{"url": "https://news.bg/world/tramp-otseni-razgovora-si-s-putin.html", "text": "Президентът на САЩ Доналд Тръмп каза, че е имал днес \"много продуктивен\" телефонен разговор с руския си колега Владимир Путин, предаде Ройтерс.В поредица от коментари в Туитър Тръмп отбеляза, че с Путин са обсъдили различни въпроси - от Северна Корея, Украйна и Венецуела през търговията до ядрените оръжия. Обсъдихме и \"руската измислица\", каза той, визирайки разследванията за намеса на Русия в президентските избори в Съединените щати през 2016 г.\"Имах дълъг и много добър разговор с президента на Русия Путин. Както винаги съм казвал, много преди началото на лова на вещици (разследването за сговор между предизборния щаб на Тръмп и Русия), да се разбираме с Русия, Китай и всички други е добро, а не лошо нещо\", написа още в Туитър Тръмп.", "date": "2019.05.03", "title": "Тръмп оцени разговора си с Путин"}
{"url": "https://news.bg/world/v-germaniya-izzeha-120-sportni-koli-uchastvali-v-ulichni-gonki-v-evropa.html", "text": "Германската полиция е конфискувала 120 спортни коли, които са участвали в улична гонка в Европа.Автомобилите, включително \"Порше\", \"Ауди\" и \"Ламборгини\", са спрени в четвъртък на магистрала A20 източно от Висмар в Североизточна Германия. Конфискувани са на отсечка от аутобана, където няма ограничения за скоростта.Обезпокоени шофьори са уведомили властите, след като някои от автомобилите са се движили със скорост от 250 километра в час. Повечето коли са били с норвежки номера, на предните стъкла са имали стикери с името на събитието - Eurorally (Еврорали).На сайта на Eurorally пише, че входната такса е 799 евро. Гонката е от четири тура. Започва в Осло и завършва в Прага. Вторият тур, проведен в четвъртък, е бил от Кил в Германия до Шчечин в Полша.В условията на сайта пише, че Еврорали \"не е състезание\", а \"ваканционно планиране за ентусиасти на автомобили\".Говорител на федералната полиция на Германия заяви пред вестник \"Билд\", че властите разследват дали събитието може да бъде категоризирано като незаконно състезание.Полицията постави стационарни и мобилни пунктове по планирания от Еврорали маршрут, за да следи за инциденти, също патрулира по магистралите с хеликоптери.", "date": "2019.05.03", "title": "В Германия иззеха 120 спортни коли, участвали в улични гонки в Европа"}
{"url": "https://news.bg/regions/kola-blasna-3-godishno-dete-na-peshehodna-pateka-v-sofiya.html", "text": "Кола блъсна 3-годишно дете на пешеходна пътека в София, предаде bTV.За щастие то не е пострадало сериозно.Инцидентът станал в района на 12-то училище.По думи на свидетели детето карало колело и изскочило изневиделица на пътя. Жената, която шофирала, не успяла да реагира навреме и го ударила.", "date": "2019.05.03", "title": "Кола блъсна 3-годишно дете на пешеходна пътека в София"}
{"url": "https://news.bg/politics/volen-siderov-iska-da-se-proveri-i-bogatstvoto-na-sotsiolozite.html", "text": "Лидерът на \"Атака\" Волен Сидеров иска да се осветли имотното и финансово състояние на политолозите и социолозите.От \"Атака\" смятат да внесат и законови поправки, които да позволят това да се случи. \"След като бяха показани на светло апартаменти и тераси на политици, следва наяве да излязат имотите и парите на тези, които манипулират народа всекидневно\", заявяват в прессъобщение от партията и се заканват да заведат и съдебни искове за търговия с влияние срещу определени социологически агенции.Изявлението от \"Атака\" съвпада с  в старта на предизборната кампания за изборите за Европейски парламент. В изследването процентът подкрепа за листата на \"Атака\" е най-ниският (1.2) от трите патриотични формации от т.нар. малка коалиция. От партията посочват обаче като причина за акцията си отказа на БНТ да им предостави договора на държавната телевизия с агенция \"Алфа рисърч\". В писмото от БНТ до Сидеров пишело, че \"искането на информация било допустимо, но по същество неоснователно\", а от \"Атака\" са възмутени, тъй като БНТ се издържа от данъците на всички българи. Размяната на кореспонденция между вече бившия директор на БНТ Костадин Каменаров и Волен Сидеров е от лятото на 2018 година, но сега от \"Атака\" отново актуализират темата. Те пак ще поискат да им бъде предоставен договора на принципа \"достъп до обществена информация, относно финансовите отношения на БНТ с манипулативната социологическа агенция\".Ако и този път не я получи, Сидеров ще заведе дело срещу БНТ за отказ на информация.Припомняме, че в момента временно изпълняващ длъжността директор е Емил Кошлуков, който преди това  на обществената медия. Кошлуков се яви на конкурса за директор, спечелен от Каменаров, като при подаването на документите за конкурса стана ясно, че Емил Кошлуков е бил програмен директор на телевизия \"Алфа\" на партия \"Атака\" в периода 2016 - 2017 година.", "date": "2019.05.03", "title": "Волен Сидеров иска да се провери и богатството на социолозите"}
{"url": "https://news.bg/economics/registar-na-proizvoditelite-na-med-iskat-zarnoproizvoditelite.html", "text": "Единен електронен регистър да обединява всички производители на мед. За това настояват от Асоциацията на зърнопроизводителите, цитирани от БНР.Целта е с такъв регистър пчеларите да бъдат информирани при пръскане с пестициди, за да се избегнат обвиненията, че фермерите носят вина за измирането на пчели.Зърнопроизводителите са категорично против обвиненията на пчеларите, че носят вина за високата смъртност при пчелите, причинена от пръскане на нивите, се казва в становище на организацията.Членовете на организацията спазват наредбите, редовно дават проби от ползваните препарати и уведомяват пчеларите преди пръскане.Според зърнопроизводителите, пчеларите отказвали да дадат свои проби, за да докажат причините за смърт в кошерите. Земеделците обвиняват собствениците на кошери, че голяма част от тях не били регистрирани и няма как да бъдат открити и информирани при третиране на площите.Затова и едрите фермери настояват производителите на мед да направят своя представителна организация и да се регистрират, за да е успешен диалогът им с другите браншове.", "date": "2019.05.03", "title": "Регистър на производителите на мед искат зърнопроизводителите"}
{"url": "https://news.bg/world/izrael-e-imal-atomno-orazhie-prez-1967-g-i-e-bil-gotov-da-go-izpolzva.html", "text": "Израел е имал атомно оръжие по време на Шестдневната война през 1967 г. и е бил готов да го използва в краен случай.Това става ясно от сведения на Елие Гайслер, който е отговарял за защитата на радиоактивния \"пакет\" по това време. Според журнала The Nonproliferation Review, където е публикуван коментарът на Гайслер, той е бил служител по радиационна защита, който е работил в \"в скромна едноетажна сграда\" в Гедера, която е била маскирана като \"административни офиси и офиси за поддръжка\".Според Елие Гайслер Израел е имал плутониево ядро за производство на атомно оръжие, което е било скрито на по-малко от 16 километра от Ашдод по време на войната.Тихо се молех и си пожелавах никога да не прибягваме до това ужасяващо изобретение на човечеството. Много добре знаех, че политическото ръководство на тази страна, чиято политика беше и остава до днес, да не е първата, която се сдобива с ядрени оръжия в Близкия изток, ще използва устройството в \"краен случай\", пише Авнер Коен за журнала, като цитира Гайслер. Нито се потвърждава, нито се отрича, че Израел притежава ядрени оръжия.Не за първи път се твърди, че израелците са притежавали ядрени оръжия по време на Шестдневната война и са се подготвяли да ги използват.Според информация на \"Ню Йорк таймс\" през 1967 г. израелските власти са се опитвали да сглобят атомно устройство и да го детонират на Синайския полуостров, за да предупредят египтяните и арабските държави. Победата на Израел предотвратява използването на ядрено оръжие във войната.", "date": "2019.05.03", "title": "Израел е имал атомно оръжие през 1967 г. и е бил готов да го използва "}
{"url": "https://news.bg/regions/bolnitsata-v-gorna-oryahovitsa-na-pat-da-pogasi-dalgovete-si.html", "text": "Общинската болница \"Св. Иван Рилски\" в Горна Оряховица е намалила просрочените си задължения повече от осем пъти, предаде БНР.По думи на управителя на здравното заведение д-р Иван Иванов до значителното намаление на задълженията се е стигнало благодарение на оздравителната програма. За последните 7 години болницата е натрупала над 800 000 лева дългове, а в момента те са се стопили до 100 000 лева.Според д-р Иванов това се дължи на подобрената финансова дисциплина в болницата и увеличаването на общите приходи.За 2018 г. болницата отчита близо 5,5 милиона лева приходи. По тази причина от началото на годината лекарите и медицинските сестри получават второ увеличение на заплатите си.Д-р Иванов уточнява, че парите се осигуряват от увеличената държавна субсидия.От началото на тази година средната брутна работна заплата на лекарите е 1555 лева, а на медицинските специалисти - 945 лева, посочва той.", "date": "2019.05.03", "title": "Болницата в Горна Оряховица на път да погаси дълговете си"}
{"url": "https://news.bg/regions/stolichno-chitalishte-se-okaza-blokirano-zaradi-obshtinski-remont.html", "text": "Общински ремонт блокира достъпа до читалище в София, предаде Нова телевизия.Секретарят на столичното читалище \"Цанко Церковски 1946\" Ивана Димова е подала сигнал в общината, откъдето са откликнали и са изпратили работници, които да осигурят достъп до сградата.Тя обясни, че в читалището се работи постоянно, но заради ремонта се е наложило да се отменят няколко репетиции на деца. Библиотекарката също не е успяла да влезе.Кметът на район \"Оборище\", където се намира читалището, обеща след ремонта пред сградата да има детска площадка и цветя. ", "date": "2019.05.03", "title": "Столично читалище се оказа блокирано заради общински ремонт"}
{"url": "https://news.bg/world/rusiya-s-protestna-nota-do-sasht-za-butina.html", "text": "Посолството на Русия в САЩ изпрати протестна нота на Държавния департамент във връзка със случая с Мария Бутина, информира ТАСС.В края на миналия месец американски съд осъдиТя се е опитала да проникне в американски политически групи. Бутина се опита да влезе в Националната оръжейна асоциация в опит да въздейства върху американската политика в полза на Москва. След като първоначално не се призна за виновна, тя по-късно промени позицията си и сключи сделка с прокуратурата.Дипломатическата мисия на Русия смята решението на съда за неправомерно.Настояваме американските власти да защитят правата и законните интереси на нашите съотечественици в съответствие с международните стандарти в областта на правата на човека, се казва в съобщението на посолството.Съобщава се, че руски дипломати са посетили Бутина.Държавният департамент предложи да се създаде \"списък Бутина\", в който да бъдат включени лица, свързани с ареста на рускинята в САЩ.30-годишната рускиня е  2018 г.", "date": "2019.05.03", "title": "Русия с протестна нота до САЩ за Бутина"}
{"url": "https://news.bg/politics/aleksandar-andreev-otbelyazvate-vodacha-na-listata-ako-iskate-da-go-podkrepite.html", "text": "Ако искате да подкрепите водача на листата на европейските избори, задължително трябва да го отбележите. Това заяви говорителят на ЦИК Александър Андреев пред bTV в предаването \"Лице в лице\". \"Първият няма предимство, ако не е отбелязано предпочитанието\", обясни той.Андреев бе категоричен, че няма как да се повтори аферата Костинброд, тъй като с изборния кодекс от 2014 г. е определено, че печатницата на БНБ отпечатва и бюлетините. Тя би мога да възложи на подизпълнител отпечатването - в момента тече обществена поръчка. Там сигурността на бюлетината и всички защити са гарантирани, обясни още Андреев.Той очаква да няма забавяне при предаването на протоколите. По думите му трябва да се има предвид, че тези избори, за разлика от местните, са много по-лесни от организационна гледна точка. Машинното гласуване ще има в 3000 секции. Цената, която е определена за наем за една машина е 3000 лева с ДДС, но в нея влизат и много съпътстващи дейности на тази, поясни още Александър Андреев.", "date": "2019.05.03", "title": "Александър Андреев: Отбелязвате водача на листата, ако искате да го подкрепите"}
{"url": "https://news.bg/regions/zdravnata-sluzhba-v-bistritsa-se-nuzhdae-ot-speshen-remont.html", "text": "Здравната служба в село Бистрица тъне в мизерия, предаде Нова телевизия.Потърпевши от окаяното състояние на сградата са близо 2000 пациенти, които са обслужвани там.Кметът на селото Николай Гюров обясни, че постройката е стара и до 2007 г., когато той е встъпил в длъжност, в нея не са били извършвани никакви ремонти. По тази причина са се наложили спешни мерки, тъй като състоянието на сградата по негови думи е било \"трагично\".От кметството са поискали от общината пари за покривната конструкция и благодарение на отпуснатите средства е бил извършен най-неотложният ремонт.\"В основите на постройката имаше 30-40 см фекални води, които се изливаха от вертикалния щранг на приземния етаж. Сградата вече е подсушена и стабилизирана. Предстои да се сдобие с енергиен паспорт. Преди това трябва да се направи конструктивно обследване, което да покаже дали е възможно ремонтите да продължат\", обясни Гюров.Той изрази увереност, че състоянието на сградата ще бъде подобрено. По негови прогнози това ще струва около 100 000 лева.", "date": "2019.05.03", "title": "Здравната служба в Бистрица се нуждае от спешен ремонт"}
{"url": "https://news.bg/world/ucheni-prognozirat-kray-na-hiv-epidemiyata-sled-zabelezhitelno-prouchvane.html", "text": "Учени прогнозират край на ХИВ епидемията след забележително проучване, което показва, че мъжете с напълно подтисната от антиретровирусни лекарства инфекция вече не могат да заразят партньорите си, пише Guardian.Успехът на лекарството означава, че ако всички хора с ХИВ се лекуват и вирусът у тях бъде подтиснат, в света повече няма да има последващи инфекции.Сред почти 1 000 мъжки двойки в Европа, при които единият партньор е болен от СПИН и той получава необходимото лечение, инфекцията напълно спира да се предава на другия партньор по време на секс без презерватив. По време на 8-годишното проучване все пак са се заразили 15 мъже, които не са били ХИВ позитивни. ДНК тестове обаче показали, че същите са се заразили от хора, които не са били на лечение.Проф. Алисън Роджърс от Лондонския университетски колеж, която е съръководител на , определя откритието като брилянтно. \"Нашите открития са убедителни доказателства за това, че при хомосексуалните мъже рискът от предаване на ХИВ с потискаща антиретровирусна терапия е на практика нулев\", казва Роджърс.По думите ѝ предизвикателството сега е да се засилят усилията върху по-широкото разпространение на това мощно послание, така че да се гарантира, че всички ХИВ позитивни хора да имат достъп до тестване, лечение, подкрепа.Според данните в проучването през 2017 година почти 40 милиона души по света живеят с ХИВ. От тях 21.7 милиона души са на антиретровирусно лечение. Около 101 600 души във Великобритания живеят с ХИВ, а от тях около 7 800 души са недиагностицирани и не знаят че са ХИВ-позитивни.\"Не е винаги лесно хората да се тестват за ХИВ или да намерят достъп до лечение. В допълнение - страхът, стигмата, хомофобията и други социални сили продължават да компрометират ХИВ лечението\", казва от своя страна Майрън Коен от Института за глобално здраве и инфекциозни зарази в Северна Каролина.", "date": "2019.05.03", "title": "Учени прогнозират край на ХИВ епидемията след забележително проучване"}
{"url": "https://news.bg/world/tramp-i-putin-razgovaryaha-po-telefona-poveche-ot-chas.html", "text": "Президентът на САЩ Доналд Тръмп разговаря с руския лидер Владимир Путин повече от един час днес. Те са обсъдили възможността за ново ядрено споразумение, ядреното разоръжаване на КНДР и политическата ситуация във Венецуела, съобщи Белият дом, цитиран от \"Ройтерс\" и американски медии.Говорителят на Белия дом Сара Сандърс заяви пред репортери, че Путин и Тръмп са разговаряли за възможността за сключване на ново многостранно ядрено споразумение между САЩ, Русия и Китай или удължаване на стратегическото ядрено споразумение между САЩ и Русия.Те също са дискутирали доклада на Робърт Мълър и търговията, поясняват от Белия дом.По отношение на доклада на специалния прокурор, Сандърс отбеляза, че \"двамата лидери знаеха, че не е имало сговор\". Тя добави, че обсъжданията по въпроса са били кратки.Тръмп е призовал Путин да окаже по-голям натиск върху Пхенян.По въпроса за Венецуела американският лидер е повторил нуждата от \"мирен преход\" на властта.Кремъл потвърди за телефонното обаждане.Говорителят на руския лидер Дмитрий Песков отбеляза, че са разговаряли почти час и половина.Двамата са разговаряли по телефона общо повече от шест пъти. През миналата година Путин заяви, че \"редовно\" разговарят.Преди седмица \"Вашингтон пост\" писа, че  за контрол над въоръжението с Русия и Китай.Русия обяви, че ще, ако и когато получи конкретни предложения от Вашингтон.Директивата на американската администрация идва след решението на Тръмп , който има за цел ограничаване на вероятността от ядрена война в Европа. Договорът за ликвидиране на ракетите със среден обсег е подписан през 1987 г. от президента на САЩ Роналд Рейгън и последния съветски лидер Михаил Горбачов. Договорът от 1987 г. ограничава производството, използването и съхраняването на балистични ракети с наземно базиране със среден (от 1000 до 5500 километра) и малък обхват (от 500 до 1000 километра).", "date": "2019.05.03", "title": "Тръмп и Путин разговаряха по телефона повече от час"}
{"url": "https://news.bg/politics/armiyata-napravi-generalna-repetitsiya-za-parada.html", "text": "Софиянци и гости на столицата видяха тренировките за военния парад на 6 май.Дни преди Гергьовден, когато Българската армия чества Деня на храбростта, над главите на столичани бе забелязан вертолет Ми-24. Той ще открие настоящия военен парад. Той няма да носи националния флаг, защото би било трудно инженерно решение. На предишните паради трикольорът ни бе развяван от Ми-17, но към момента нямаме изправен вертолет от този тип.Малко по-късно след него в небето над София бе забелязана триъгълната фигура (строй \"клин\" - б.р.) на три самолета Pilatus PC-9M.Въздушният парад завърши тройка Ми -29, които също летяха в строй \"клин\".Столичани се надяват на Гергьовден да има ясно небе, за да може да наблюдават пълния вариант на военния парад.", "date": "2019.05.03", "title": "Армията направи генерална репетиция за парада"}
{"url": "https://news.bg/crime/zadarzhaha-26-nelegalni-migranti-v-selo-yantra.html", "text": "26 нелегални мигранти бяха задържани в землището на горнооряховското село Янтра.Задържаните са основно мъже и деца и се предполага, че са от афганистански произход. Те са арестувани в късния следобед и са отведени в полицейското управление на Горна Оряховица, пише БНР.По непотвърдени данни мигрантите били в изключително тежко състояние.Малко след ареста им в участъка в Оряховица били откарани и други трима задържани мъже, за които се предполага, че са трафикантите на бежанците.Предполага и че трафикантите е трябвало да бъдат прехвърлени в бус с английска регистрация, с който да продължат.Арестуваните към момента се разпитват пред съдия в управлението.", "date": "2019.05.03", "title": "Задържаха 26 нелегални мигранти в село Янтра"}
{"url": "https://news.bg/world/tri-balgarki-v-spisaka-s-izcheznali-zheni-v-kipar.html", "text": "Властите в Кипър публикуваха списък с всички изчезнали жени, които се издирват.Сред имената на всички 30 жени, които са в неизвестност, попадат и три българки, съобщи Нова.По думите на посланика на България в островната държава сънародничките ни са изчезнали от 1999 година насам.Междувременно Великобритания помага на Кипър в издирването на тела в езерото, където бяха открити няколко трупа. Великобритания е изпратила сонарни системи за претърсване.Припомняме, за последните три седмици бяха  на три различни места на запад от столицата Никозия. В момента се разследват още три случая на изчезнали, сред които на момичета на шест и осем години.Задържан за убийствата е , който е направил самопризнания за седем убийства. Вчера стана ясно, че , тъй като майка му е българка от Стара Загора.Случаят коства две оставки досега - на  и на  в страната.", "date": "2019.05.03", "title": "Три българки в списъка с изчезнали жени в Кипър"}
{"url": "https://news.bg/int-politics/ukrayna-bila-vazhen-partnyor-za-avstriya.html", "text": "Австрийският канцлер Себастиан Курц е говорил по телефона с новоизбрания президент на Украйна Владимир Зеленски. За това съобщи Себастиан Курц в \"Туитър\".\"Днес имахме приятелски телефонен разговор с избрания президент на Украйна Владимир Зеленски. Украйна остава важен партньор за Австрия и ЕС, ние ще продължим активно да подкрепяме реформите и борбата с корупцията \", пише Курц.Той отбеляза, че в разговора е подчертал важността на изпълнението на Минските споразумения за спиране на въоръжения конфликт в Донбас.", "date": "2019.05.03", "title": "Украйна била важен партньор за Австрия"}
{"url": "https://news.bg/crime/publikuvaha-opravdatelnite-prisadi-na-ognyan-donev-i-boris-borisov.html", "text": "Пълните оправдателни присъди на шефа на \"Софарма\" Огнян Донев и неговия сътрудник Борис Борисов вече са  и налични на сайта на Държавния единен портал за електронно правосъдие към Висшия съдебен съвет (ВСС) на България.И двамата бяха напълно оправдани за повдигнатите им обвинения за укриване на данъци. Гражданските искове срещу тях от страна на Министерството на финансите също бяха отхвърлени. Те бяха в размер на 62.7 милиона спрямо Донев и 7.4 милиона спрямо Борисов.Държавното обвинение вече протестира оправдателните процедури на двамата.Припомняме, Огнян Донев отговаря пред Софийския градски съд  Според прокуратурата през 2007 г. като изпълнителен директор на \"Елфарма\" АД той не посочил в данъчна декларация увеличение на годишния финансов резултат на дружеството в общ размер от 418 531 500лв., което станало със 7 блокови сделки с акции от капитала на \"Софарма\" АД. Те са извършени с \"Телсо\" АД, \"Телекомплект\" АД, \"София\" АД и \"Софстрой\" АД.Борисов пък е обвинен за неплатени близо 7,5 млн. лв. данъци след 2 сделки с акции със \"Софарма\". г. На Донев бе повдигнато и  в особено големи размери през 2012 г.", "date": "2019.05.03", "title": "Публикуваха оправдателните присъди на Огнян Донев и Борис Борисов"}
{"url": "https://news.bg/regions/davat-70-000-lv-za-nova-patna-markirovka-v-dupnitsa.html", "text": "70 000 лв. от бюджета на община Дупница ще отиде за нова пътна маркировка, информира БНР.Предвижда се изработване на 8 пътни знака и два поцинковани стълба. Стойността им е общо 10 000 лева.Останалите 60 000 лева са за освежаване на хоризонталната маркировка. Част от нея ще бъде с обикновена акрилатна боя, а останалата - с дълготрайна \"пластик\".Обявен е конкурс за изпълнител на поръчката. Ценовите оферти на кандидатите ще бъдат отворени на 16 май.", "date": "2019.05.03", "title": "Дават 70 000 лв. за нова пътна маркировка в Дупница"}
{"url": "https://news.bg/world/fbr-izpratilo-agent-pod-prikritie-na-sreshta-sas-savetnik-na-tramp.html", "text": "ФБР е изпратило разследващ под прикритие на среща със съветник от предизборната кампания на Доналд Тръмп, за да разбере дали е работил с Русия. Информацията разпространява АФП, като се позовава на вестник \"Ню Йорк таймс\".Разследващият, който се е срещнал с Джордж Пападопулос в лондонски бар през септември 2016 г. - два месеца преди Тръмп да бъде избран за президент на САЩ, се е представил за научен сътрудник, пише американското издание, позовавайки се на източници, запознати с операцията.В крайна сметка операцията \"не е донесла плодотворна информация\", допълва изданието, но разкритието може да предостави на Тръмп още средства за борба. Държавният глава се оплаква, че президентската му кампания е била \"шпионирана\".Главният прокурор Уилям Бар  по-рано тази седмица, като заяви, че ще открие разследване за \"шпионаж\" срещу Тръмп от ФБР. Това е свързано и с доклада на специалния прокурор Робърт Мълър, който разследва кампанията на Тръмп за връзки с руснаците. 22-месечното разследване, определяно от американския лидер многократно като \"лов на вещици\", доведе до повдигането на обвинения срещу 34 лица, включително Пападопулос, и три компании.Пападопулос се  и сътрудничи на властите. В крайна сметка той лежа в затвора 12 дни.", "date": "2019.05.03", "title": "ФБР изпратило агент под прикритие на среща със съветник на Тръмп"}
{"url": "https://news.bg/crime/neredovni-zhalbi-otlozhiha-deloto-za-tsenata-na-biletcheto.html", "text": "Цената на билетчето за еднократното пътуване в размер на 1.60 лв. е неправилно определена и необоснована. Общинският съветник Милка Христова продължава борбата срещу последната цена на билета за градския транспорт. \"Тръгнато е по един порочен метод и цената, определена да оправдае разходите, не отговаря на истините.\"Днешното съдебно заседание за цената на билетчето  от Софийския административен съд.Причината - нови доказателствени искания и нередовност в молбите на трима жалбоподатели, които са поискали да се присъединят като страна по делото.По думите на Милка Христова жалбите са основателни и се надява делото да приключи по-бързо предвид големия обществен интерес. Тя е оптимист, че до октомври месец ще се изчерпят всички доказателствени искания, а съдът ще има достатъчно време да вземе справедливо и очаквано от всички граждани решение.Зам.-председателят на СОС припомни, че обжалването на предходната наредба за цената на билетчето е било спечелено пред Административния съд, който отменил цената от 1.60 лв. и  с която отново потвърждава цената от 1.60 лв.В стремежа си обаче да обосноват новата цена от 1.60 лв. са допуснати много сериозни методически грешки, които би следвало да доведат до отмяна на цената.Милка Христова обаче каза, че дори и цената на билета да бъде отменена, гражданите на София нямат надежда, че някой ще им върне парите.Сред исканията за нови доказателства са методика за определяне разпределението на броя пътуванията с обществения градски транспорт, съобразно използваните превозни документи, отчетените приходи от целия градски транспорт и броя на продадените превозни документи.Останалите искания са за приходите от продажба на превозни документи, които се реализират от външните оператори по договори със Столична община и по какъв начин се отразява формулата \"баланс между приходите и разходите\".Съдът насрочи следващото съдебно заседание за 11 октомври 2019 г. от 13.30 ч. Тогава трябва да се явяват и тримата жалбоподатели, които желаят да бъдат включени в делото.", "date": "2019.05.03", "title": "Нередовни жалби отложиха делото за цената на билетчето"}
{"url": "https://news.bg/int-politics/amsterdam-zabranyava-kolite-i-motorite-na-benzin-i-dizel-ot-2030-a.html", "text": "Колите и мотоциклетите на бензин и дизел ще бъдат забранени за движение в най-големия холандски град Амстердам от 2030 година, пише \"Гардиън\".Общинският съвет на града планира да въведе промяната на етапи като част от стремежа за справяне със замърсяването на въздуха, върху което властите хвърлят вината за съкращаването на продължителността на живота с една година на жителите на Амстердам.\"Замърсяването често е безмълвен убиец и е една от най-големите опасности за здравето в Амстердам\", изтъкна общинската съветничка Шарон Дийксма, която отговаря за градския трафик.От следващата година дизеловите коли, които са на 15 или повече години, ще бъде забранено да се движат по околовръстното шосе на града.Автобусите от обществения градски транспорт, които изпускат изгорели газове, повече няма да влизат в центъра на града от 2022 г. Към 2025 г. забраната ще бъде разширена до корабчетата за развлечение в каналите на града, мотопеди и леки мотопеди.Целият трафик в рамките на застроената зона на града трябва да не отделя газове до 2030 г. съгласно плана за действие за прочистване на въздуха.Градът планира да насърчи жителите си да преминат към електрически и водородни автомобили, като предложи станции за зареждане, до които всеки купувач на такъв автомобил да има достъп. Надеждата е, че пазарът на употребявани електрически автомобили ще процъфти през следващите години.До 2025 г. трябва да има между 16 000 и 23 000 зарядни станции, за да може проектът да бъде жизнеспособен - от сегашните 3000 станции в града.В голяма степен заради тежкия трафик в градовете Амстердам, Маастрихт и Ротердам, замърсяването на въздуха в Холандия е по-голямо, отколкото европейските правила позволяват. Съществуват опасения, че нивата на азотен диоксид и емисии на прахови частици предизвикват респираторни заболявания.Ала асоциацията Rai, лобистка група на автомобилната индустрия, осъди плана като странен и регресивен. Говорителят им настоя: \"Десетки хиляди семейства, които нямата пари за електрическа кола, скоро ще останат пренебрегнати. Това прави Амстердам град на богатите. През 2030 г. около една трета от колите ще бъдат електрически, такива са ни очакванията. Но ще има и много хора, които няма да могат да си позволят това дотогава.\"През януари 2018 г. Холандският здравен съвет призова правителството да разработи амбициозна стратегия за подобряване на качеството на въздуха в Холандия, предупреждавайки, че \"обемът на замърсяването\" ще причини сериозни здравословни проблеми в страната.Градските власти и правителствата по света се придвижват към политика за ограничаването от улиците си на автомобилите, които отделят газове с парников ефект.Миналата година Мадрид започна да ограничава достъпа до бензинови превозни средства, произведени преди 2000 г., а дизеловите автомобили - преди 2006 г. Рим обеща да забрани дизеловите автомобили от центъра на града до 2024 година.Датското правителство заяви, че иска да забрани продажбата на нови бензинови и дизелови автомобили от 2030 г. и на хибридни автомобили от 2035 година.", "date": "2019.05.03", "title": "Амстердам забранява колите и моторите на бензин и дизел от 2030-а"}
{"url": "https://news.bg/world/eksperti-ot-oon-nedovolstvat-ot-prekalenata-prisada-na-asandzh.html", "text": "Експерти по правата на човека изразиха безпокойството си от определената от тях като \"прекалена присъда\" от за основателя на \"Уикилийкс\" Джулиан Асандж за нарушаване на гаранцията в Обединеното кралство, информира \"Ройтерс\".Асандж е задържан в затвора със строг режим \"Белмарш\", \"като че ли е осъден за сериозно престъпление\", се казва в съобщение на Работната група на ООН по произволното задържане. Групата допълва, че това \"изглежда е в противоречие с принципите на необходимост и пропорционалност\". Нарушаването на гаранцията се определя като относително \"малко нарушение\".Групата, в която участват петима независими експерти, излезе с мнение през 2015 г., че Асандж е произволно задържан. Тогава той се укриваше в посолството на Еквадор в Лондон, след като наруши гаранцията, за да избегне екстрадиране в Швеция, където беше обвиняван в изнасилване.Вчера Джулиан Асандж Асандж беше арестуван от  по молба на правителството на САЩ. Той може да бъде екстрадиран в Щатите, където го чакат обвинения в заговор за проникване в компютри на правителството с цел разкриване на класифицирана информация.", "date": "2019.05.03", "title": "Експерти от ООН недоволстват от “прекалената” присъда на Асандж"}
{"url": "https://news.bg/politics/s-harvatiya-gotvim-novo-sporazumenie-v-otbranata-segashnoto-ot-1996-g.html", "text": "България и Хърватия предвиждат разменно обучение на военнослужещи. Това е един от аспектите на сътрудничеството в областта на отбраната, за чието ускоряване се договориха двамата военни министри. Това стана по време на посещението на вицепремиера и министър на отбраната на Република Хърватия Дамир Кръстичевич в страната ни, съобщиха от военното министерство.Предвижда се между министерствата на отбраната на България и на Хърватия да бъде подписано ново споразумение за сътрудничество в областта на отбраната. Сегашният документ е от 1996 г. и е време да бъде актуализиран. В него, освен възможностите за обучение на военнослужещи, ще бъдат заложени и всички аспекти на военното сътрудничество, както и партньорство в социалната сфера, коментираха Красимир Каракачанов и Дамир Кръстичевич.Министър Кръстичевич покани българския си колега да посети догодина Хърватия за подписване на новото споразумение. \"Разговаряхме и за укрепване на сътрудничеството по европейските проекти в рамките на Постоянното структурирано сътрудничество в областта на отбраната\", допълни той.В изявленията си те подчертаха, че България и Хърватия са приятелски държави, между които никога не е имало спорни въпроси. България е първата държава, признала независимостта на Хърватия.Министър Каракачанов покани делегация от Хърватия да посети изложение на отбранителна техника \"Хемус\" през 2020 година. През 2021 г. се планира ответно посещение в Сплит, допълни той.По време на срещата българската страна сподели своята практика в областта на модернизацията на армията, както и опита си като страна, председателствала Съвета на ЕС през 2018 г. От следващата година европредседателството ще се поеме от Република Хърватия.\"Аз съм първият министър на отбраната на Хърватия, който след 15-годишно прекъсване посещава България. Имахме много съдържателни срещи, чиято цел е подобряване на сътрудничеството\", каза хърватският министър на отбраната Дамир Кръстичевич.Министър Красимир Каракачанов връчи на Дамир Кръстичевич плакет на Министерството на отбраната и юбилеен медал \"100 г. Първа световна война\".", "date": "2019.05.03", "title": "С Хърватия готвим ново споразумение в отбраната, сегашното - от 1996 г."}
{"url": "https://news.bg/crime/pratiha-v-aresta-sofiyski-lihvar-maltretiral-svoi-dlazhnitsi.html", "text": "Задържаха софийски лихвар, малтретирал свои длъжници.Днес Софийската градска прокуратура повдигна обвинение на Иво С. за извършени от него изнудване, грабеж и държане на наркотици с цел разпространение.Той бил задържан вчера при специализирана полицейска операция, след като граждани подали сигнал, че са изнудвани. По-късно постъпила и жалба от друго лице за извършен грабеж на мобилен телефон.При разследването било установено, че пострадалият познавал Иво С. и в последните два месеца е бил жертва на системен тормоз и заплахи от негова страна. За да не бъде физически наранен, той дори дал на обвиняемия личния си автомобил и 8 000 лв.Иво С. се занимавал с лихварство, като от края на 2015г. предоставял заеми срещу 20% лихва. Спрямо длъжниците, които не успявали да се издължат навреме, той проявявал вербална и физическа агресия.Чрез заплахи и побой Иво С. принудил трима души да му дадат от 5 000 до 50 000 лв.При задържането му в автомобила и в жилището му били открити кокаин и коноп, разпределени на дози и предназначени за разпространение. Иззети са и 101 435 лева.Иво С. e осъждан за притежание на наркотици.Спрямо него са повдигнати четири обвинения и е постановено задържането му за срок от 72 часа.", "date": "2019.05.03", "title": "Пратиха в ареста софийски лихвар, малтретирал свои длъжници"}
{"url": "https://news.bg/entertainment/pochina-pitar-meyhyu-koyto-igraeshe-chubaka-v-mezhduzvezdni-voyni.html", "text": "Почина актьорът Питър Мейхю, който играеше Чубака в сагата \"Междузвездни войни\".Мейхю си отиде на 74-годишна възраст в дома си в щата Тексас, САЩ. Той е починал на 30 април, а скръбната вест беше съобщена от семейството на актьора в профила му в социалната мрежа Twitter.Причината за смъртта на актьора не е посочена.Мейхю участваше в няколко епизода от легендарната поредица \"Междузвездни войни\" - \"Нова надежда\" (1977 г.), \"Империята отвръща на удара\" (1980 г.), \"Завръщането на джедаите\" (1983 г.), \"Отмъщението на ситите\" (2005 г.), \"Силата се пробужда\" (2015 г.). Неговото лице обаче никога не беше показано във филма, защото той винаги седеше зад образа на уукито Чубака в костюм.Героят от планетата Кашуик беше непрестанен спътник на Хан Соло, изигран от Харисън Форд, който изказа съболезнования след вестта. \"Ние бяхме партньори във филм и приятели в живота за повече от 30 години и аз го обичах\", написа Форд, цитиран от screendaily.com.\"Питър беше добър и мил човек, с голямо достойнство и благороден характер. Той успя да пренесе тези качества от характера си, както и неговото остроумие и благодат в Чубака. Той вложи душата си в героя и донесе голямо удовлетворение на публиката на \"Междузвездни войни\", допълни Форд.", "date": "2019.05.03", "title": "Почина Питър Мейхю, който играеше Чубака в Междузвездни войни"}
{"url": "https://news.bg/world/amerikanskiyat-general-tod-uoltars-poe-komandvaneto-na-nato.html", "text": "Генерал Тод Уолтърс от Военновъздушните сили на САЩ положи клетва като върховен главнокомандващ на натовските сили, информира АП.Бившият пилот, служил в Афганистан и Ирак, встъпи в длъжност на церемония днес в щаб-квартирата на обединеното командване на НАТО в Монс, Южна Белгия.Уолтърс, който заменя американския генерал Къртис Скапароти с мандат от 2-3 години, също ще бъде командир на американските сили в Европа.Постът на върховен главнокомандващ винаги се заема от американски офицер.Генералният секретар на НАТО Йенс Столтенберг отбеляза, че командването е \"един от най-предизвикателните и най-важните военни постове в света\". Уолтърс ще контролира най-голямото укрепване на колективната отбрана на НАТО в Източна Европа от Студената война.", "date": "2019.05.03", "title": "Американският генерал Тод Уолтърс пое командването на НАТО"}
{"url": "https://news.bg/comments/pette-klyucha-za-portite-na-libiya.html", "text": "Либия е страната, която се намира на първо място в Африка по доказани залежи на петрол и на пето място по такива на природен газ. При това, либийският петрол е от вида лек и \"сладък\" (т.е. той с по-малка плътност и по-малко количество сяра), което го прави по-евтин за добиване, преработване и транспортиране.Когато говорим за петрол и за кореспондиращата с него инфраструктура, вниманието се насочва към Киренайка (Източна Либия). В тази част на страната се намират повече от половината от нейните петролни залежи, 80% от рафинериите и някои от най-натоварените терминали за експорт (в рамките на т.нар. либийски \"петролен полумесец\" - верига от крайбрежни портове, към които отиват петроло- и газопроводи от вътрешността на страната - между Триполитания и Киренайка, плюс други терминали до границата с Египет).За да контролираш Либия обаче е необходимо нещо повече от това да владееш петролните и газови полета (разположени предимно във вътрешната част на страната) и терминалите за износ (\"накацали\" по крайбрежието на държавата). Петролът и терминалите са само първите два ключа, които отварят вратата към властта в бившата джамахирия. Другите два ключа са обаче са не по-малко важни. Те са Централната банка на Либия (ЦБЛ) и Националната петролна корпорация (НПК), без достъп върху които е трудно да се отключат защитните механизми на властовите порти на либийската държава.През Централната банка на Либия минават плащанията за продажбата на природните ресурси. В обслужвани от нея сметки постъпват парите от петрола и природния газ. А когато бива правен опит ЦБЛ да бъде заобиколена, по примера на редица по-малки банки в източната част на страната, централната банка задейства защитните си механизми (например, ограничава отпускането на твърда валута към по-малките банки).Но може би най-важното е, че ЦБЛ всъщност е и нещо като основния спонсор не само на международно-признатото правителство на Файез Сарадж, но и на местните милиции в Триполитания, които осигуряват сигурността му (например, тези от Зинтан и Мисрата). Изобщо интересен изглежда въпросът за реалната субординация в Либия, която има малко общо с официалната такава.Затова и в известен смисъл ръководителят на Централната банка на Либия, Садик ал-Кабир, е една от най-важните и тежки фигури в страната, без която конструкцията на правителството на Сарадж много лесно може да се срути. Самият Садик ал-Кабир, който, поне в началото на промените в Либия, е бил свързан с местния клон на Мюсюлманско братство, става ръководител на банката благодарение на сегашния посланик на Либия в Турция.Не по-маловажен е и случаят на Националната петролна корпорация, понеже тя е оторизираната компания, която има право да продава природните ресурси на страната. С този факт вече се сблъска другият амбициозен политически и военен субект в страната, ген. Халифа Хафтар, който се опита да дублира държавната петролна компания в контролираната от него източна част на страната (т.е. пробва да продава петрол през алтернативни компании), но бързо попадна под ударите на санкциите (въпреки че някои държави си затваряха очите за дейността на Хафтар).Ако можем да обобщим, само Националната петролна корпорация има право да продава петрол и това може да става само чрез Централната банка на Либия. А сега нека добавим, че и двете - и Централната банка на Либия, и Националната петролна корпорация - са позиционирани в Триполи. В столицата на Либия се намират другите два ключа - след тези за петрола и терминалите, които гарантират контрола върху страната.Това са част от причините за инициираната преди месец военна операция на Халифа Хафтар спрямо Триполи. Последният чудесно знае, че контролът върху петролните полета и терминалите за износ не са достатъчни, за да му гарантират властовите перспективи върху държавата.Затова Хафтар ще се опита да сложи на масата за преговори с Файез Сарадж позициите на ръководителите на ЦБЛ и НПК (или пък ще пробва да предоговори техните политики). Той се е опитвал да прави това и друг път, но по-скоро без резултат. Сега обаче явно смята, че след една успешна кампания в началото на годината във Фeсан, където генералът временно установи контрол върху най-голямото петролно находище, Шарара, и при усилен натиск спрямо Триполи (този път не само политически, но и военен), то той ще има по-силни козове, с които да преговаря оттук насетне с Файез Сарадж.Друг е въпросът обаче доколко Сарадж изобщо има контрол върху столицата и Триполитания. Т.е. налице е една голяма въпросителна върху това доколко той може да изпълни това, с което иначе може да се ангажира или да обещае при едни нови преговори с Халифа Хафтар. Легитимният министър-председател на страната има вид по-скоро на заложник на милициите в и около Триполи, които с всеки изминал ден, изглежда, че се еманципират от него. Само президентът на Йемен, Мансур Хади, изглежда като по-фигуративна персона на поста си спрямо Файез Сарадж в тази анти-класация.Министър-председателят на Либия със сигурност не получи и международната подкрепа, която очакваше, когато Хафтар инициира военната си операция срещу Триполи (Съветът за сигурност на ООН не можа да излезе с категорично-единна позиция, понеже Франция и Русия де факто подкрепят военната офанзива на Хафтар).А международният фактор е петият ключ, който трябва да бъде притежаван, ако човек иска достъп до властта в Либия. Както сочи опитът на Муамар Кадафи - каквото и да контролираш в рамките на държавата, т.е. и да имаш в своя собственост четири от петте ключа, то това може далеч да не бъде достатъчно.Битката между Сарадж и Хафтар за петия ключ е не по-малко ожесточена, отколкото е тя за петрола, терминалите, банките и компаниите. И макар първият да е международно-признатия ръководител на либийското правителство, то изглежда така, че и дипломатическата инициатива - наред с политическата и военната - е на страната на втория. Понеже в средата на месец април Хафтар получи подкрепа за военната си акция срещу Триполи и от американския президент Доналд Тръмп, при налична такава вече от Владимир Путин. С това генералът не просто разшири кръга от държави, които така или иначе застават зад него (като Франция, ОАЕ, Египет и т.н), но и успя да събере двата крайни полюса - американския и руския.Ако либийските порти и богатството, което стои зад тях, са ясни, то остава отворен въпросът с колко ключа в джоба ще се окаже накрая Халифа Хафтар.", "date": "2019.05.03", "title": "Петте ключа за портите на Либия"}
{"url": "https://news.bg/regions/polovinata-ot-avariynite-kladentsi-v-haskovo-sa-gotovi.html", "text": "Половината от аварийните кладенци и двата водопровода за питейна вода в Хасково са готови, предаде БНР.Повечето от обектите вече са с Акт 16, без кладенеца в Узунджово и водопровода на ул. \"Бачо Киро\". Очаква се до месец и половина да бъдат получени разрешителни за учредяване на санитарно-охранителните им зони и режим на ползване.Предвижда се до края на годината да бъдат готови и останалите 4 от общо 8-те аварийни кладенци.Кметът на града Добри Беливанов изтъкна, че общината успява да се вмести в предоставените близо 2 млн. лева от правителството за алтернативно водоснабдяванe.Припомняме, от април 2017 г. водата от чешмите в Хасково е забранена за пиене и готвене заради наличие на уран и алфа активност над нормата. Вече почти две години хората пият вода от водоноски., по думи на областния управител на Хасково Минко Ангелов.За да реши проблема с , през май 2017 година правителството отпусна на кметството 2 милиона лева. С тях по спешност трябваше се построят осем дублиращи кладенеца и два водопровода. Към февруари тази година обаче бяха готови само четири кладенеца. В строеж беше и един от водопроводите, който трябваше да докара чиста вода до града.През януари тази година премиерът Бойко Борисов нареди на Министерството на регионалното развитие и благоустройството (МРРБ) да извърши  заради съмнения, че В началото на април министър Аврамова посочи, че  при строителството на новите водопроводи, а само забавяне, за което обаче нямало да има санкции.", "date": "2019.05.03", "title": "Половината от аварийните кладенци в Хасково са готови"}
{"url": "https://news.bg/world/germaniya-zatvori-kriminalna-targovska-platforma-v-darknet-arestuva-trima.html", "text": "Германската прокуратура е затворила втората по големина онлайн търговска платформа и са задържали трима германски граждани, заподозрени в управлението ѝ, съобщиха от прокуратурата във Франкфурт, цитирани от \"Ройтерс\".Онлайн платформата, наречена \"Пазар на Уолстрийт\", е била използвана за търговия с наркотици, лични данни, фалшифицирани документи и зловреден софтуер и е имала повече от 1,15 млн. профила и над 5400 регистрирани продавачи, уточниха прокурорите.Тримата мъже, които са на 22, 29 и 31 години, са били задържани на 23-24 април, като се уточнява, че Германската служба за наказателно разследване (Bundeskriminalamt) е осигурила сървърната инфраструктура на платформата.Мъжете, за които следователите смятат, че са прибирали 2-6% от продажбите на платформата, са били задържани след тайни операции, в които са участвали американски и холандски специални служби, както и Европол.Разследващите са се съсредоточили върху тримата мъже от март насам.Киберспециалистите от Bundeskriminalamt са предприели \"оперативни мерки\", след като заподозрените са превключили платформата в режим на поддръжка на 23 април и са започнали да прехвърлят за себе си средствата на клиентите, депозирани на пазара, съобщиха от прокуратурата.", "date": "2019.05.03", "title": "Германия затвори криминална търговска платформа в \"даркнет\", арестува трима"}
{"url": "https://news.bg/crime/19-godishniyat-obvinen-za-ubiystvoto-v-nozharevo-ostava-postoyanno-v-aresta.html", "text": "Постоянно в ареста остава 19-годишният Хакан И. от от силистренското село Ножарево за убийство на неговия съселяни - А.М. на 56 години, пише \"24 часа\", позовавайки се на Окръжна прокуратура - Силистра.Мярката е наложена от Силистренския окръжен съд. Убийството е станало на 1 май 2019 г.Сигналът е постъпил след 23 часа в полицията. Кметът на селото е подал информацията за мъж в безпомощно състояние. Повиканият медицински екип установил смъртта на 62-годишния А.М., който страдал от психично заболяване. Жертвата имала рана в главата.Действията по разследването установили 19-годишния Хакан И. като съпричастен към случилото се. Подобно престъпление се наказва с лишаване от свобода от 10 до 20 години. И жертвата, и 19-годишният младеж са употребили алкохол, като между двамата разправията започнала в местната кръчма.", "date": "2019.05.03", "title": "19-годишният, обвинен за убийството в Ножарево, остава постоянно в ареста"}
{"url": "https://news.bg/politics/bsp-sas-simvolichno-predimstvo-na-gerb-na-starta.html", "text": "\"Интензивността на политическите интриги през последния месец разколебава както готовността на избирателите да участват в евроизборите, така и подкрепата им за водещите формации.\" Това тълкуват от социологическата агенция \"Алфа Рисърч\" на база на национално представително проучване за предстоящия евровот. Сондажът е направен в периода между 20 и 30 април 2019 година сред 1 015 респонденти в цялата страна.Наблюдаваните през последния месец щети за управляващата партия ГЕРБ продължават да растат и да отнемат от подкрепата за тях. Това обаче не се трансформира в категоричен превес за БСП.\"Алфа\" отбелязва превес за БСП, но минимален - с 0.5%.Паритет в подкрепата за БСП и ГЕРБ, с минимално преимущество за социалиститеИмотните скандали продължават да отронват симпатизанти от ГЕРБ, пишат от агенцията. Резултатите от проучването обаче не позволяват да се каже, че това води до ясна тенденция за доминация на БСП. Предимството, с което социалистите влизат в кампанията, е символично. 32.7% от решилите да гласуват биха дали гласа си за БСП, срещу 32.2% за ГЕРБ.В полза на БСП работят имиджовите щети за управляващите в резултат от имотните скандали, по-високата мобилизация на традиционно подкрепящите я възрастни избиратели в малките населени места, както и ръстът на недоверие към ключови фигури от ГЕРБ.Потенциалът за ГЕРБ пък бил във по-широката му електорална периферия в големите градски центрове, вътрешните противоречия в левицата, слабата все още мобилизация на конкурентните дясно-центристки формации.Ето и как би изглеждала волята на българските гласоподаватели, ако евроизборите бяха днес:БСП за България - 32.7%ГЕРБ - 32.2%ДПС - 9.3%ВМРО - 6.0%\"Воля - Българските Родолюбци\" - 1.7%\"Патриоти за Валери Симеонов\" - 1.7%\"Атака\" - 1.2%\"Коалиция за България\" - 1.2%\"Движение 21\" - 0.9%\"Възраждане\" - 0.6%ВОЛТ - 0.5%\"Партия на Зелените\" - 0.4%\"Път на младите\" - 0.4%Независими кандидати - 3.5%Други - 1.0%\"Не подкрепям никого\" - 2.2%\"Алфа\" отчита и спад в очакваната избирателна активност.Ако в края на март 35% са заявили категорична воля за гласуване, то днес този процент е спаднал до 32.9%.Следователно на 26 май се очакват около 2.1 милиона българи, готови да отидат до урните. С по-голяма мобилизация се открояват симпатизантите на БСП.Запазваща се подкрепа за ДПС, с лек отлив след обявяването на листатаДПС влиза в предизборната кампания с потенциал от 9.3% сред решилите да гласуват. Доколкото в евроизборите могат да участват само граждани, живеещи на територията на страните членки на ЕС, Движението няма да може да разчита на обичайните си гласове от Турция, обясняват от \"Алфа\".Възможно е обаче движението да мобилизира в последните дни избиратели в страната и сред българските турци, живеещи в други страни членки на ЕС. Ако това се случи, то ще увеличи тежестта си в крайния резултат и ще запази третата си позиция.Продължаваща концентрация на националистически вот около ВМРОПартията подобрява позицията си от март и стартира кампанията с подкрепата на 6.0% от решилите да гласуват. Поотделното явяване на трите партии от Обединени патриоти намалява влиянието им, но това прави възможно някоя от формациите да привлече симпатизантите от този сектор, което би могло да й гарантира мандат в Европарламента. За момента като такъв център се очертава водената от Ангел Джамбазки листа на ВМРО.Това отслабва позициите на другите партии. Вотът и за трите националистически формации обаче е силно реактивен към конюнктурни събития и едно радикализиране на ситуацията е способно за кратко време да предизвика значими амплитуди в него, тълкуват от \"Алфа\".Мобилизационни предизвикателства пред Демократична БългарияОбединението между \"Да, България\", ДСБ и \"Зелено движение\" стартира кампанията с 4.5% подкрепа сред решилите да гласуват и съществен дял дясно-центристки избиратели, които все още не са взели решение как ще постъпят в изборния ден. Шансовете на извънпарламентарната коалиция за представителство в Европарламента са пряко зависими от способността й да привлече колебаещите се десни избиратели в хода на кампанията, както и да разшири влиянието си в повече региони и населени места.", "date": "2019.05.03", "title": "БСП със символично предимство на ГЕРБ на старта"}
{"url": "https://news.bg/world/klimatichnata-kriza-postavya-chovechestvoto-pred-risk.html", "text": "Водещи световни учени ще предупредят, че животоподдържащите системи на планетата се доближават до опасна зона за човечеството, когато публикуват резултатите от най-мащабното проучване на живота на Земята, пише \"Гардиън\".До 1 милион видове са пред риск от унищожение, много в рамките на няколко десетилетия, става ясно от изтекъл в публичното пространство проект на Доклада за глобална оценка, който е подготвян повече от три години от топ орган на ООН за природата.Проучването, поместено на 1800 страници, ще покаже, че днес хората, дивата природа и бъдещите поколения са пред риск, освен ако не се предприемат спешни действия за предотвратяване загубата на растения, насекоми и други създания, от които човечеството зависи за храна, опрашване, чиста вода и стабилен климат.Формулировката на обобщението за политиците е финализирана в Париж от експерти и представители на правителства преди публикуването на официалния доклад в понеделник, но като цяло посланието вече е ясно, според Робърт Уотсън, председател на Междуправителствената научно-политическа платформа за биоразнообразието и екосистемните услуги (IPBES).Няма съмнение, че ние губим биоразнообразието в наистина недопустим размер, който ще засегне човека, настоящите и бъдещите поколения, предупреди Уотсън.Авторите се надяват, че първата световна оценка на биоразнообразието за почти 15 г. ще постави кризата с природата на дневен ред в световен мащаб, както климатичните промени влязоха в политическия дневен ред.Както и в предишния доклад, новото изследване е компилация от академични изследвания. Включени са въпроси като планктона в океаните, бактериите, меда и амазонската флора. Очаква се да бъдат представени доказателства, че светът е изправен пред шестата вълна на унищожение. За разлика от предишните пет, тази е в резултат на човешка дейност.В доклада също ще бъдат поместени възможни бъдещи сценарии, които ще зависят от решенията, взети от правителствата, бизнесите и хората. Следващата година и половина вероятно ще бъде решаваща, защото световните лидери ще приемат спасителни планове за природата и климата на две големи конференции до края на 2020 г.", "date": "2019.05.03", "title": "Климатичната криза поставя човечеството пред риск"}
{"url": "https://news.bg/int-politics/yunker-vidya-opasnostta-za-es-evropeytsite-zagubiha-libidoto-si-edin-kam-drug.html", "text": "Председателят на Европейската комисия Жан-Клод Юнкер предупреди, че опасността за Европейския съюз е, че европейците са \"загубили колективното си либидо\" един към друг, но добави, че във Великобритания \"булката\" - ЕС - е била \"систематично обругавана\" от самото начало и след това \"отхвърлена\".Няколко дни преди срещата на лидерите на страните членки за бъдещето на Общността в румънския град Сибиу, председателят на Европейската комисия предложи ексцентричен анализ на състоянието на континента.Юнкер, който трябва да напусне поста си през ноември, каза, че смята, че комисията под негово ръководство се е съсредоточила върху \"големите неща\", докато упражняваше \"скромност в малките неща\".\"Гарантирах, че комисията вече не се намесва във всеки малък детайл от живота на гражданите\", изтъкна той, допълвайки: \"И съм изненадан, и съм разочарован, че никой не е забелязал това.\"Но бившият премиер на Люксембург, седмици преди европейските избори, призна, че възходът на евроскептичните партии е заплашителен знак за континента.\"Ние не се обичаме\", коментира Юнкер, допълвайки: \"Загубихме нашето колективно либидо... Пет или шест години след Втората световна война имаше такова. И все пак днес е по-лесно за европейците да се влюбват един в друг, отколкото беше през 1952 г.\"Юнкер добави: \"Брекзит е специален случай. Ако в продължение на 40 години обсипвате една страна с посланието, че всъщност не принадлежи на ЕС, тогава решението да излезе е логичен резултат. Булката беше систематично обругавана и след това отхвърлена.\"В интервю за германския вестник \"Ханделблат\" Юнкер също така се позова на безизходицата за Брекзит в британския парламент в твърдението си, че е несправедливо европейските граждани да хвърлят вината за всеки провал на европейската демокрация върху Брюксел.Той каза: \"Европейската комисия прави най-доброто. Но тя не може да реши всеки проблем. Комисията не може да компенсира слабостите на националните правителства и демокрациите в Европа. Вижте Обединеното кралство. Фактът, че правителството и опозицията там започнаха да разговарят чак три години след референдума за Брекзит, едва ли е признак за сила на британската демокрация.\"", "date": "2019.05.03", "title": "Юнкер видя опасността за ЕС: Европейците загубиха либидото си един към друг"}
{"url": "https://news.bg/crime/vandali-rushiha-detski-ploshtadki-v-blagoevgrad.html", "text": "Вандали рушиха детски площадки кв. \"Еленово\" в Благоевград, съобщи БНР.Извършителите към момента са неизвестни. От общината са предприели мерки по възстановяването на площадките. В района има поставено видеонаблюдение, като записите в момента се преглеждат.След получен сигнал кметът Атанас Камбитов разпоредил кътовете за игра да бъдат незабавно ремонтирани.При оглед на място е установено, че през нощта са унищожени част от оградите на детските площадки. Има и повредени кошчета за отпадъци.", "date": "2019.05.03", "title": "Вандали рушиха детски площадки в Благоевград"}
{"url": "https://news.bg/world/dva-dni-sled-izborite-evroliderite-bistryat-nominatsiyata-za-shef-na-ek.html", "text": "Лидерите на Европейския съюз вероятно ще проведат среща на върха в Брюксел на 28 май, два дни след приключване на изборите за Европейски парламент, за да обсъдят кой трябва да оглави Европейската комисия през следващите пет години.Информацията разпространява \"Ройтерс\", позовавайки се на източници.Срещата, подобна като проведената след вота през 2014 г., ще даде възможност на лидерите да обсъдят предпочитанията си кой да наследи Жан-Клод Юнкер като председател на Европейската комисия, обявиха трима високопоставени източници.Парламентът, който ще заседава на 2 юни след вота на 23-26 май, притиска Европейския съвет да номинира за наследник на Юнкер от водещите кандидати на спечелилите партии. Но много национални лидери не са склонни да приемат така наречения процес \"шпиценкандидат\" (водещ кандидат).Председателят на Европейския съвет Доналд Туск вероятно ще обяви плановете за специалната среща на върха по време на форума в Сибиу, Румъния, през следващия четвъртък. Те официално ще номинират кандидат за шеф на ЕК на срещата на върха на 20-21 юни. Номинираният трябва да бъде одобрен от Европейския парламент.", "date": "2019.05.03", "title": "Два дни след изборите евролидерите бистрят номинацията за шеф на ЕК"}
{"url": "https://news.bg/regions/yambolski-sela-s-podpiska-sreshtu-ogranicheniyata-za-mezhduselishtnite-avtobusi.html", "text": "Села в Ямболско инициираха протестни подписки срещу новата организация на движение на междуселищните автобуси, предаде БНР.Причината е, че от началото на май се прекрати договорът с автобусните фирми, които обслужват . Освен това от община Ямбол забраниха автобусите от селата да спират на градските спирки, което принуждава пътниците да се качват и да слизат единствено на автогарата.Хората са недоволни, защото заради ограниченията не могат да стигат навреме за работа и плащат допълнително за таксита и градски транспорт.Освен с подписки жителите се заканват да предприемат и по-радикални действия. Ако трябва, ще протестираме, категорични са те.Събирането на подписите ще продължи до 7 май.", "date": "2019.05.03", "title": "Ямболски села с подписка срещу ограниченията за междуселищните автобуси"}
{"url": "https://news.bg/crime/minyu-staykov-iskal-otvod-na-prokuror-koyto-bil-blizak-s-negovi-konkurenti.html", "text": "Бизнесменът Миню Стайков е поискал отвод на наблюдаващия прокурор по неговото дело Ангел Кънев, информират от прокуратурата.Мотивите на Стайков за това са, че Кънев имал връзки с негов конкурент (собствениците на \"Винпром Пещера\"), както и че упражнил натиск върху обвиняем.Според данните на прокуратурата освен по делото на Стайков, Кънев наблюдава и друго дело, образувано на 9 октомври 2018 година. Делото е срещу извършвани данъчни и документални престъпления, както и престъпления против паричната и кредитната система. Деянията били извършвани в периода от месец януари 2015 година до октомври 2018 година.На 2 май Стайков подал исканията си за отвод на Кънев от двете дела. Според прокуратурата обаче бизнесменът и обвиняем няма никакво процесуално качество по второто дело. Абсолютно същото искане за отвод на Кънев е постъпило и от свидетел по второто дело.Исканията са идентични, казват от обвинението. Мотивите на Стайков и свидетеля по второто дело:- неправомерни действия на прокурор Кънев във връзка с извършваните персонални данъчни ревизии на Стайков и членове на неговото семейство;- за упражняване на психологически натиск върху друг обвиняем, с цел даване на лъжливи показания;- за свързаност и близки отношения с лица и търговски дружества (собствениците на \"Винпром Пещера\"), за които се сочи, че са конкуренти на бизнеса, развиван от Стайков и притежаваните от него търговски дружества. Това твърдение било мотивирано с данни за покупки на недвижими имоти от страна на прокурора.По исканията за отводи незабавно се е произнесъл прокурор от Апелативната специализирана прокуратура. Те са отхвърлени, със следните мотиви:- твърденията за неправомерни действия и намеса на прокурор Ангел Кънев при извършваните данъчни ревизии на Миню Стайков и членовете на неговото семейство били голословни и неподкрепени от каквито и да било доказателства;- същото се отнасяло и до твърденията на обвиняемия Стайков за упражнен натиск от прокурор Ангел Кънев върху обвиняем при провеждането на разпит на 5 септември 2018 г. в град Карнобат. От извършената проверка по повод на това твърдение се установило, че на посочената дата прокурор Кънев изобщо не е бил в Карнобат. Процесуално-следствените действия по делото (по което е привлечен като обвиняем и Миню Стайков) на 5 септември 2018 г. в Карнобат са извършвани под ръководството на друг прокурор от Специализираната прокуратура;- напълно неоснователни били и твърденията на Миню Стайков за близки връзки и познанство на прокурор Кънев с физически лица и търговски дружества развиващи конкурентен бизнес.Проверка на последните твърдения била извършена и от главния прокурор Сотир Цацаров, до когото са били адресирани копия от молбите за отвод, с оглед данни за дисциплинарни нарушения. От информация в Имотния регистър, както и от представените нотариални актове и други документи е установено, че:- през 2016 г. и 2017 г. прокурор Ангел Кънев закупувал земеделски имоти в землищата на с. Малък Манастир, община Елхово, на с. Планиново, община Тополовград и на с. Козичино, община Поморие, вкл. и чрез търгове, провеждани на сайта на фирма \"Агрион\";- както тези, така и други притежавани от него земеделски имоти (закупувани от частни лица), били придобити на пазарни цени и плащанията по всички сделки били извършвани по банков път;- паричните средства за тези сделки били с ясен и деклариран по съответния законов ред произход.- прокурор Ангел Кънев не познавал и нямал каквито и да е контакти с лицата, сочени от обв. Стайков като конкуренти.Прокуратурата защитава Кънев, твърдейки, че срещу него се осъществява атака, която цели да го компроментира. Неслучайно тези искания били разпространени в определени медии преди официалното им депозиране в съответната прокуратура, пишат от обвинението.\"Подаването на исканията за отвод е непосредствено след осъществено претърсване в дома на Стайков в София и откриването там на документ, който е от съществено значение за ангажиране на наказателната му отговорност\", пише още в прессъобщението.", "date": "2019.05.03", "title": "Миню Стайков искал отвод на прокурор, който бил близък с негови конкуренти"}
{"url": "https://news.bg/world/ankara-turtsiya-ne-se-distantsira-ot-nato-s-ruskiya-s-400.html", "text": "Турция не се дистанцира от НАТО със закупуването на зенитно-ракетен комплекс С-400 от Русия. Това увери турският военен министър Хулуси Акар, цитиран от \"Ройтерс\".Той добави, че Анкара не трябва да бъде изваждана от проекта за производство на изтребители Ф-35.Турция и САЩ не могат да постигнат съгласие относно решението на Анкара да закупи руската система, която според Вашингтон е несъвместима със системите на НАТО и може да постави под заплаха изтребителите Ф-35. Турция купува Ф-35 и е партньор в производството му.В интервю за телевизия NTV Акар отбеляза, че изключването на Турция от проекта Ф-35 ще доведе до \"много сериозно\" бреме върху другите партньори в проекта.Няма клауза, в която да гласи, че ще бъдете изключени от това партньорство, ако закупите С-400, каза той и добави, че това не трябва да се случва.По думите му Турция се опитва да обясни на САЩ и другите партньори, че С-400 няма да представлява заплаха за самолетите и поясни, че Анкара е предприела мерки за предотвратяването й.Акар каза още, че Турция все още оценява последното предложение на САЩ за продажба на системи \"Пейтриът\", което според него е много по-положително от предишни оферти на американците.Военният министър коментира и Сирия. Според него САЩ показват някаква гъвкавост в подхода си за планираната зона за безопасност в Североизточна Сирия по границата с Турция.", "date": "2019.05.03", "title": "Анкара: Турция не се дистанцира от НАТО с руския С-400"}
{"url": "https://news.bg/society/papa-frantsisk-privetstva-balgarite-predi-poseshtenieto-si.html", "text": "Дни преди да стъпи на българска земя папа Франциск изтъкна великото дело на светите братя Кирил и Методий в своето видеоприветствие към българския народ.Апостолическото пътуване в България на римския папа ще бъде между 5-7 май. То ще мине под мотото - \"Мир на земята\". Това е заглавието на енцикликата, написана през 1963 г. от папа Йоан XXIII или т.нар. Български папа - Анджело Ронкали. Той прекарва почти десет години в София като апостолически легат и установява връзки на уважение и обич с българския народ, които продължават и до днес, заявява във видео обръщението си папа Франциск.Припомняме, От Ватикана уточняват, че акцент на посещението на папата е предстоящата среща с Негово Светейшество българския патриарх Неофит.В своето обръщение към българите папа Франциск заявява: \"Вашата земя е родина на свидетели на вярата, още от времето, когато светите братя Кирил и Методий са разпространявали там Евангелието. Техният труд бе много ползотворен, който донесе много плодове и в трудните моменти на миналия век. Много пъти това бе повтаряно от Свети Йоан Павел II, който работи толкова много, за да може Европа да преоткрие освободителната сила на Христа и за да може да диша отново и с двата си бели дроба.\".Във видеообръщението на главата на римокатолическата църква се споменава и планираната от светския протокол среща с българския духовен лидер Негово Светейшество патриарх Неофит и членове на Светия Синод на Българската православна църква.\"Заедно ще покажем желанието да следваме Господа Исуса по пътя на братското общение между всички християни\", се казва в папското приветствие.Папа Франциск уточнява, че поклонническото му пътуване до България ще мине под знака на спомена за Светия Отец Йоан XXIII Анджело Ронкали. \"Той бе човек на вярата, на общението, на мира. Бих искал да ви помоля да ме придружавате с вашата молитва. Благодаря! Бог да даде мир и благоденствие на България!\", заяви папа Франциск в обръщението си към българските католици.", "date": "2019.05.03", "title": "Папа Франциск приветства българите преди посещението си "}
{"url": "https://news.bg/regions/v-transko-glasuvat-v-sborni-sektsii-na-evroizborite.html", "text": "Жителите на селата в Трънско ще гласуват в сборни секции, предаде БНР.Въпреки че крайграничната община е сред най-големите по площ в страната, тя е и една от най-обезлюдените.За предстоящите европейски избори са образувани 22 избирателни секции в община Трън, като една от тях е подвижна. Само две от селските секции са самостоятелни - те са в селата Ерул и Глоговица.В останалите населени места секциите са сборни, т.е. в тях ще гласуват жителите на няколко села. Избирателите от град Трън ще могат да подадат гласовете си в пет секции, като в едната от тях правото си на вот ще упражнят и жителите на село Банкя.Избирателни секции ще има и в бившата болница в Трън. Там ще гласуват обитателите на трите центъра за настаняване на стари хора и на Дома за стари хора в село Филиповци. В две от градските секции, които ще бъдат в сградата на училището, ще може да се гласува машинно.", "date": "2019.05.03", "title": "В Трънско гласуват в сборни секции на евроизборите"}
{"url": "https://news.bg/crime/s-oshte-8-obvineniya-spetsprokurori-razbivat-imperiyata-karnobat.html", "text": "Още 8 обвинения за източване на еврофондове ще бъдат повдигнати, след като вчера Специализираната прокуратура и ДАНС с помощта на МВР извърши . По-късно през деня стана ясно, че в Карнобат , а вечерта - и че има задържани лица. Общото обвинение е за престъпно сдружение с основна търговска дейност злоупотреба с европейски средства - 248а от Наказателния кодекс. Отделно на всеки един от тези осем души ще бъдат повдигнати още обвинения, обясни зам.-главният прокурор и административен ръководител на Спецпрокуратурата Иван Гешев.Иван Гешев изрично посочи, че това са различни обвиняеми от Миньо Стайков и става въпрос за различни от досегашните програми. Гешев посочи, че обвиненията срещу Стайков са за програмата \"Млад фермер\", а с новите обвинения става въпрос за програмата за развитие на селските райони и втора програма за лозя.В рамките на това разследване Иван Гешев посочи, че доста трудно, но от ДФ \"Земеделие\" са успели да разберат грешката си и така прокуратурата е съумяла да спре изплащането на целите суми. Иначе са при програмата за лозята са били одобрени 7 млн. лв., получени са малко над 5 млн. лв., но след намеса на прокуратурата са били спрени 2 млн. По другата програма са били одобрени 11.5 млн. лв. Прокуратурата е успяла да спре плащанията, въпреки че имало заповеди за това.Коментарът на Иван Гешев за действията на ДФ \"Земеделие\" беше: \"доста време им трябваше да осъзнаят грешката си\".По думите на Гешев за да се заобиколят лимитите на програмите, е направена престъпна схема от търговски дружества, свързани в империята \"Карнобат\". Техните формални собственици са роднини, близки и служители на реалните собственици.Гешев заяви, че дали е имало разпънат чадър тепърва ще се проверява, но увери, че може да има привлечени длъжностни лица от ДФ \"Земеделие\".Припомняме, че на 5 септември 2018 г. Специализираната прокуратура започна разследване и  ООД, \"Сис Индустрийс\" ООД и \"Топаз Мел\" ООД. Ден по-късно стана ясно, че  за участие в организираната престъпна група, ръководена от Миню Стайков. През декември Паралелно с това , след като избухна скандала с къщите за гости,  на вече бившия зам.-министър на икономиката .", "date": "2019.05.03", "title": "С още 8 обвинения спецпрокурори разбиват \"империята Карнобат\""}
{"url": "https://news.bg/int-politics/severna-koreya-namali-hranitelnite-dazhbi-do-rekordno-niskite-300-grama-na-den.html", "text": "Северна Корея е ограничила хранителните дажби до 300 грама на ден, най-ниските в историята на комунистическата страна за това време на годината, а още съкращения са вероятни след най-лошата реколта от десетилетие. Това съобщиха от ООН, цитирани от \"Ройтерс\".От ООН са направили оценка на храните по искане на Северна Корея в периода между 29 март и 12 април. На организацията е бил предоставен широк достъп, включително до ТКЗС-та, селски и градски домакинства, детски градини и центрове за разпределение на храни.\"Тази нова оценка на продоволствената сигурност... установи, че след най-лошите реколти в последните 10 години заради суша, горещи вълни и наводнения, 10,1 млн. души страдат от тежка продоволствена несигурност, което означава, че нямат достатъчно храна до следващата реколта\", изтъкна говорителят на Световната програма по прехраната към ООН.Проучването е установило, че севернокорейците приемат изключително малко протеини, като някои семейства консумират протеини само няколко пъти годишно.Световната програма по прехраната и Организацията по прехрана и земеделие към ООН, които съвместно са провели проучването, са сред малкото помощни агенции, които имат достъп до Северна Корея, която страдаше от глад в средата на 1990-те години, когато загинаха повече от 3 млн. души.Селскостопанската продукция от 4,9 млн. тона, най-ниската от 2008-2009 г., доведе до недостиг на храна от 1,36 млн. тона през 2018/2019 г., се уточнява в доклада.10,1 млн. души, които са се нуждаели от хранителна помощ, включваха 7,5 млн. от 17,5 млн. севернокорейци, които зависят от правителствените дажби, и 2,6 милиона земеделци в ТКЗС-тата.Световната програма по прехраната планира още една оценка през юли и август, за да изясни пълната степен на кризата.", "date": "2019.05.03", "title": "Северна Корея намали хранителните дажби до рекордно ниските 300 грама на ден"}
{"url": "https://news.bg/crime/ombudsmanat-obzhalva-7-razporedbi-ot-izborniya-kodeks.html", "text": "Промяната в Изборния кодекс, с която се отменя възможността всички актове на Централната избирателна комисия да подлежат на обжалване, е една от седемте разпоредби, които омбудсманът Мая Манолова атакува пред Конституционния съд.В своята жалба до Конституционния съд тя посочва, че с въвеждането на необжалваемост на важни актове на ЦИК законодателят поставя преграда за съдебна защита на избирателното право. Това е нарушение на основните конституционни принципи за всеобщо, равно и пряко избирателно право с тайно гласуване и създава опасност за свободното и демократично провеждане на изборите, смята Манолова.Тя подчертава, че по този начин извън възможността за съдебно обжалване ще останат актовете на ЦИК, с които се осигурява възможност на всеки избирател да прави справка в регистъра със своя единен граждански номер, с които се издават методически указания за работата на избирателните комисии по прилагането на кодекса, и с които се публикуват резултатите от изборите по избирателни секции.Омбудсманът предупреждава, че при съмнение за манипулиране на програмите на машините за гласуване, никой избирател или политическа сила няма да има възможност да атакува пред съд методическите указания на ЦИК. Тя е категорична, че на практика се допуска чрез методическите указания Комисията превратно да тълкува и прилага Изборния кодекс, без актовете й да бъдат обжалвани за законосъобразност пред съдебен орган.При подобна ситуация съществените пороци в методическите указания биха рефлектирали върху изборния резултат, а той ще може да бъде оспорван едва след изборите пред Конституционния съд, посочва се в жалбата.Манолова атакува и новоприетите текстове, с които актове на ЦИК вече ще се обжалват в местните административни съдилища, а не пред Върховния административен съд.Предоставянето на този контрол на административните съдилища би довело до противоречива практика по еднакви казуси и би могло да се отрази негативно върху свободното и демократично провеждане на изборите, смята тя. Причината е, че в този случай Върховният административен съд не би могъл да упражни конституционното си правомощие да осъществява върховен съдебен надзор за точното и еднакво прилагане на законите в административното правораздаване.Омбудсманът дава на Конституционния съд и отстъплението от изискването избирателните комисии да се произнасят с квалифицирано мнозинство, което осигурява принципа на политическия плурализъм. Според нея именно политическата неутралност на изборната администрация е гаранция за принципа на политическия плурализъм при провеждането на свободни и демократични избори.", "date": "2019.05.03", "title": "Омбудсманът обжалва 7 разпоредби от Изборния кодекс"}
{"url": "https://news.bg/politics/borisov-obeshta-palna-podkrepa-za-voennovazdushnoto-uchilishte-v-dolna-mitropoliya.html", "text": "Държавата ще осигури бъдещото висше военновъздушно училище в Долна Митрополия. Тук ще има развойна дейност, ще има производство, ще има развитие.Това заяви министър-председателят Бойко Борисов пред курсантите и ръководството на факултет \"Авиационен\" на Националния военен университет \"Васил Левски\" в Долна Митрополия.Пред курсантите Борисов отбеляза, че държавата ще даде пълна подкрепа за развитието на бъдещото висше училище, защото по думите му има голяма перспектива.\"Около 2 млрд. лв. ще се дадат за нова техника, за която трябват знания и умения. Това означава по-добри битови условия\", изтъкна министър-председателят.Той посочи, че развитието на инфраструктурата в региона ще подобри и инвестиционната среда в тази част на страната.Премиерът обеща още пред курсантите, че догодина магистрала \"Хемус\" от София ще дойде до Плевен.\"Има ли път, има и инвеститори\", посочи Борисов.Вицепремиерът и министър на отбраната Красимир Каракачанов, че сериозни усилия за възстановяването на висшето военновъздушно училище \"Георги Бенковски\", има и местната власт в лицето на кмета на общината.Каракачанов припомни, че преди 17 години е била направена върховна глупост със закриването на училището.По думите му с откриването е възкръснала една мечта. \"Факултет като статут е едно, висше военно въздушно училище е друго\", подчерта вицепремиерът.Припомняме, че на 10 април Министерският съвет взе решение да предложи на Народното събрание статутът на факултета да се промени и Основен мотив за откриване на самостоятелно висше военновъздушно училище е нарастващата необходимост от промяна на модела за подготовка на специализирани кадри, отговарящи на съвременните изисквания на военновъздушните сили и авиацията.На работната среща в Долна Митрополия присъства и командирът на ВВС генерал-майор Цанко Стойков.", "date": "2019.05.03", "title": "Борисов обеща пълна подкрепа за военновъздушното училище в Долна Митрополия"}
{"url": "https://news.bg/crime/sadat-otmeni-smyanata-na-sobstvenostta-na-libiyskiya-tanker-badr.html", "text": "Съдиите от Бургаския окръжен съд отмениха изпълнителния лист за смяната на собствеността на либийския танкер \"БАДР\". Решението е от 25-и април тази година, съобщи БНР.Припомняме, танкерът \"БАДР\" бе задържан на бургаското пристанище от края на 2017 г. Това стана заради спор за финансови задължения между българско търговско дружество и либийска компания, която е собственост на либийската държава. Самият танкер \"БАДР\" бе преименуван след смяната на собствеността на \"БДИН\".Бургаските окръжни съдии са категорични, че информациите, че либийският танкер трябва да бъде върнат на либийската държава, не отговарят на истината. Според последното съдебно решение по заведеното гражданско дело е обезсмислено действието на издадения изпълнителен лист от януари 2018 година за продажба на танкера.Решението за отмяна на изпълнителния лист за смяната на собствеността на либийския танкер не отменя действията на частния съдебен изпълнител Тотко Колев. Той смени собствеността на танкера въз основа на договор за морска ипотека. Действията на частния съдебен изпълнител могат да бъдат отменени по друг съдебен ред.В края на 2018 година на танкера бяха сменени флагът и екипажът.Междувременно Бургаският окръжен съд (БОС) е отменил като недопустима исковата претенция на българското дружество \"Булгаргеомин\" срещу либийската компания \"Либиан навигатор\". Българската компания търси вземания в размер на 9 млн. 230 хил. щатски долара. Според магистратите сдружението, което предявява финансовите претенции, не е правен субект и самият иск е недопустим.Припомняме, на 7 януари 2019 г. стана ясно, че , които плават под наш флаг. Това предупреждение бе в отговор на  на украински екипаж.Действието е извършено от частен съдебен изпълнител. То е продиктувано от , Панама също е въвлечена в спора.Действията са извършени с помощта на Българската морска администрация и граничната полиция. Междувременно Панама алармира, че документите, свързващи кораба с панамската страна, са фалшиви. Това е причината .Образувани са .Едното досъдебно производство е на Окръжна прокуратура в Бургас срещу . Той бе обвинен, че е превишил правата си. Припомняме, съдебният изпълнител  в България.Има и друго, което засяга европейска заповед за разследване относно договор за морска ипотека. Разследва се дали договорът е фалшив.По информация на журналиста . Тогава танкерът е задържан на пристанище Бургас по искане на  от Либия.На 15 януари премиерът Бойко Борисов разговаря по телефона със своя либийски колега за изясняване на случая.", "date": "2019.05.03", "title": "Съдът отмени смяната на собствеността на либийския танкер \"БАДР\""}
{"url": "https://news.bg/regions/bez-koli-na-am-trakiya-na-6-may-zaradi-papa-frantsisk.html", "text": "На 6 май за кратко преди обяд и в следобедните часове ще бъде спряно движението по АМ \"Тракия\" в участъка от 119-ти до 165-ти км. Ограничението е заради посещението на папа Франциск в Раковски.Обходният маршрут в посока Бургас е от пътен възел \"Пловдив-Запад\" при 119-ти км на АМ \"Тракия\" по път I-8 към с. Поповица, а след това по път II-66 Поповица - Чирпан към пътен възел \"Плодовитово\" при 165-ти км на АМ \"Тракия\" и обратно за пътуващите към София.", "date": "2019.05.03", "title": "Без коли на АМ \"Тракия\" на 6 май заради папа Франциск"}
{"url": "https://news.bg/finance/v-sofiya-predstoyat-nay-mnogo-stroezhi-na-zhilishtni-sgradi.html", "text": "За първите 3 месеца на 2019 година местните администрации на територията на страната са издали разрешителни за строеж на 1 247 жилищни сгради със 7 832 жилища в тях и 1 032 933 кв. м разгъната застроена площ (РЗП). Освен това са издадени и разрешителни за строежа на 28 административни и офис сгради с 67 404 кв. м разгърната площ и на 1 149 други сгради с 560 208 кв. м РЗП. Това показват данни на Националния статистически институт (НСИ) за разрешителните за строеж и започването на строителство на нови сгради у нас за първото тримесечие на 2019 година.НСИ отчита, че спрямо предходното тримесечие (последните 3 месеца на 2018 година) издадените разрешителни за строеж на жилищни сгради намаляват с 15.6%, броят на жилищата в тях - с 33.0%, а общата им застроена площ - с 29.1%.При административните сгради също се наблюдава намаляване на броя разрешителни и застроена площ за същия период. Издадените разрешителни за офис сгради спада с 15.2%, а общата им застроена площ със цели 70%.Ако сравним обаче данните с тези от първите 3 месеца на 2018 година, излиза, че издадените разрешителни за строеж на жилищни сгради през 2019 г. са повече със 7.3%. Броят на жилищата в тях също е по-голям с 25.4%, а РЗП - с 26.6%. Същата е тенденцията и при административните и други сгради.Най-голям брой разрешителни за строеж на нови жилищни сгради са издадени в областите Пловдив - 220, София (град) - 213, Варна - 107, София област - 107, и Бургас - 96.Най-много жилища предстои да бъдат започнати в областите София (град) - 2 906, Пловдив - 1 389, Бургас - 620, Кърджали - 600, и Варна - 582.През първото тримесечие на 2019 г. е започнал строежът на 871 жилищни сгради с 4 481 жилища в тях и с 625 846 кв. м обща застроена площ. Броят на започнатите административни сгради е 17, с 30 743 кв. м РЗП. Започнати са и 644 други сгради с 573 305 кв. м РЗП. Спрямо методологичната бележка на НСИ като други сгради трябва да се разбира всички видове сгради, предназначени за различни дейности: производствена, търговска, транспортна, просветна, културна, спортна, селскостопанска, здравеопазване, бази за почивка и краткосрочно пребиваване (хотели, мотели, почивни домове, хижи и други).В сравнение с първото тримесечие на 2018 г. започнатите нови жилищни сгради са повече с 20.5%, жилищата в тях - със 7.8%, а разгънатата им застроена площ - с 31.4%.Броят на започнатите административни сгради намалява с 5.6%, но тяхната РЗП нараства с 35.9%. При започнатите други видове сгради се наблюдава увеличение както на броя им с 37.9%, така и при общата им застроена площ - с 33.7%.Строителство на най-голям брой нови сгради е започнало в областите: Пловдив - 153 жилищни и 101 други сгради; Бургас - 107 жилищни и 50 други сгради; Варна - 119 жилищни и 22 други сгради; София (град) - 110 жилищни, 3 административни и 23 други сгради; Стара Загора - 70 жилищни, 3 административни и 53 други сгради.", "date": "2019.05.03", "title": "В София предстоят най-много строежи на жилищни сгради"}
{"url": "https://news.bg/world/migratsiyata-i-okolnata-sreda-osnovni-problemi-za-mladite-v-es.html", "text": "Младите европейци в повечето страни членки на ЕС посочват миграцията, околната среда и икономиката като \"ключовите политически проблеми\" пред Общността. Младите хора възприемат изборите за Европейски парламент като по-маловажни избори от националните.Това показва ново социологическо проучване на YouGov за германската TUI Foundation, цитирано от \"Политико\".Онлайн анкетата също е установила, че \"убежище и миграция\" са най-важните проблеми за европейците на възраст 16-26 г. Но авторите на изследването подчертават, че това не означава непременно, че респондентите отхвърлят отворени граници, тъй като 43%, които посочват тези проблеми, са на мнение, че отворените граници в ЕС е \"възможност\", а 27% вярват, че е \"заплаха\".Мнозинството от младите хора в ЕС (55%) разглеждат защитата на околната среда като възможност, а не като заплаха за личния им живот. 43% от анкетираните разкриват, че са участвали в политически действия за защита на околната среда през миналата година.\"Ние виждаме поколение, което повече не възприема климата и защитата на околната среда като необходимо зло, а като естествена част от политическия дневен ред\", отбелязват авторите.50 на сто от анкетираните разглеждат евроизборите като \"важни\", 73% казват, че възприемат националните избори като \"важни\". Но 38 на сто искат \"повече\" Европа и се надяват страните членки още повече да се сближат. 23% мислят, това ще се случи през следващите пет години.58% от младите вярват, че демокрацията е \"най-добрата форма на управление\", като най-силна подкрепа за това идва от Гърция (73%), Германия и Швеция (по 66%) и Дания (65%). Най-ниска подкрепа за демокрацията е във Франция (38%), Италия и Полша (по 46%).В третото годишно изследване \"Млада Европа\" са участвали повече от 8000 души от 11 държави - Германия, Дания, Финландия, Франция, Гърция, Великобритания, Италия, Норвегия, Полша, Швеция и Испания - в периода между 21 януари и 12 февруари.", "date": "2019.05.03", "title": "Миграцията и околната среда – основни проблеми за младите в ЕС"}
{"url": "https://news.bg/world/indiya-e-vrahletyana-ot-nay-golyamata-burya-ot-desetiletiya.html", "text": "Индия е връхлетяна от най-голямата буря от десетилетия, пише \"Гардиън\".Тропическият циклон \"Фани\", най-силната буря, която удря индийския субконтинент за последните две десетилетия, достигна крайбрежието на източния щат Одиша, където властите се опитват да евакуират 1 милион души.АФП съобщава, че до момента са загинали двама души.Около 08,00 часа местно време \"изключително силната\" буря, придружена от ветрове със скорост 185 километра в час, навлезе в малкия град Пури, където живеят около 200 000 души, обявиха от местната метеорологична служба.С доближаването на крайбрежието интензивността й спадна и се очаква да отслабне още до неделя, докато се насочва на север към щата Западна Бенгалия и Бангладеш, но все още представлява голяма заплаха за гъсто населени райони около Бенгалския залив - един от най-заплашените региони в света от наводнения.През 1999 г. силна буря в Одиша, един от най-бедните щати в Индия, наводни стотици села и уби повече от 10 000 души.През последната нощ по източното крайбрежие на Индия имаше проливни дъждове и силен вятър, докато властите работиха за евакуирането на най-малко 1,1 милиона души, включително повече от 1000 бременни жени.Има отменени полети, а също така са спрени и влакове.Близо 5000 убежища са открити в Одиша за евакуираните хора. Мобилизирани са стотици хора за спасителни операции.15 от 20-те най-смъртоносни бури до момента са се образували в Бенгалския залив. През 1970 г. циклон, ударил Бангладеш, уби повече от половин милион души.", "date": "2019.05.03", "title": "Индия е връхлетяна от най-голямата буря от десетилетия"}
{"url": "https://news.bg/int-politics/pentagonat-preduprezhdava-za-riska-ot-podvodnitsi-na-kitay-v-arktika.html", "text": "Увеличаването на дейностите на Китай в Арктическия регион може да трасира пътя за засиленото му военно присъствие, включително разполагането на подводници, които да действат като възпиращи средства срещу ядрена атака. Това изтъкват от Пентагона в доклад, цитиран от \"Ройтерс\".Оценката е включена в годишния доклад на американските военни до Конгреса на САЩ относно въоръжените сили на Китай и следва публикуването от Пекин на първата бяла книга за политиката му в Арктика.В този документ Китай очертава плановете си за развитие на плавателни пътища, отворени от глобалното затопляне, за да създаде \"Полярния път на коприната\", който се основава на инициативата \"Един пояс, един път\" на китайския президент Си Цзинпин.Китай, въпреки че не е арктическа държава, става все по-активен в полярния регион, като още през 2013 г. стана наблюдаващ член в Арктическия съвет. Това предизвика опасения у арктическите държави за дългосрочните стратегически цели на Пекин, включително възможните военни разгръщания.Държавният секретар на САЩ Майк Помпео ще присъства на срещата на Арктическия съвет, който се състои от 8 държави, във финландския град Рованиеми, която започва в понеделник, и която идва в контекста на опасенията във връзка със засилените търговски интереси на Китай в Арктика.Докладът на Пентагона отбелязва, че Дания е изразила загриженост относно интереса на Китай в Гренландия, който включва предложения за създаване на изследователска станция и сателитна наземна станция, обновяване на летищата и увеличаване на добива на полезни изкопаеми.\"Граждански изследвания могат да подкрепят засиленото китайско военно присъствие в Северния ледовит океан, което може да включва разполагане на подводници в региона като възпиращ фактор срещу ядрени атаки\", се изтъква в доклада на американските военни.Пентагонът подчертава също, че китайските военни са издигнали като висок приоритет модернизирането на подводния си флот. Китайските военноморски сили разполагат с четири ядрени подводници, въоръжени с балистични ракети, шест ядрени щурмови подводници и 50 конвенционални щурмови подводници.\"Скоростта на растежа на подводната сила се е забавила и вероятно ще нарасне до между 65 и 70 подводници до 2020 г.\", се прогнозира в доклада.Допълва се, че Китай е построил шест подводници от клас \"Джин\", като четири са действащи, а две в процес на изграждане в корабостроителницата Хулудао.В доклад от януари Агенцията за военно разузнаване на Пентагона посочи, че китайският военен флот ще се нуждае от минимум пет подводници от клас \"Джин\", за да поддържа непрекъснато ядрено възпиране в морето.САЩ и техните съюзници, от своя страна, разширяват своите военноморски сили за борба с подводници в Източна Азия. Това включва засилени патрули на модерните американски самолети P-8 Poseidon от Сингапур и Япония.Увеличаването на китайските подводни сили е само един от елементите на широка и скъпа модернизация на китайската армия, която според американски експерти е предназначена предимно за възпиране на всякакви действия от страна на американските въоръжени сили.", "date": "2019.05.03", "title": "Пентагонът предупреждава за риска от подводници на Китай в Арктика"}
{"url": "https://news.bg/society/predlagat-prevartaneto-na-kilometrazha-da-se-kriminalizira.html", "text": "Заниженият контрол е причината за честото манипулиране на автомобилните километражи. Това заяви председателят на Института за пътна безопасност Богдан Милчев пред bTV.Той е на мнение, че превъртането на пробега трябва да се установява на годишните технически прегледи. Те обаче често били фиктивни.Когато се връщат километрите, се създава фалшива реалност, която създава предпоставки за увеличаване на ПТП-тата, категоричен бе Милчев.От своя страна председателят на Българската асоциация на пострадалите при катастрофи Владимир Тодоров подчерта, че глобите няма да решат проблема.Той съобщи, че в момента тече обществено обсъждане на наредба, която ще задължи пунктовете за технически прегледи да вписват километражите. Най-сериозният проблем по негови думи обаче са Отправям апел към нашите бъдещи евродепутати да се постави този въпрос на европейско ниво - да се създаде обща система, в която всеки автомобил да се проследява по номера, призова Тодоров.Според изпълнителния директор на Асоциацията на вносителите на автомобили Цветелина Цанева има психологически момент при превъртането на пробега - хората знаят, че километрите не са реални, но купуват със занижени цифри.\"В Германия криминализираха връщането на километража, хората се пренастроиха, че е нормално кола да е на 300 000 км. Преместиха психологическата граница на сделката. Трябва да се затегне контролът над техническите прегледи\", отсече Цанева.", "date": "2019.05.03", "title": "Предлагат превъртането на километража да се криминализира"}
{"url": "https://news.bg/regions/avtobus-s-detsa-se-zapali-na-am-hemus-nyama-postradali.html", "text": "Няма пострадали при инцидент с автобус на АМ Хемус, който е превозвал деца, съобщиха от МВР.Сигналът за инцидент на 35-ти км на АМ Хемус в района между първия и втория тунел в посока Варна, е получен в 10.05 часа тази сутрин.Двигателят на автобуса за Етрополе, в който е имало 59 пътници - предимно деца от музикално училище в София, е започнал да пуши. Шофьорът своевременно е отбил, а пътниците са изведени на безопасно място. Няма пострадали.На място са екипи на пожарната и \"Пътна полиция\". От ведомството уверяват, че има организация пътници да бъдат превозени с друг автобус от Ботевград.", "date": "2019.05.03", "title": "Автобус с деца се запали на АМ \"Хемус\", няма пострадали"}
{"url": "https://news.bg/crime/prokuraturata-proveryava-i-df-zemedelie.html", "text": "От прокуратурата счетоха, че изрично трябва да уточнят  по отношение на проверките на къщите за гости. След продължилите няколко дни поред изявления на министъра от прокуратурата уточняват, че проверка тече на работата на самия Държавен фонд \"Земеделие\" и на Министерството на земеделието и храните. Проверката не се осъществява съвместно с тях, посочват от прокуратурата.Проверките се извършват в рамките на правомощията на прокуратурата, възложени са на органите на МВР и не се осъществяват съвместно с Министерство на земеделието, храните и горите, нито с Държавен фонд \"Земеделие\".Предметът на проверките обхваща и работата на тези държавни органи по програмите, финансирани от Европейския съюз.От прокуратурата припомнят, че на 23.04.2019 г. по разпореждане на главния прокурор Сотир Цацаров, на Главна дирекция \" Национална полиция\" - МВР са възложени проверки на всички проекти по мярка 311 \"Разнообразяване към неземеделски дейности\" по Програма за развитие на селските райони /ПРСР/ 2007 г. - 2013 г., финансирана от Европейския земеделски фонд за развитие на селските райони, с предмет - изграждане/модернизиране на туристически обекти - жилищни сгради (къщи) за гости.Проверка е разпоредена и на всички проекти, по които са подпомагани разходи, свързани със закупуване на пътни превозни средства за неземеделски дейности, пряко свързани с дейността на бенефициентите.По-късно зам.-главният прокурор Иван Гешев обясни пред журналисти, че министър Румен Порожанов се проверява също, тъй като той е принципал, а е бил и ръководител на фонд \"Земеделие\". Гешев не посочи дали проверката обхваща и свързаност с длъжността, която е заемал сина на Порожанов - Антоан Порожанов. \"Няма недоразумения. Явно някой не е разбрал какво се случва и затова прокуратурата се наложи да обясни\", коментира Иван Гешев. Припомняме, вчера стана ясно, чеОперацията се провежда съвместно с полицията и ДАНС на територията на София, Пловдив, Сливен, Карнобат и Бургас.Преди седмица пък  на всички проекти с предмет изграждане на жилищни сгради (къщи) за гости на територията на цялата страна.Повод за това бяха извършените проверки на бившия зам.-министър на икономиката  по изнесени твърдения за злоупотреби с евросредства, както и на депутата от БСП  за три къщи за гости на морето, финансирани със средства на ЕС.От прокуратурата увериха, че ще търсят По повод започналите проверки бившият земеделски министър Мехмед Дикме заяви, че те, тъй като те са контролиращият орган, който обаче не си е свършил работата.По-късно стана ясно, че проверките ще обхванат не само бенефициентите, но и Преди дни земеделският министър поиска  Иванка Багдатова-Мизова, тъй като телефонът й бил обявен в сайт за резервации на къща за гости в село Юндола.", "date": "2019.05.03", "title": "Прокуратурата проверява и ДФ \"Земеделие\""}
{"url": "https://news.bg/society/puskat-dopalnitelni-mesta-za-tesnolineykata-na-6-may.html", "text": "На 6 май БДЖ ще осигури 120 допълнителни места към състава на влак \"Родопи\", който се движи по маршрута Септември-Добринище-Септември. Поводът е инициативата на Гражданско сдружение \"За теснолинейката\" под мотото \"На 6-ти май: Заедно в теснолинейката IV\".Събитието се организира за четвърта поредна година по повод отбелязването на празника на град Якоруда и Гергьовден.Теснолинейката ще замине от гара Септември в 08:46 ч. След като пристигнат на гара Якоруда, пътуващите ще могат да се отправят към Джерджевденските ливади, където местното население отбелязва празника на града и Гергьовден.Цената на билета от Септември до Якоруда е 4.60 лв., а за пътуване в двете посоки е 8.30 лв. Желаещите да пътуват могат да ползват различни оферти за намаление при пътуване в двете посоки, пътуване на групи или срещу представяне на железопътни карти, които дават право на намаление.Децата до 7-годишна възраст пътуват безплатно срещу представяне на документ, удостоверяващ възрастта им.Билетите за пътуването са вече в продажба и могат да бъдат закупени от билетните каси и бюрата във всички гари в страната.", "date": "2019.05.03", "title": "Пускат допълнителни места за теснолинейката на 6 май"}
{"url": "https://news.bg/regions/avariya-zatrudnyava-dvizhenieto-za-rilskiya-manastir-ot-mesetsi.html", "text": "Движението на изхода на град Рила по пътя за Рилския манастир от месеци е ограничено в една лента заради авария на главния водопровод за града, съобщи БНР, позовавайки се на общината.Водачите споделят, че проблемът е голям и е точно на завой.Наложило се разкопаване на около 50-60 квадратни метра от наскоро ремонтирания път Рила - Рилски манастир.Васил Чачев, технически отговорник на ВиК мрежата в района, пояснява, че аварията вече е отстранена.\"Имаше проблем с уточняването кой трябва да се ангажира с ремонта. Тъй като наскоро пътят бе ремонтиран с европейски пари и има гаранционни срокове. Остана институциите да се разберат\", отбеляза той.Общината планира ремонта на участъка, но не се ангажира със срокове. Заместник-кметът на Рила Лазар Чавков обещава, че пътят ще бъде ремонтиран.", "date": "2019.05.03", "title": "Авария затруднява движението за Рилския манастир от месеци"}
{"url": "https://news.bg/int-politics/poslanikat-na-sasht-v-germaniya-pak-plashi-sas-sanktsii-zaradi-severen-potok-2.html", "text": "Посланикът на САЩ в Германия Ричард Гренел отново предупреди за възможността за налагането на санкции срещу германски компании заради проекта за газопровод \"Северен поток-2\".\"От американска гледна точка този газопровод не само транспортира газ, но и има висок риск от санкции\", каза той в интервю за местното сп. Focus.През януари Гренел изпрати писма до редица компании, в които предупреди, че \"Северен поток-2\" носи \"сериозни геополитически последици\". Тогава той също така предупреди и за \"риска от санкции\".По-късно посланиците на САЩ в Европейския съюз, Германия и Дания в съвместна статия призоваха за противопоставяне срещу проекта за газопровод.Както подчерта по-рано германският канцлер Ангела Меркел, строителството на \"Северен поток-2\" няма да доведе до енергийна зависимост на Германия от Русия.Проектът \"Северен поток-2\" предвижда строителството на две тръби с общ капацитет от 55 млрд. куб. метра годишно от бреговете на Русия през Балтийско море до Германия. Новият тръбопровод се планира да бъде завършен до края на 2019 г. Той ще преминава през териториалните или изключителните икономически зони на страните, разположени по бреговете на Балтийско море - Русия, Финландия, Швеция, Дания и Германия.Проектът се реализира от компанията Nord Stream 2, чийто единствен акционер е руският газов гигант \"Газпром\". Европейските партньори в проекта - компаниите Shell, OMV, Engie, Uniper и Wintershall - от своя страна обещаха да финансират \"Северен поток-2\" общо с 50 процента, т. е. с 950 млн. евро всяка от компаниите. \"Газпром\" ще осигури другата половина от средствата - 4,75 млрд. евро. Общата стойност на проекта се оценява на 9,5 млрд. евро.", "date": "2019.05.03", "title": "Посланикът на САЩ в Германия пак плаши със санкции заради \"Северен поток-2\""}
{"url": "https://news.bg/world/top-kandidatite-za-shef-na-ek-vlyazoha-v-sblasak-za-plana-za-armiya-na-es.html", "text": "Основните кандидати за поста председател на следващия състав на Европейската комисия влязоха в словесен сблъсък относно плановете за създаване на армия на ЕС по време на дебат, съобщава EUOBSERVER.Дебатът се проведе в Европейския университетски институт във Флоренция.Германският кандидат на Европейската народна партия Манфред Вебер и белгийският либерал Ги Верхофстат одобряват идеята, но холандският избраник на левяоцентристите Франс Тимерманс я отхвърли като нереалистична.\"Няма да има армия на ЕС в близко бъдеще\", категоричен е Тимерманс.\"Политико\" отбелязва, че на моменти проведеният в четвъртък дебат е бил толкова разгорещен, че е трудно да се представи, че те могат да образуват коалиция след изборите за Европейски парламент този месец.На дебата участва и Ска Келер от Европейската зелена партия.Четиримата кандидати представиха различни визии за бъдещето на ЕС, особено по социалните и икономическите политики. Най-големите противоречия бяха при обсъждането на сигурността на ЕС и дали блокът трябва да създаде армия.Но те намериха обща база, че държави членки на ЕС възпрепятстват интеграцията в много области.Лидерът на Алианса на либералите и демократите за Европа (АЛДЕ) Ги Верхофстат използва встъпителното си изказване да съобщи публично, че АЛДЕ планира да се разпусне след изборите този месец и да сформира ново центристко политическо семейство в партньорство с френския президент Еманюел Макрон и кандидатите от листата му \"Ренесанс\".\"Ние ще създадем нова група, световна група, проевропейска центристка група, заедно с Еманюел Макрон\", съобщи той.Вебер е сочен за фаворит за поста председател на Европейската комисия. Той повтори основните си предложения, включително \"голям план срещу рака\" и създаване на \"ФБР на европейско ниво\".\"Политико\" пише, че по време на дебата най-голям спор е възникнал по въпроса за армия на ЕС. Изданието пояснява, че Верхофстат и Вебер като цяло подкрепят армия на Общността, а Тимерманс и Келер са изразили скептицизъм.\"Европейска армия\", обяви Верхофстат, след като изрази съгласие с Вебер, че трябва да бъде ЕС версия на ФБР.Най-голямото прахосване на пари в ЕС е за армията, начинът, по който ние ги организираме. Ние харчим близо половината от това, което отделят американците. Ние харчим три пъти повече от руснаците за отбрана в Европа, но не съм сигурен дали руснаците достигнаха до там, че ние да сме способни да ги спрем. Европейска армия от 20 000 души през 2024 г. Нека го направим, каза Верхофстат.Тимерманс не е съгласен с предложението за ФБР и особено за армия на ЕС.Не прекалявайте с обещанията. Няма да има европейска армия скоро, смята той.Вебер се застъпи за Верхофстат. \"Трябва да имаме по-големи амбиции.  Фундаментална идея е никога да няма отново война в Европа. Днес е немислимо, но с обща европейска армия ще бъде тотално немислимо\", вярва той.\"Политико\" анализира, че без значение кой ще е новият лидер на Европейската комисия, Европейският съюз ще продължи да среща проблеми в отбраната и външната си политика.В края на дебата кандидатите допълнително показаха различията си относно вижданията си за ЕС и бъдещето на Общността.Верхофстат призова Европа да се обедини, за да се конкурира с Китай, Индия и САЩ.\"Новият световен ред не е ред на държавите. Новият световен ред е ред на империите - империи като Китай, като Индия, като Русия, като САЩ. Само заедно в един реален Европейски съюз можем да успеем и да оцелеем\", вярва либералът.Вебер се фокусира върху основната тема в предизборната си кампания за необходимостта ЕС да се доближи до европейските граждани, което е най-добрият начин да се отговори на популистката и националистическа риторика.Тимерманс пък предупреди, че ЕС се бори за оцеляването си.Ска Келер призова гласоподавателите да помислят за бъдещето на планетата и младите поколения, които излизат по улиците, за да протестират срещу климатичните промени.", "date": "2019.05.03", "title": "Топ кандидатите за шеф на ЕК влязоха в сблъсък за плана за армия на ЕС"}
{"url": "https://news.bg/politics/tsik-plashi-s-zhestoki-sanktsii-pri-zloupotreba-s-lichni-danni.html", "text": "От няколко години през сайта на ЦИК можем да проверим дали някоя партия не е злоупотребила с личните ни данни. Всички, които имаме достъп до интернет, трябва да го направим. Отнема малко време и пътят е простичък. Това заяви бившият председател на Обществения съвет към Централната избирателна комисия Румяна Дечева пред БНР.Тя посочи, че ако бъде установена нередност, може да се подаде сигнал до ЦИК или до Комисията за защита на личните данни, а санкциите по нейни думи били \"жестоки\". По тази причина според нея през последните години явлението намалявало.За тези избори, както и за предишните, не съм чула някой да е използвал личните данни на някого, коментира Дечева.Другият вариант, който тя посочва, е човек действително да е предал данните си и да се е подписал в подкрепа на дадена политическа партия, коалиция или инициативен комитет, но след това да реши да оттегли подписа си.Дечева увери, че и това е възможно. \"На същия сайт - на ЦИК, можем да оттеглим подкрепата си. Тоест, ние сме свободни граждани, на които може да харесва, а може да не харесва определена политическа опция\", обясни тя. ще има машинно гласуване. Според Дечева обаче осигуряването на машините, софтуера и обучението е можело да се случи по-рано. Тя напомни, че Общественият съвет към ЦИК е бил инициатор на няколко срещи по темата.Тя изрази мнение, че годините са били изгубени, защото никой не е бил убеден, че отново ще се говори за машинно гласуване, след като По отношение на сигурността на машинното гласуване Дечева посочи, че има два основни аспекта - единият е От използването им по света, този тип машини, с този отрязък, който те произвеждат, на който ясно се вижда за коя партия сме гласували и за кой кандидат, този тип сигурност мен не ме притеснява, категорична бе тя.Притеснява ме много повече какво се случва с машините, понеже ние преди избора едва ли някъде ще ги видим - гражданите да знаем къде и какво би могло да стане не както трябва, за да можем да бъдем внимателни, обясни Дечева.", "date": "2019.05.03", "title": "ЦИК плаши с \"жестоки\" санкции при злоупотреба с лични данни"}
{"url": "https://news.bg/crime/vks-osadi-ahmed-musa-na-1-g-zatvor-i-5000-lv-globa-za-propovyadvane-na-omraza.html", "text": "Година затвор и глоба от 5000 лева получи Ахмед Муса. Решението на ВКС е окончателно. То е за проповядване на омраза на религиозна основа. Муса бе съден по делото срещу 13-те имами за проповядване на радикален ислям. Днес във ВКС е получено уведомление от прокурор за изпълнение на наложеното от съда наказание.Според върховните съдии Ахмед Муса разпространява възгледи, които могат да разпалят вражда или омраза. В решението на ВКС се подчертава, че Муса е използвал религията, за  към християните, евреите и всички други религии.Той е изричал публично на своите петъчни проповеди в джамиите, в кафенета и на други публични места пред събралите се хора, че \"който не е с нас, е против нас\", че \"ислямът ще победи по целия свят и това ще стане със сила и меч\", с \"джихат\", че \"поклонниците на салафизма\" са истински мюсюлмани, а всички останали са \"неверници\", \"грешници\" и \"гяури\".В речите си той възхвалявал тези, които \"умират за вярата\", \"слагат бомби и режат глави\" в името на тази вяра. Убеждавал, че мюсюлманите трябва да воюват с християните, да \"убиват и колят\", докато те не приемат исляма.Съдиите от ВКС оспорват защитата, според която подсъдимият е упражнявал правомерно конституционно гарантираното му право на свободно изповядване на религия. Според Европейския съд по правата на човека (ЕСПЧ) правото на свобода на \"религия\" има два аспекта - правото на всеки да има убеждение, което е \"абсолютно\" право, и правото да демонстрира това убеждение, което \"не е абсолютно\", тъй като може да засегне правата на други лица.\"Инкриминираните в обвинението факти срещу подсъдимия не засягат \"вътрешното му право на религиозни убеждения\", което се ползва с абсолютна защитата от държавата. В словото си подсъдимият приканвал към \"свещена борба\" срещу християните и други религии, като настройвал срещу тях, наричайки ги \"неверници\", \"гяури\" и \"грешници\" - квалификации, които сами по себе си са достатъчни да разпалят омраза между хора от различни етноси на религиозна основа\", подчертават върховните съдии.Съдиите от ВКС се позовават на ЕСПЧ, който предоставя \"правото на намеса на държавата\". То се прилага, когато чрез езика на омразата се засягат изконни демократични ценности, правата и свободите на другите граждани. Такъв според ВКС е настоящият случай.Въззивният съд е взел предвид и факта, че наказателното производство е продължило повече от 8 години, но с оглед на естеството на разследваната престъпна дейност, нейния мащаб, период и множеството участници в нея, ВКС приема, че този срок не е \"неразумно дълъг\".Решението на тричленния състав на ВКС е с № 38/25.04.2019 г. по к.н.д. № 66/2019 г. (образувано по жалба на Ахмед Муса). За обвинението по чл. 164, ал. 1 от НК (проповядване на омраза на религиозна основа чрез слово) съдиите от ВКС са категорични, че мотивите на атакувания от Муса съдебен акт има достатъчно фактология за времето и мястото на престъпното проповядване на омраза. Описани са точните месец, ден, година, приблизителен брой лица, присъствали на проповедите и др.С това решение съдебният състав на ВКС отмени присъда № 4/30.03.2018 г. по в.н.о.х.д. № 420/2016 г. на Апелативен съд - Пловдив в частта, с която подсъдимият е осъден за престъпления по чл. 109, ал. 2 вр. чл. 108, ал. 1 от НК и по чл. 108, ал. 1 от НК, като в тази част прекратява наказателното производство. Тези членове са за проповядване на фашистка или друга антидемократична идеология и организиране или членство на група, която планира извършване на подобни престъпления. Съдът оставя в сила присъдата в останалата ú част.Присъдата на ВКС потвърждава решението на пазарджишкия окръжен съд по н.о.х.д. № 330/2012 г., с което Муса е признат за виновен за проповядване чрез слово на антидемократична идеология и участие в престъпна група, която цели подобни престъпления.\"Съдът е привел в изпълнение и отложеното наказание от 3 г. \"лишаване от свобода\" по присъда по н.о.х.д. № 905/2004 г. на ОСПз, влязла в сила на 20 ноември 2004 г.\", цитират решението от ВКС. На следващо съдебно ниво Муса е признат за невинен за членство в престъпна организация, в която е членувал и Юсуф Г. (който е оправдан).В жалбата си до ВКС Муса посочва нарушения на процесуалните правила и на материалния закон, явна несправедливост на наказанието. Молбата му е от 20 февруари 2019 г. и в нея той настоява ВКС да приложи абсолютната погасителна давност за обвиненията за членство в престъпна група.Върховните съдии приемат, че е изтекла абсолютната давност, поради което наказателното производство следва да се прекрати, като се отмени постановеният в тази част съдебен акт. В мотивите на ВКС се уточнява, че срокът на изтичане на абсолютната давност по първото обвинение е 30 октомври 2018 г., а по второто - 07 април 2018 г. Това е след постановяване на въззивната присъда на 30 март 2018 г. и преди образуване на производството пред ВКС.", "date": "2019.05.03", "title": "ВКС осъди Ахмед Муса на 1 г. затвор и 5000 лв. глоба за проповядване на омраза"}
{"url": "https://news.bg/world/britantsite-po-malko-se-doveryavat-na-sotsialnite-medii-ot-drugi-golemi-strani.html", "text": "Британците по-малко се доверяват на социалните мрежи в сравнение с други големи държави, пише \"Гардиън\", позовавайки се на проекта YouGov-Cambridge Globalism.Мнозинството британци също подкрепят по-строги мерки за регулиране на технологичните компании в Силициевата долина.Повече от четирима на всеки петима британци не се доверяват на платформи като \"Фейсбук\" и \"Туитър\". Франция, Германия и САЩ не са много далеч зад тях. Но има сериозна разлика в сравнение с държави като Бразилия, Индия и Мексико, където доверието към социалните мрежи е далеч по-голямо, показва проучването, в което са участвали повече от 25 000 души от 23 държави. В изследването са включени теми като популизма, глобализма и технологиите. Британският вестник \"Гардиън\" е помогнал за проучването.Респондентите са запитани колко се доверяват на информация от различни източници, включително вестници, социални мрежи и онлайн новинарски сайтове. Британците най-малко се доверяват на всички тези медии: 12% се доверяват на информация от социалните мрежи в сравнение с 83 на сто, които малко или изобщо не се доверяват на платформи като \"Фейсбук\" или \"Туитър\".23% от американците заявяват, че се доверяват на информация от социалните мрежи; 20% от германците и 28% от канадците. В развиващите се държави обаче доверието е много по-високо: мнозинството индийци (52%), повечето граждани на Саудитска Арабия (52%), повечето тайландци (52%), 51% от поляците се доверяват на информация от социалните медии.Мнозинството британци се доверяват само на два източника на информация: националните телевизионни канали (61%) и местните медии (54%). В САЩ само местните медии са единственият източник на новини, на които повечето американци (58%) се доверяват.Повече от 60% от британците смятат, че са необходими повече регулации. В САЩ 47 на сто вярват, че са нужни допълнителни мерки.", "date": "2019.05.03", "title": "Британците по-малко се доверяват на социалните медии от други големи страни"}
{"url": "https://news.bg/crime/elena-joncheva-ne-e-obzhalvala-otkaza-da-badat-povdignati-obvineniya-na-boil-banov.html", "text": "Депутатът от БСП Елена Йончева не е обжалвала отказа на Специализираната прокуратура да повдигне обвинения срещу министъра на културата Боил Банов във връзка с твърденията, че на фирмата строител на втори и трети етап от \"Ларгото\".Това стана ясно от съобщение до медиите от пресцентъра на прокуратурата.Жалби са подадени от Григор Здравков, като представител на НПО \"Българска легия Антимафия\" и БСП, представлявана от Корнелия Нинова.Към тази жалба е приложен и запечатан плик с мобилен телефон и разпечатка от него. До този момент обаче в хода на проверката никое от лицата, от които са снемани обяснения, включително и Елена Йончева, не споменава за съществуването на въпросния мобилен телефон.В обясненията си Йончева твърди, че на 11 април намерила в своята пощенска кутия в Народното събрание диск с неизвестен подател. След като презаписала файла от диска на флаш памет, унищожила диска, а флаш паметта със записания разговор предоставила на Специализираната прокуратура.От държавното обвинение припомнят, че на 22 април на брифинг в Централата на БСП, Елена Йончева е заявила, че ще предостави на прокуратурата оригиналния запис от разговора с участието на Боил Банов, като показала и мобилен телефон, с твърдение, че с него е направен този запис, както и разпечатка от него.По думите на Йончева \"този път спецпрокуратурата няма да може да се измъкне от разследване на случая\".На 30 април Апелативната специализирана прокуратура е изискала преписката от Специализираната прокуратура, за да осъществи инстанционен контрол върху постановения прокурорски акт от 11 април по повод подадените жалби от Григор Здравков и БСП.Припомняме, че на 12 април стана ясно, че спецпрокуратурата  В заключението на прокурора се пише, че липсват достатъчно данни, които да установяват елементи от състава на престъпление от общ характер.Не са установени и каквито и да е нарушения на служебни задължения от длъжностни лица - министър, зам.-министър и други лица, които са изпълнявали функцията на възложител.На същия ден в централата на БСП Йончева заяви, че Тогава тя подчерта, че ще обжалват решението на На 30 януари депутатът от БСП , уличаващ Банов в корупционна схема за опрощаване на неустойка в размер на 700 000 лева на фирмата изпълнител на ремонтните дейности на Ларгото.Веднага след това главният прокурор След разпространения запис Боил Банов заяви, че Бившият министър на културата , че проектът е минал няколко проверки, а още преди години той е дал случая на съде.Столичният кмет  изнесеното от Йончева и заяви, че Столична община е получила Ларгото само за стопанисване, иначе проектът е на Министерство на културата.Още през април 2015 г., когато започна заключителният етап от работата по Ларгото, тогавашният министър на културата Вежди Рашидов заяви, че  Въпреки предвидените 16 милиона обаче процедура така и не е започнала.Близо година по-късно Рашидов увери, че . Случайно или не обаче само седмица след официалното откриване през май 2016 г.  В началото на годината стана ясно, че Министерство на културата е завело дело срещу строителните фирми от консорциума заради забавени срокове и неточно изпълнение - нещо, което потвърди днес и бившият министър на културата Вежда Рашидов.По тази причина за Ларгото се заговори и покрай нашумелите през последните месеци , от които най-емблематичен беше казусът със столичния бул. .", "date": "2019.05.03", "title": "Елена Йончева не е обжалвала отказа да бъдат повдигнати обвинения на Боил Банов"}
{"url": "https://news.bg/regions/pozhar-obhvana-dve-kashti-vav-varna.html", "text": "Пламъци обхванаха две къщи ул. \"Стоян Заимов\" във Варна, съобщи bTV.От полицията съобщават, че на този етап няма данни за сериозно пострадали.Една жена е обгазена от вдишания дим. Сигналът за инцидента е подаден малко след 11 часа.Първоначално на място са изпратени два пожарни екипа, а след това се наложило да бъдат изпратени и още два.Към момента причините за пожара не са ясни.", "date": "2019.05.03", "title": "Пожар обхвана две къщи във Варна"}
{"url": "https://news.bg/int-politics/talibanite-ne-ni-kazvayte-da-slagame-orazhie-kazhete-na-amerikantsite.html", "text": "Специалният пратеник на САЩ за постигане на мир в Афганистан трябва да спре да призовава талибаните да сложат оръжията си и вместо това да убеди САЩ да прекратят използването на сила, настояха талибаните, цитирани от \"Ройтерс\".Залмай Халилзад, роден в Афганистан американски дипломат, влезе в шести кръг от преговорите с твърдолинейната ислямистка групировка в Катар тази седмица в опит да сложи край на най-дългата война на Америка.\"В нашата първа среща аз подчертах пред талибаните, че афганистанците, които са техни братя и сестри, искат тази война да приключи\", посочи Халилзад в профила си в \"Туитър\", допълвайки, че \"време е да сложим оръжие, да спрем насилието и да прегърнем мира\".Говорителят на талибаните Забихула Муджахид написа поредица от остри публикации в \"Туитър\" в отговор. \"Халилзад трябва да забрави за идеята да сложим оръжията си\", подчерта той, допълвайки: \"Вместо такива фантазии, той трябва да прокара идеята у дома (в САЩ) за прекратяване на използването на сила и претърпяването на още човешки и финансови загуби за западащата администрация в Кабул.\"Той каза, че САЩ трябва да спрат да повтарят провалените стратегии, докато очакват различни резултати. \"Би било по-добре, ако Халилзад събере смелост да нарече нещата с истинските им имена, да не мами и да приеме настоящите реалности.\"Интензивните боеве продължават в цялата страна, като талибаните контролират или имат влияние върху повече територия, отколкото във всеки един момент след свалянето им от власт от международната коалиция, оглавявана от САЩ след атаките в Ню Йорк на 11 септември 2001 г.САЩ имат около 14 000 войници в Афганистан като част от ръководената от НАТО мисия, известна като \"Решителна подкрепа\", която се състои в обучение и подпомагане на силите за сигурност на афганистанското правителство в борбата им срещу талибанските бойци и терористични групировки като ДАЕШ (\"Ислямска държава\") и \"Ал Кайда\".След пет кръга преговори Халилзад докладва за известен напредък към постигане на споразумение за изтегляне на американските войски и за това как талибаните ще попречат на екстремистите да използват Афганистан като плацдарм за нападения.Талибаните, които отказват да разговарят с афганистанското правителство, настояват, че преговорите не могат да продължат напред, докато чуждестранните сили не напуснат.", "date": "2019.05.03", "title": "Талибаните: Не ни казвайте да слагаме оръжие, кажете на американците"}
{"url": "https://news.bg/crime/bhk-balgariya-shte-bade-osadena-ako-ne-osiguri-zhilishta-za-romite-ot-voyvodinovo.html", "text": "В края на април Съдът в Страсбург задължи правителството да осигури а, чиито къщи бяха съборени.По думи на председателя на Българския хелзински комитет Красимир Кънев привременните мерки са само една част от решението на Европейския съд, а другата част е, че се дава приоритет на жалбата.Привременните мерки задължават държавата да реагира незабавно и да осигури достойни условия за настаняване, коментира той за БНР.Кънев обясни, че от Комитета са в контакт с жалбоподателите, които съобщават, че досега не е предприето нищо.Имам известни страхове, че тези привременни мерки няма да бъдат изпълнени, тъй като чухме реакциите и на кмета на Войводиново, веднага след постановяването им, и на други отговорни държавни хора, например на кандидата за евродепутат , който каза нещо от сорта, че това бил някакъв съд, на който нищо не му дължим, посочи той. Според него има риск поради неизпълнението на привременните мерки страната ни да бъде осъдена допълнително, тъй като това автоматично водело до нарушение на правото на жалба.По думи на Кънев в момента ромските семейства от Войводиново живеели в нечовешки условия в \"гетото на гетото на квартал Столипиново\".Той заяви, че има сериозни основания да предполага, че както в този случай, така и в няколкото други дела, които евентуално ще достигнат до ЕСПЧ, България ще бъде осъдена многократно.Ще бъдат намерени многобройни нарушения на конвенцията и българските данъкоплатци ще трябва да изплатят много високи обезщетения, обобщи председателят на БХК.Той подчерта, че ромите от Войводиново са регистрирани законно на територията на община Марица, но самата община не разполага с общински жилища.Според него има принципи, които трябва да се спазват, независимо дали става въпрос за роми или българи.В резултат от мярката, която е премахване на незаконната постройка, който и да е от обитателите не бива да остава бездомен, особено когато става дума за зимен период и за уязвими групи, посочи Кънев, допълвайки, че ако това е единственият дом на човека, независимо че постройката е незаконна, държавата трябва да се погрижи да му осигури алтернатива.", "date": "2019.05.03", "title": "БХК: България ще бъде осъдена, ако не осигури жилища за ромите от Войводиново"}
{"url": "https://news.bg/weather/promenliva-oblachnost-bez-valezhi-1.html", "text": "Последният работен ден за седмицата идва с динамично време. Не се очакват обаче валежи. До обяд се очаква предимно слънчево време, но след това ще има временни увеличения на облачността. Вятърът ще бъде слаб. Максималните температури ще са между 22 и 27 градуса. Атмосферното налягане ще се задържи малко по-ниско от средното за месеца. ", "date": "2019.05.03", "title": "Променлива облачност, без валежи "}
{"url": "https://news.bg/world/pompeo-preduprezhdava-mey-za-riska-huawei.html", "text": "Компанията Huawei представлява риск за сигурността на британските граждани, предаде The Telegraph.co.uk.Това ще заяви американският държавен секретар Майк Помпео по време на срещата си с британския премиер Тереза Мей.Двамата ще се срещнат през следващата седмица в Лондон. Помпео ще се срещне и с външния министър Джереми Хънт.Предоставянето на достъп до Huawei може да навреди на технологичните партньорства между САЩ и Великобритания. Припомняме, че британският министър на отбраната  bе уволнен, тъй като по негова вина е изтекла поверителна информация от преговори в Съвета за национална сигурност. На тях е обсъждана възможността за сътрудничество с китайската компания Huawei при изграждането на 5G мрежата в страната.Против евентуалното сътрудничество на Лондон с китайската компания се обявиха както и някои британски министри, според които участието на Huawei може да застраши националната сигурност.Някои политици поискаха разследване по случая, а медиите опонираха, че това би било нарушаване на принципа за свобода на словото. Според публикации в медиите, проведеното вътрешно разследване е било инициирано от един от помощниците на премиера Тереза Мей.Самият Уилямсън продължава да твърди, че не е разгласявал информацията. Според Тереза Мей обаче \"не е установена друга вероятна версия за това как е станало изтичането\".", "date": "2019.05.03", "title": "Помпео предупреждава Мей за риска Huawei"}
{"url": "https://news.bg/world/malayziya-osvobodi-ot-zatvora-osadenata-za-ubiystvoto-na-kim-chen-nam.html", "text": "Виетнамката, обвинена в убийството на полубрата на севернокорейския лидер  бе освободена от затвора в петък, предаде АФП. След дълъг процес Доан Тхи Хуонг се призна за виновна за убийството на Ким Чен Нам през 2017 г., което я прави единственият осъден за убийството.Индонезийката Сити Айсия, която също бе изправен пред съда за убийството, бе освободен и отлетя у дома, след като обвинението срещу него бе оттеглено.Двeте отричат, че са извършили убийство, като твърдят, че те са само пешки в план на Северна Корея и нейните агенти са избягали веднага след покушението.Южна Корея обвини Пхенян в заговор за убийството. КНДР официално отрича да има общо. Журналистите, които чакаха пред затвора, видяха само един ван със затъмнени стъкла да напуска затвота.Двете задържани по случая жени бяха арестувани, след като са били заловени чрез записите от летищните камери за видеонаблюдение.Атентатът предизвика яростен спор между Северна Корея и Малайзия, която преди това беше един от малкото съюзници на Пхенян и накара двете страни да отзоват посланиците си.В последно време обаче двустранните отношения отново се подобриха, като Малайзия заяви, че планира да отвори отново своето посолство в Пхенян.", "date": "2019.05.03", "title": "Малайзия освободи от затвора осъдената за убийството на Ким чен Нам "}
{"url": "https://news.bg/bulgaria/katastrofa-v-plovdiv-se-razmina-bez-zhertvi.html", "text": "Катастрофа в Пловдив вчера вечерта се размина по чудо без жертви, предаде bTV. Ударили са се мотор и автобус на градския транспорт. Това е станало в час с натоварено движение по бул. \"Цар Борис III Обединител\".  Мотористът се е отървал с натъртвания.Проверка на полицията е установила, че той не е имал необходимата категория за мотор. ", "date": "2019.05.03", "title": "Катастрофа в Пловдив се размина без жертви "}
{"url": "https://news.bg/world/sasht-darzhat-izolirana-siriya-ot-sayuznitsi-kato-severna-koreya.html", "text": "Съединените щати потвърдиха, че искат Сирия изолирана от международната общност, след като Северна Корея е предложила да помогне на разрушената от войната страна от Близкия изток с усилия за възстановяване.Това се казва в изявление на източник от Държавния департамент на САЩ.Вашингтон е запознат с неотдавнашното посещение на заместник-министъра на Северна Корея в Дамаск.Говорителят каза, че САЩ няма да се поколебаят да предприемат мерки срещу организации, нарушаващи санкциите на ООН.Сирийската държавна информационна агенция САНА съобщи по-рано, че севернокорейският дипломат в сряда се е срещнал със заместник-министъра на външните работи на Сирия Файсал Мекдад и е изразил желание да помогне на Сирия в усилията за възстановяване.След като санкциите бяха наложени срещу правителството на Башар Асад в разгара на гражданската война, Дамаск се бори за възстановяването на страната.", "date": "2019.05.03", "title": "САЩ държат изолирана Сирия от съюзници като Северна Корея "}
{"url": "https://news.bg/world/120-zaginali-tsivilni-pri-us-vazdushni-udari-prez-2018-godina.html", "text": "Американските военни операции са причинили смъртта на най-малко 120 цивилни граждани през 2018 година.Това съобщиха от заяви Пентагона в новия си годишен доклад до Конгреса.42 цивилни лица са били убити миналата година в американската операция срещу \"Ислямска държава\".Според данните, още 76 души са загинали в операции срещу талибаните и други бойци в Афганистан, а други двама цивилни са загинали в операции срещу ал-Шабаб в Сомалия.Не са били намерени достоверни съобщения за смъртни случаи от цивилни, причинени от американски операции в Либия или Йемен миналата година.Външни групи за борба с тероризма, като Airwars, предположиха в своите доклади много по-висок  брой жертви - минимум 805 души само в Ирак и Сирия.Групите обикновено разчитат на свидетелски показания и разкази в социалните медии.", "date": "2019.05.03", "title": "120 загинали цивилни при US въздушни удари през 2018 година "}
{"url": "https://news.bg/regions/helikopteri-testvat-figurite-si-predi-parada-na-6-may.html", "text": "Правят последни репетиции преди парада за Деня на Храбростта на 6 май, информира Нова телевизия.Хеликоптерите на българската авиация ще излетят от летище \"Враждебна\", за да тестват във въздуха фигурите си.Сухопътните и военновъздушните сили ще тренират преди 6 май.В Доброславци пехотата ще строи редиците и ще провери техниката, с която ще проведе парада и ще мине по булевард \"Цар Освободител\".Военните мобилизират бронетранспортьор, танкове и бронирани машини на сухопътните войски за Деня на армията.", "date": "2019.05.03", "title": "Хеликоптери тестват фигурите си преди парада на 6 май "}
{"url": "https://news.bg/crime/da-ne-se-ochakvat-geroystva-pri-grazhdanskite-aresti.html", "text": "Не трябва да се иска геройство от хората при гражданските арести, защото тези, които извършват престъплението може да носят оръжие или да са употребили наркотици. Това заяви пред bTV адвокат Марин Марковски по повод гражданските арести.Той коментира и случая с китайците, които вчера , като се пошегува, че явно трябва да си внесем повече китайци, за да има такива арести.\"Това, което са направили е полезно и законопрепоръчително\", обясни адвокат Марковски.Той подчерта, че джебчийките са професионалисти и те са обучавани за това. По думите му това не били случайни прояви.Адвокатът призова хората да внимават когато са в градския транспорт, тъй като джебчийките винаги имат план.Марковски уточни, че при такива граждански арести може по време на задържането на престъпника да му бъдат причинени вреди, като задържането на престъпника не трябва да превишава степента на съпротивата му.Той подчерта, че всеки има право да се защитава и не е задължен това да бъде със същото оръжие, с което е нападнат.", "date": "2019.05.03", "title": "Да не се очакват геройства при гражданските арести"}
{"url": "https://news.bg/regions/otets-nikanor-i-edna-lazhitsa-nyama-da-se-vzeme-ot-giginskiya-manastir.html", "text": "Нито една лъжица и вилица няма да вземе никой от Гигинския манастир.Отец Никанор призова да не се разпространяват фалшиви новини, а новината за той определи като фалшива и част от предизборната кампания, когато \"се хвърля кал\".Манастирът продължава да дължи тези пари от кредит, който е усвоен два месеца преди фалита на КТБ. Парите изтекоха, не знам къде, посочи отец Никанор. Избрана е била фирма с добра строителна практика, но по думите му, \"покрай сухото, гори и мокрото\". Обезпечението на кредита се предоставя от фирмата, а не от манастира, обясни Никанор.След фалита на банката ремонтът е направен с друга фирма, като ремонтираното крило вече е дори се използва.Отец Никанор отрече категорично да може манастирът да се продаде срещу дълг. Това е забранено от закон. Съгласно измененията и допълненията на Закона за вероизповеданията, действащи от 1 януари, молитвените храмове не подлежат на принудително изпълнение. Самите синдици на КТБ обаче имат пълното законово основание да отпишат дълга от баланса и кредиторът да продаде това свое задължение.Припомняме, че манастирът стана известен покрай спонсорството на банкера Цветан Василев, подсъдим в момента по делото за фалита на КТБ.Преди фалита на банката Василев беше изографисан в манастира в село Гигинци в качеството му на ктитор (спомоществувател) и епитроп (църковен настоятел, който се грижи за финансовите дела). Освен Василев беше изобразена и неговата съпруга.", "date": "2019.05.03", "title": "Отец Никанор: И една лъжица няма да се вземе от Гигинския манастир"}
{"url": "https://news.bg/crime/vrashtat-u-nas-vetko-arabadzhiev.html", "text": "Бизнесменът Ветко Арабаджиев ще бъде върнат под конвой от Испания утре на летище \"София\", съобщи Това става след решение на втори съд в Испания, който уважи искането на Специализираната прокуратура за екстрадиция на хотелиера у нас.Съпругата му Маринела обаче няма да пътува с него, тъй като производството за нея все още не е приключило.Арабаджиеви бяха арестувани в началото на март в градчето Кабрера де Мар край Барселона в къща на Георги Семерджиев.7 месеца преди това бяха издирвани заради  което започна срещу тях през септември миналата година.По делото е обвинен и малкият им син Вълчо, който неотдавна След връщането на Ветко Арабаджиев в София той ще бъде задържан за 72 часа от прокурор, а след това от обвинението ще настояват и за постоянен арест на бизнесмена пред специализирания съд. Припомняме, че на 13 март стана ясно, че , след като Националният съд в Мадрид обяви, че ги оставя за постоянно в ареста Ветко и Маринела Арабаджиеви. Синът им на 23 април след като плати гаранацията си от 500 000 лв. Ветко и Маринела Арабаджиеви са  и пране на пари.Двамата  където по-късно стана ясно, че са се, в близост до Барселона.Ветко и Маринела бяха пуснати за с червена бюлетина на 19 декември 2018 г. Те се издирват и с Европейска заповед за арест (ЕЗА).На 31 август бе извършена  в офисите на хотел \"Маринела\" в София и хотел \"Марица\" в Пловдив, които са собственост на Арабаджиеви. Тогава бяха открити над 10 милиона лева кеш, а както се изрази зам.-главният прокурор Иван Гешев, , от куфари, касетки. За преброяването на парите се наложи да бъде броячна машина от БНБ. По-късно беше задържан и сина на Арабаджиеви - Вълчо Арабаджиев, който е с мярка за неотклонение .На 20 септември Гешев заяви, че На 11 септември на заседание на Апелативния специализиран съд адвокат Илиян Василев заяви, че На 20 септември заместник-главният прокурор Иван Гешев обяви, че разследването върви на пълни обороти, като според него  ", "date": "2019.05.03", "title": "Връщат у нас Ветко Арабаджиев "}
{"url": "https://news.bg/int-politics/izbiratelite-v-angliya-nakazaha-i-upravlyavashtite-i-opozitsiyata.html", "text": "Английските избиратели използваха местните избори, за да накажат както управляващите консерватори на премиера Тереза Мей, така и опозиционната Лейбъристка партия заради безизходицата във връзка с Брекзит, показват частични резултати от провелите се вчера местни избори в Англия и Северна Ирландия, съобщават британските медии.В Шотландия и Уелс не се проведоха избори. С обявени досега малко над една трета от резултатите от гласуването в Англия за общински съвети, Консервативната партия губи 400 общински съветници, а Лейбъристката партия е загубила над 80 съветници. Либералдемократите пък са спечелили над 270 съветници в сравнение с местните избори през 2015 година.Повече от 8 000 места в английските общински съвети - административни органи, които отговарят за ежедневните решения относно местната политика от образование до управление на отпадъците - бяха обект на избор. Пълните резултати се очаква да излязат по-късно днес.Печеливши от вчерашните избори са по-малките партии и независими кандидати, като освен либералдемократите добре се представя и Зелената партия. Избори се проведоха за 248 общински съвета в Англия, за шестима кметове и за всички 11 общински съвета в Северна Ирландия.  Обединеното кралство трябваше да излезе от Европейския съюз на 29 март, но Мей не успя да получи одобрение от британския парламент на споразумението си с ЕС за развода.Сега не е ясно кога, как и дори дали Брекзит ще се случи, но настоящият краен срок за излизане е 31 октомври.", "date": "2019.05.03", "title": "Избирателите в Англия наказаха и управляващите, и опозицията"}
{"url": "https://news.bg/politics/porozhanov-ne-znae-kade-na-sayta-e-spisakat-s-kashti-za-gosti.html", "text": "Ако списъкът на къщи за гости с финансиране по Програмата за развитие на селските райони не е на сайта до края на деня ще бъде качен. Това обеща министърът на земеделието и храните Румен Порожанов в студиото на Нова телевизия. Той няколко пъти повтори, че списъкът е качен още през 2016 година именно с цел гражданите да подават сигнали за нарушения и всичко да бъде прозрачно. На въпрос обаче къде може да бъде намерен този списък, Порожанов заяви, че сега няма да рови в сайта.Министърът бе категоричен, че фонд \"Земеделие\" си е свършил работата и е направил всички \"чекове\" от гледна точка на изискванията за риск, анализ и проверка, а по отношение на къщите за гости проверките дори били завишени. Порожанов заяви, че няма подадени сигнали обаче. По думите на министъра проблемите са при използването по предназначение на къщите за гости, но това не е проблем на фонда и на процедурите, а на последващия контрол. Според него не могат да се проверят всички десетки хиляди бенефициенти към фонд \"Земеделие\".Към 2018 г. 32 къщи за гости са с искане за пълно възстановяване на парите, а 62 - с допълнителни констатации за непълно изпълнение на бизнес плана. Румен Порожанов обаче не може да каже каква част от сумите, които трябва да се върнат, са върнати, тъй като в момента текат процедурите по събиране на средства. По думите му се искат около 10 милиона.\"Имало е проверки, много над изискуемите. За всеки сигнал, който е получен, незабавно се организира проверка. Няма липса на контрол\", заяви Порожанов.Порожанов коментира, че една проверка ще установи дали на зам.-изпълнителния директор на Държавен фонд \"Земеделие\" Иванка Багдатова-Мизова, която подаде оставка, е съпричастна към проекта.Той е поискал официална проверка. По думите на г-жа Мизова тя е имала доброто намерение да помогне на тези хора да си направят сайт още през 2011 г.\" Тогава си е сложила телефона и го е забравила. По нейните думи никой не я е търсил.\"Порожанов категорично отрече неговият син Антоан по някакъв начин да е бил съпричастен към проверките във фонд \"Земеделие\", докато той е бил шеф на фонда.\"Синът ми не е одитирал разплащателната агенция към Държавен фонд \"Земеделие\", посочи Порожанов и обясни, че синът му е започнал работа в одиторската фирма \"Делойт\" като стажант през 2012 година. След година стажуване, Антоан Порожанов работи като младши асистент одитор. След това е напуснал. Одитирал е банки, застрахователни компании, но не и разплащателната агенция към ДФ \"Земеделие\", категоричен е баща му Румен Порожанов.Припомняме, че вчера стана ясно, чеОперацията се провежда съвместно с полицията и ДАНС на територията на София, Пловдив, Сливен, Карнобат и Бургас.Преди седмица пък  на всички проекти с предмет изграждане на жилищни сгради (къщи) за гости на територията на цялата страна.Повод за това бяха извършените проверки на бившия зам.-министър на икономиката  по изнесени твърдения за злоупотреби с евросредства, както и на депутата от БСП  за три къщи за гости на морето, финансирани със средства на ЕС.От прокуратурата увериха, че ще търсят По повод започналите проверки бившият земеделски министър Мехмед Дикме заяви, че те, тъй като те са контролиращият орган, който обаче не си е свършил работата.По-късно стана ясно, че проверките ще обхванат не само бенефициентите, но и Преди дни земеделският министър поиска  Иванка Багдатова-Мизова, тъй като телефонът й бил обявен в сайт за резервации на къща за гости в село Юндола.", "date": "2019.05.03", "title": "Порожанов не знае къде на сайта е списъкът с къщи за гости"}
{"url": "https://news.bg/politics/masovo-balgarite-sa-polozhitelno-nastroeni-kam-poseshtenieto-na-papata.html", "text": "Две трети от българите са разбрали за посещението на главата на Римокатолическата църква папа Франциск в България. 57% от българите имат положително отношение към папа Франциск. 32% от българите посочват, че приемат духовните лица за наместници на Бог на земята, а 41% са на противоположното мнение - не ги приемат. 12% от българите се определят за атеисти.Това в сбит вид показва ново социологическо проучване на \"Тренд\" по поръчка на в. \"24 часа\", посветено на нагласите спрямо предстоящото посещение на папа Франциск в България. Проучването е реализирано в периода 5-12 април сред 1008 души. Две трети от българите са чули/разбрали за посещението на главата на Римокатолическата църква у нас. Малко над една трета обаче не са разбрали за това посещение.60% от българите оценяват положително посещението на папа Франциск, а малко под една трета не могат да преценят каква оценка да дадат. Младите хора на възраст 18-29 г. в най-малък дял са запознати с посещението на папата и в най-голям дял не могат да преценят каква оценка да дадат - близо половината от тях.Регистрирани са високи стойности на положително отношение (57%) към главата на Римокатолическата църква. Едва 8% от българите посочват, че имат отрицателно отношение.27% от всички запитани посочват, че има достатъчно информация относно посещението на папа Франциск в България. Половината от българите са на мнение, че липсва достатъчно информация.Малко под една трета (31%) от българите пък посочват, че ще следят посещението на папата в България. Видно е от данните, че с увеличаването на възрастта се увеличава делът на хората, които ще следят това посещение. Най-незаинтересовани остават най-младите на възраст 18-29 г.В контекста на посещението на папата, \"Тренд\" са задали въпрос относно това дали българите приемат духовните лица като наместници на Бог на земята. 32% от българите посочват, че приемат духовните лица за наместници на Бог на земята. Имайки предвид, че 1% от извадката отговаря на 55 хил. души, то малко под 1 млн. и 800 хил. българи приемат тази гледна точка за духовните наместници.41% са на противоположното мнение - не ги приемат. Видно е от данните, че по-младите българи, за сметка на по-възрастните, в по-малки дялове приемат духовните лица за наместници на Бог на земята. С увеличаването на възрастта нараства делът на хората, които приемат духовните лица като наместници на Бог. 12% от българите са посочили, че не вярват в Бог. Младите хора на възраст 18-29 г. в най-голям дял са атеистично настроени.", "date": "2019.05.03", "title": "Масово българите са положително настроени към посещението на папата"}
{"url": "https://news.bg/economics/za-manolova-taksata-za-sgradna-instalatsiya-e-nespravedliva.html", "text": "Проблемът в България е начинът на определяне на таксата за сградна инсталация. Това заяви пред БНТ омбусмана Мая Манолова, като коментар на темата за топлофикациите. Според нея тази такса е несправедлива.\"Тя е и незаконна, защото не отразява действително отделеното количество топлина, наред с това е неразгадана и непроверима\", изтъкна омбудсманът. Манолова припомни ангажираността на министъра на енергетиката за облекчаване, след създаването на работна група. От нея обаче не са произтекли реални резултати.Припомняме, че вчера стана ясно, че европейският съд обяви, че такса \"сградна инсталация\" се дължи дори ако сме си откачили радиаторите за парно в апартамента.Позицията на Съда на ЕС гласи, че дори и с изключени радиатори, топлофикациите законно искат пари, като заключението е, че услугата не може да се смята за натрапена, защото свързването на сградите с мрежата за централно отопление става по съгласие на 2/3 от собствениците, което ангажира всички обитатели.Манолова определи това становище на генералния адвокат, представляващ ЕС в Съда като разочароващо. Тя поясни, че няма окончателно решение по отношение на таксите за сградна инсталация.\"Всички очакваме Съдът да отмени формулата като неразбираема и неотразяваща реално отделеното количество топлина\", подчерта тя. Тогава топлофикациите ще се наложи да връщат събраната такса за сградна инсталация. Не е нормално тя да представлява 30-40% от сметките за парно, коментира омбудсманът.Лошото управление на тези дружества води до това, че хората се отказват да ползват парно, а топлофикациите не могат да си събират задълженията, смята още Манолова. Тя изрази мнение, че до тук се е стигнало вследствие на чадъра мандат Топлофикация от страната на Столична община и изпълнителната власт.Омбудсманът представи и резултатите от кампанията \"Великден за всеки\". Тя подчерта, че с близо 20 000 ваучера пенсионерите могат да си купят продукти от страната за 20 лева, като са раздадени и 10 000 пакета.Най-малко 25 000 домакинства ще се възползват от подкрепата за празниците. Дарителите в кампанията също са 25 000.По думите ѝ хранителните продукти са събрани от кампанията Купи и сподели чрез доброволци от 44 магазина в 14 български града. Инициативата продължава с парични дарения по сметката на кампанията до 7 май. След това пенсионерите ще получат ваучерите си за продукти през пощенските клонове.Манолова се надява кампанията да бъде продължена и от следващия омбудсман. \"Доброто е устойчиво и може да се множи\", убедена е Манолова.Реформата в здравния сектор остава сред приоритетите на омбудсмана за защита на медицинските сестри и техните искания. Медицинските специалисти не зависят от властта. Именно това е разликата между тях и протеста на майките на деца с увреждания. Всички ние зависим от техните грижи, изтъкна омбудсманът.Относно двойния стандарт при храните Манолова изтъкна, че законодателното решение на ЕС не е идеално и съществуват вратички от страна на няколко компании. По думите ѝ обаче признаването на проблема за нечестна търговска практика е огромен успех.", "date": "2019.05.03", "title": "За Манолова таксата за сградна инсталация е несправедлива"}
{"url": "https://news.bg/int-politics/dolnata-kamara-na-kongresa-na-sasht-nastoya-za-ostavane-v-parizhkoto-sporazumenie.html", "text": "Камарата на представителите на САЩ (долната камара на Конгреса) одобри текст, целящ да принуди администрацията на президента Доналд Тръмп да остане в Парижкото споразумение за климата, съобщава \"Франс прес\".Решението обаче е символично, тъй като текстът няма почти никакъв шанс да мине през Сената (горната камара на Конгреса), който е контролиран от републиканците, докато долната камара е контролирана от демократите.Гласуването \"заявява пред целия свят, че САЩ не отричат преобладаващите научни изследвания в областта на климата\", заяви председателката на Камарата на представителите Нанси Пелоси.По думите ѝ Парижкото споразумение е единственото, целящо справяне с кризата около климатичните промени и изискващо план за действие.Самата Пелоси предвижда, че този текст ще бъде \"мъртвороден още с пристигането си в Сената\".Макар че най-вероятно няма да бъде приет окончателно, гласуването на този текст в долната камара с 231 гласа \"за\" и 190 \"против\", \"изпраща важен сигнал на нашите съюзници за огромната подкрепа на американците за това споразумение\", заяви демократката Кати Кастър.", "date": "2019.05.03", "title": "Долната камара на Конгреса на САЩ настоя за оставане в Парижкото споразумение"}
{"url": "https://news.bg/economics/s-nad-850-mln-leva-evrosredstva-oblagorodyavame-severoiztoka.html", "text": "Над 850 млн. лева европейски средства са инвестирани в Североизточния регион, който включва областите Варна, Добрич, Шумен и Търговище. Данните са на Областния информационен център във Варна.До момента по оперативните програми са сключени 622 договора за общо 856 811 439 лв. За област Варна броят им е 327, а размерът на инвестициите е 434 747 692 лв.За периода 15 октомври- 27 март тази година са сключени 10 нови договора на стойност 3,9 млн. лв. по ОП \"Развитие на човешките ресурси\" 2014-2020г. в Североизточния регион. В национален план броят им към 25 март 2019г. е 2680, а стойността - общо 1 612 959 521 лв. 271 са проектите от началото на програмния период, общият им бюджет е 60,4 млн. лв.По ОП \"Иновации и конкурентоспособност\" 2014-2020г. в Североизточния регион са подписани 180 договора на обща стойност 167 914 114 лв. Във Варненска област се изпълняват 100 проекта, като размерът на инвестицията за всички тях е 83 428 669 лв. Най-много са проектите по процедурите \"Подобряване на производствения капацитет на МСП\" и \"Енергийна ефективност за малките и средни предприятия\".По Инициативата за малки и средни предприятия към края на 2018г. са подпомогнати финансово 3492 фирми у нас на обща стойност 513 млн. евро. Отпуснатите кредити са 85% от общия портфейл по инструмента.По ОП \"Храни и/или основно материално подпомагане\" по операция \"Осигуряване на топъл обяд\" в Североизточния регион участват 30 общини с 42 трапезарии. Потребители на услугата са 8534 души. Договорите за предоставянето й са на обща стойност 13 633 769 лева. В област Варна по тази операция функционират 10 трапезарии, в които се хранят 1 314 души. За целта се инвестират 2 513 712 лв. Най-много потребители на социалната услуга има в Община Вълчи дол - 350, а най-малко са тези в Аксаково - 25.По процедурата \"Изграждане и развитие на центрове за върхови постижения\" по ОП \"Наука и образование за интелигентен растеж\" (ОПНОИР) 2014-2020 в Североизточния регион се реализират два проекта с партньори от СИР. Четири са проектите по процедура \"Изграждане и развитие на центрове за компетентност\" с участието на ТУ - Варна, Институт по металознание на БАН с Център по хидро- и аеродинамика - Варна, ВВМУ и ИУ - Варна.По \"Подкрепа за развитието на докторанти, постдокторанти, специализанти и млади учени - фаза 1\" по ОПНОИР са сключени два договора, като безвъзмездната финансова помощ е 983 239 лв. Интегрирани проекти с финасиране по ОП \"Развитие на човешките ресурси\" 2014-2020 и ОПНОИР 2014-2020г. в Североизточния регион са сключени договори по процедурата \"Социално-икономическа интеграция на уязвими групи, интегрирани мерки за подобряване достъпа до образование\". За област Варна договорът е един - \"Реализация чрез интеграция в община Вълчи дол\" на стойност 389 692 лв.", "date": "2019.05.03", "title": "С над 850 млн. лева евросредства облагородяваме Североизтока"}
{"url": "https://news.bg/press/elena-joncheva-borisov-e-na-pat-da-izkara-balgariya-ot-evropa-60-sm-shte-e-dalga-byuletinata-za-evrovota.html", "text": "Избори. \"Дума\":60 см ще е дълга бюлетината за евровотаБюлетината за европейските избори на 26 май ще е дълга 60 сантиметра. ЦИК показа днес бюлетината и даде разяснения. В лявата й страна са подредени партиите и коалициите по реда на жребия, който изтеглиха, а в дясната й част ще бъдат подредени преференциите, които са номерирани от 100 нагоре.За пръв след промените в Изборния кодекс и на евроизбори ще има квадратче с избора \"не подкрепям никого\". Имената на партиите и коалициите са в квадратчета, а преференциите са в кръгче.От 15 май до 25 май машините трябва да бъдат сертифициране, а в тестването са изявили желание да помогнат и от Софийския университет. 8671 заявления за гласуване в чужбина са постъпили до момента, след като срокът изтече на 30 април, обяви говорителят на комисията Александър Андреев пред медиите. Риск. \"Сега\":30 000 мигранти от Турция може да се насочат към България Около 30 000 мигранти от Турция може да се насочат към България, като организират \"Поход на надеждата\". Това съобщи премиерът Бойко Борисов по време на кръгла маса на тема \"Защита на външната граница на ЕС и миграционни политики на Република България\", предаде БНР.\"Ние сме разтревожени от \"Похода на надеждата\", който се организира от лагерите за мигранти в Турция\", каза той и изрази опасения, че ако мигрантите тръгнат с жени и деца към границите, \"ще стане голям проблем\". Министър-председателят заяви, че около България има конфликти, които могат да предизвикат огромно напрежение - Косово и Крим. \"България сама срещу толкова сериозни проблеми не може да се справи, трябва да й се помага\", заяви премиерът Борисов и добави, че мигрантите в Турция са вече 4 млн. души.Според премиера страната ни охранява добре външните граници на Европейския съюз и допълни, че единственият проблем в момента за страната ни е гръцката граница, където няма заграждения, а самата граница е близо 800 км. Акция. \"24 часа\":Спецпрокуратурата разследва Миню Стайков за измама със 7 млн. лв. евросредства, получени чрез подставени лица Агенти на ДАНС и полицаи часове наред изнасяха чували с документи от офис на бизнесмена в КарнобатБизнесменът Миню Стайков, който преди повече от 7 месеца бе задържан за данъчни престъпления и продажба на акцизни стоки без бандерол, вече е разследван и за злоупотреба с евросредства чрез подставени лица. Очаква се той да бъде обвинен в измама с пари от европейски фондове.Заради разследването в четвъртък спецпрокурори, полицаи и агенти от ДАНС атакуваха помещения в 5 града - София, Пловдив, Бургас, Карнобат и Сливен.От офиса на Стайков в центъра на Карнобат униформени изнесоха десетки чували с документи. Спецпрокурорите и агентите от ДАНС влезли във фирменото помещение, което се намира срещу сградата на Съдебната палата в града, около 8 ч сутринта.  Кампания. \"Монитор\":Дарихме 10 000 литра кръв безплатноБлизо 10 000 литра кръв са ни източили безплатно по време на пролетната доброволческа кръводарителска кампания, организирана от Националния център по трансфузионна хематология и Българския червен кръст. Това става ясно от справка на Министерството на здравеопазването.В нея са се включили 21 871 кръводарители от цялата страна, като само тези в София са 4879 души.Общо 9841,950 литра са събрани по време на кампанията, като заедно с консервантите след обработката те са станали 9842,013 литра. В столицата те са съответно 2195,550 и 2195,613 литра.Вот. \"Сега\":Елена Йончева: Борисов е на път да изкара България от Европа Днес г-н Борисов отрече, че той и политиката, която води, ще доведе до излизане на България от Европейския съюз. Борисов хвърли България в кьошето на Европейския съюз и е на път да изкара България от Европа. Това заяви водачът на листата на БСП за евроизборите Елена Йончева в Димитровград след среща с ръководството на Неохим, предава БГНЕС.Корупцията в България възлиза на 11 млрд. евро всяка година огромна сума, която може да бъде инвестирана в заплати, пенсии, в икономика с висока придадена стойност, коментира тя.В България 40% от хората живеят на границата на бедността. И по тази тема сме извън Европейския съюз, категорична бе Йончева. В енергетиката Германия строи Северен поток 2, а Борисов даде кранчето на газта на нашия южен съсед Турция. Йончева добави, че обезлюдяването на селата и на България е съществен проблем. В община Димитровград, където има 26 села, 4 училища са почти пред затваряне. Всеки млад човек между 20 и 39-годишна възраст напуска България поради липса на перспектива, заключи Йончева.", "date": "2019.05.03", "title": "Елена Йончева: Борисов е на път да изкара България от Европа; 60 см ще е дълга бюлетината за евровота"}
{"url": "https://news.bg/society/na-svetli-petak-pochitame-ikonata-zhivonosen-iztochnik-1.html", "text": "Седмицата след Възкресение Христово се нарича Светла седмица. През нея не се пости в сряда и петък, както е в другите седмици.На Светли Петък православните християни почитат чудотворната икона на света Богородица \"Живоносен източник\". През 450 г. край Цариград имало блатиста местност, наречена \"Балаклъ\". В района имало и гора. През нея вървял слепец, който търсил вода, за да утоли жаждата си. Настигнал го обикновен войник на име Лъв. Слепецът го помолил да му помогне да намери извор наблизо, за да пие.Тогава войникът чул женски глас, който му посочил къде наблизо има извор, с който не само ще утоли своята и жаждата на слепеца, но и ще го излекува странника от слепотата. Войникът чул и порочески думи за своя живот - щял да стане велик владетел, но първо трябвало да прояви милост към слепеца.Войникът намерил извора, който му посочила Света Богородица, с кал от него намазал очите на слепеца и той прогледнал. Странникът сам се запътил към Цариград, разказвайки за чудото и славейки Божията майка. Сбъднали се и думите й - войникът станал император Лъв І Тракиец. На мястото на извора, който съществува и до днес, издигнал храм в чест на Св. Богородица - \"Живоносен източник\". Вярващите разказват, че чудесата там не спират.Днес имен ден празнуват Живко, Живка, Зоя", "date": "2019.05.03", "title": "На Светли Петък почитаме иконата Живоносен източник"}
{"url": "https://news.bg/int-politics/sasht-opitvat-da-finansirat-guaydo.html", "text": "Американската администрация търси начини за насочване на средства към самопровъзгласилия се временен президент на Венецуела Хуан Гуайдо, за да му помогне да плати на военнослужещи и правителствени служители и да свали от власт официалния президент Николас Мадуро. Това съобщава Си Ен Ен, цитирайки трима американски официални представители.Високопоставен съветник на републиканците е заявил пред медията, че администрацията на президента Доналд Тръмп \"се опитва да разбере как да подпомогне временното правителство да осигури заплати\", добавяйки, че такава помощ \"ще включва плащания към различни хора, включително на военнослужещи\".По-рано тази седмица Гуайдо извърши неуспешен опит за вдигане на военно въстание срещу правителството в Каракас. Междувременно Мадуро призова за единство сред военните и се противопостави на \"всеки заговорник за преврат\", докато страната продължава да е изпаднала в политическа и икономическа нестабилност.", "date": "2019.05.03", "title": "САЩ опитват да финансират Гуайдо"}
{"url": "https://news.bg/finance/nap-podseshta-targovtsite-v-internet-da-deklarirat-e-magazinite-si.html", "text": "От НАП подсещат търговците в интернет да декларират електронните си магазини или публично достъпни онлайн платформи за продажби до 29 юни.Срокът за обявяване на е-магазините беше удължен с последните промени в законодателството, напомнят от НАП. Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си.Подаването на информация става само по електронен път чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие. Това не важи за гражданите, които инцидентно са продали свои лични вещи.Електронната услуга работи от края на миналата година, като до момента вече са декларирани близо 11 000 електронни магазина.В сайта на НАП вече е достъпна и нова електронна услуга, чрез която потребителите могат да видят дали конкретен онлайн търговец е декларирал магазина си пред НАП.", "date": "2019.05.03", "title": "НАП подсеща търговците в интернет да декларират е-магазините си"}
{"url": "https://news.bg/economics/1-3-ot-sofiyantsi-ne-si-plashtat-redovno-smetkite-za-parno.html", "text": "Минимално увеличение на цената на топлинната енергия, но почти двойно на електрическата, произвеждана по топлинен способ поиска \"Топлофикация - София\" от КЕВР.Изпълнителният директор на дружеството Кремен Георгиев обясни за БНР, че идеята е разходите за производство да се отразят в цените. Цените са две, тъй като продуктите са два, лаконичен бе той.По негови думи цените на квотите парникови емисии са се повишили многократно.\"Харчи ли се гориво за производство на енергия, срещу него стоят определено количество емисии, които струват определени пари и това е разход, който не може да се избегне. Около 50 милиона струват емисиите, които трябваше да заверим за 2018 година\", коментира Георгиев.Заради поскъпването на емисиите дружеството ще се стреми да закупи тези за 2019 г. възможно най-рано.По информация на Георгиев \"Топлофикация - София\" дължи 126 милиона лева на \"Булгаргаз\", като сумата е натрупана за по-малко от година. Той посочи, че до момента извънсъдебните задължения на битовите потребители са малко под 200 милиона. Предвижда се приоритетно да се завеждат дела за суми над една минимална заплата.Това не означава изключване на малките суми по една проста причина - ако длъжниците с малки суми са много на брой, това пак сумарно прави солидно задължение и ако не го потърсим по никакъв начин, това също означава безстопанственост, обясни Георгиев.Около една трета от столичани не си плащат редовно сметките за парно и топла вода, посочи още изпълнителният директор на \"Топлофикация София\". Той изрази надежда, че до юни задълженията ще бъдат сведени до около 30 милиона лева.По думи на Георгиев Европейският съд е оставил \", защото тя е част от производствения процес.Относно планираните ремонти той коментира, че има \"доста неща, които на практика са доставени още миналата година и не са вложени в ремонти, които ще се използват сега\".През зимата е имало аварии, които дружеството не е отстранило, тъй като това не е било възможно за 48 часа. Георгиев подчерта, че за да не остават софиянци без отопление през зимата, трябва да се правят ремонти през лятото и да се спира топлата вода.Изпълнителният директор на дружеството призна, че над 80% от мрежата е остаряла. Това обаче не означавало, че тя задължително трябва да се подменя цялата.Правят се анализи на аварийността по райони, уточни той.", "date": "2019.05.03", "title": "1/3 от софиянци не си плащат редовно сметките за парно"}
{"url": "https://news.bg/health/ot-lyatoto-uvelichavat-tsenite-na-nedofinsiranite-klinichni-pateki.html", "text": "От 1 юни увеличават цените на недофинансираните клиничните пътеки за лечение на деца, бременни жени, майчино здраве и в областта на пулмологията.Това стана ясно след среща на премиера Бойко Борисов, ръководствата на Министерство на здравеопазването, Българския лекарски съюз (БЛС) и Асоциациите на държавните, общинските и областните болници в Министерския съвет. По думите на здравния министър Кирил Ананиев целта е да се предприемат мерки за подобряване финансиране на здравеопазването в България и в частност подобряване на оценката на труда на медицинския персонал, който работи в българското здравеопазване.От своя страна председателят на БЛС Иван Маджаров благодари на премиера за проведената среща и заяви, че по най-бързия начин трябва да се премине към преговори през настоящата година за цените на недофинансираните клични пътеки за лечение на деца, бременни и в областта на пулмологията.Маджаров изтъкна, че по този начин се заявява, че освен парите, които е осигурило Министерство на здравеопазването през Министерския съвет, трябва да се върви и по законовия път.\"Мерките, които днес се взеха, трябва да се превърнат в една устойчива практика\", подчерта той.От БЛС настояват увеличаването на цените на клиничните пътеки да не бъде с допълнилтелни средства, а ако има икономия на средства в болнична помощ през настоящата година, те да бъдат използвани да се изплатят пропорционално надлимитна дейност за стари години.От своя страна директорът на \"Пирогов\" Асен Балтов посочи, че увеличаване на пътеките за детско и майчино здраве е един от основните и наболяли проблеми в страната. По думите му обаче университетските болници в никакъв случай не са на ниво, което може да се каже, че специалистите по здравни грижи не получават достатъчно добри възнаграждения.Той обясни, че с увеличаване цените на недофинансираните клиничи пътеки предвиждат методиката на преразпределяне на нашия финансов ресурс и да се отпусне доста по-голяма сума за фонд Работна заплата.Според Балтов има доста промени в здравеопазването, които са в положителен смисъл и занапред нещата се очаква да тръгнат в нормален ред.Директорът на Александровка болница д-р Костадин Ангелов посочи, че недофинансирането на здравеопазването съществува, а мерките, които са предприети до момента са осигурените финансови средства. В резултат на тези мерки ще започнат преговори в НЗОК за промяна на цените на основни клинични пътеки, като по този начи ще бъдат променени някой основни клинични пътки, свързнани с лекуване на децата, бременните жени, детско и майчино здравеопазването.По думите му това ще доведе до възможности за увеличаване приходите на лечебните заведения, които работят и функционират до момента нормално. Като краен резултат ще допринесе за вдигане на заплатите на лекарите и на специалистите по здравните грижи.Изпълнителният директор на областната болница в Кърджали д-р Тодор Черкезов допълни, че в регионите на страната и в областните болници работят в специфични и трудни условия. Според д-р Черкезов от проведената среща при премиера има три позитивни момента.Те са свързани с това, че са отпуснати достатъчно средства, като те ще бъдат усвоени през увеличаване цените на клиничните пътеки и разработената методика от МЗ, която балансира заплащането вътре в системата между специалностите и различните медицински съсловия. Всичко това дава основание да се мисли, че когато бъдат приложени правилно и оптимално, ще могат да се постигнат договореностите за възнагражденията в здравната система.В заключение Ананиев обеща, че ще се използват само законоустановените механизми за финансиране на лечебните заведения - Наредба 3, която финансира дейности извън задължителното здравно осигиряване.С горепосочената наредба се финансират лечебните заведения в трудно достъпни, високопланински райони на страната, белодробните болници, психиатричните болници и Спешната помощ. С наредба Номер 3 е определен механизмът и МЗ ще го спазва такъв, какъвто е.Вторият законов механизъм по думите на Ананиев, е финансиране през НЗОК по клинични пътеки. Освен това здравното министерство е готово за методиката за формиране на разходите за пероснал и определяне на индивидуалните работни заплати. Методиката цели едно справедливо, обективно и недискриминационно разпределение на разходите за персонал.\"За нас е изключително важно да се остойностят всичките лечения и клинични пътеки, които се свързани с детското и майчино здравеопазване\", подчерта Ананиев и допълни, че самото разпределение на недофинансираните клинични пътеки се извършва на базата на вътрешни правила във всяко едно лечебно заведение. ", "date": "2019.05.03", "title": "От лятото увеличават цените на недофинсираните клинични пътеки"}
{"url": "https://news.bg/society/politsiyata-gotova-za-posreshtaneto-na-papa-frantsisk.html", "text": "От МВР вече са готови със засилени мерки за предстоящото посещение на Папа Франциск у нас. Това съобщи на брифинг заместник-директорът на СДВР Тони Султанов.На КПП-тата ще има центрове на БЧК, където ще бъде раздавана минерална вода за посетителите.За гражданите няма да бъде трудно и тежко да присъстват на събитията въпреки сериозните мерки за сигурност, уверяват от МВР. По всички маршрути на кортежа също ще бъдат взети мерки за сигурност, където движението поетапно ще бъде спирано. За целия период на апостолическото посещение движението по булевард \"Освободител\" ще бъде изцяло затворено.След пристигането на Папата първото събитие, на което могат да присъстват граждани, ще бъде от 13 часа на площад \"Александър Невски\". Очаква се молитвата, произнесена от Папа Франциск да бъде гледана от над 20 млн. зрители в цял свят.Живущите, които притежават стикери за паркиране в синя и зелена зона, няма да бъдат санкционирани. Започнало е преместването на паркиран автомобили на площад \"Александър Невски\" и булевард \"Цар Освободител\". Промяна в градския транспорт през деня не се очаква, увериха от Центъра за градска мобилност.От кръстовището на улица \"Оборище\" и улица \"Раковски\" ще е основното място за посещение на граждани с предварително осигурени билети за Светата литургия. През КПП на ул. \"Московска\" и улица \"Париж\" ще могат да влизат останалите граждани.От 16:45 на площад \"Александър Първи\" се очаква да започне най-масовото събитие. За него ще бъдат монтирани и монитори извън зоната за сигурност, за да се наблюдава от по-голям брой посетители. Сцената за събитието вече е в процес на изграждане, като гражданите ще могат да се разположат по бул. \"Цар Освободител\" и площад \"Александър Първи\". Това ще бъде и мястото, където Папа Франциск ще може да бъде видян как преминава с папомобила. Зад Руската църква и от улица \"Дякон Игнатиев\" ще бъде преминаването в охраняваните зони за това събитие.На 6 май ще бъде отслужена молитва за мир с представители на всички вероизповедания на площад Независимост от 18:15 часа. Там отново ще бъде заграден периметърът за сигурност. Гражданите без билети могат да влизат през КПП откъм булевардите \"Дондуков\" и \"Цар Освободител\". Хората с билети ще влизат през Ротондата и в прохода между Министерския съвет и ЦУМ. Да се избягват големи раници и сакове, тъй като това ще затрудни проверката. Забранено е и използването на дронове по време на посещението на Папата.На 6 май по АМ \"Тракия\" посока Бургас от пътен възел \"Запад\" движението ще бъде отклонено. Движението към град Раковски ще бъде допълнително регулирано от полицейски служители. Там също ще бъдат разположени КПП-та, пунктове на БЧК, но ще бъде обособена и зона за лицата, които са в неравностойно положение в квартал \"Генерал Николаево\". Достъпът до квартал \"Секирово\" ще бъде без пропуски, но той ще бъде контролиран съвместно с НСО. Обособени са паркинги за всички гости на събитията.", "date": "2019.05.03", "title": "Полицията готова за посрещането на папа Франциск"}
{"url": "https://news.bg/world/dzhared-kashnar-razkri-chast-ot-mirniya-plan-za-blizkiya-iztok.html", "text": "Джаред Къшнър разкри аспекти от мирния план на САЩ за Близкия изток. Зетят на президента на САЩ Доналд Тръмп намекна, че ще се премахне дългогодишното споменаване на решението за две държави и ще се приеме Йерусалим като столица на Израел, информира АФП.Къшнър, зет и висш съветник на американския лидер, се очаква да представи дългоочаквания план на американската администрация през следващия месец.\"Ако кажете \"две държави\", означава едно нещо за израелците, означава едно нещо за палестинците\", заяви Къшнър пред Вашингтонския институт за близкоизточна политика. \"Ние казваме: \"Нека не го споменаваме. Да речем, нека работим върху подробностите какво означава това\", продължи той.Зетят на държавния глава на САЩ отказа да разкрие повече подробности за плана преди да бъде изнесен, но запитан дали ще покрие окончателния статут между израелците и палестинците, той отговори положително.Палестинското ръководство вече обяви, че няма да приеме посредничеството на Тръмп.Израел разглежда свещения град като вечна столица на еврейската държава, но палестинците искат Източен Йерусалим за столица на бъдещата им държава.Къшнър, който няма доверието на палестинците заради семейните връзки с израелския премиер Бенямин Нетаняху, отбеляза, че Тръмп го е попитал преди решението му за Йерусалим как ще засегне перспективите за мир.\"Отговорът, който му дадох, беше, че аз мисля, че в краткосрочен план вероятно е по-трудно, защото хората ще бъдат по-емоционални и противодействащи. Но в дългосрочен план мисля, че ще помогне, защото ние трябва да започнем да признаваме истините, мисля, че когато признахме Йерусалим, това е истина - Йерусалим е столица на Израел и това ще бъде част от всяко окончателно споразумение\", обясни той.Преди изборите за Кнесет Нетаняху обеща да анексира част от Западния бряг - стъпка, която допълнително обрича опитите за създаване на палестинска държава.Къшнър обеща, че Израел ще направи компромиси. Той вярва, че мирният план ще бъде приет от палестинците. Съветникът на Белия дом признава, че може да не е един от тези, които най-накрая са допринесли за мир в Близкия изток, но иска най-малко да \"промени обсъжданията\".", "date": "2019.05.03", "title": "Джаред Къшнър разкри част от мирния план за Близкия изток"}
{"url": "https://news.bg/int-politics/albanskiyat-vot-i-novoto-ime-v-tsentara-na-posledniya-debat-predi-balotazha-v-makedoniya.html", "text": "Двамата кандидати за президент на Северна Македония Стево Пендаровски и Гордана Силяновска призоваха в последния си дебат преди балотажа гражданите на страната да помислят внимателно и да гласуват, пише Македонската информационна агенция (МИА).Вчера беше последният ден от предизборната кампания за президентските избори в Македония. Пендаровски и Силяновска участваха в последния преди вота дебат по телевизията \"Канал 5\". Изборите ще се проведат тази неделя, 5 май.В речта си пред гражданите на страната Пендаровски, който е сочен за фаворит според социологическите проучвания, зави, че всички граждани, независимо от тяхната партийна принадлежност, трябва много внимателно да помислят какъв път искат за Македония занапред. По думите му залогът на тези избори е дали страната да продължи по своя евроатлантически път или да се върне към ревизията на ключови документи, които правят сближаването възможно и които отварят вратата на европейската перспектива пред Македония.Силяновска от своя страна посочи, че е крайно време македонците да гласуват за личност. Тя призова хората да гласуват за нея, за да се завършат просрочените реформи в страната. \"След Берлин е ясно, че това правителство нито знае как, нито възнамерява да предложи и направи реални реформи. Аз съм роден реформатор\", отсече тя. Тя набеди управляващата партия СДСМ, че в страната не е извършвана никаква съдебна реформа и всичко било импровизация и преструване.И двамата кандидати очакват да спечелят гласовете на онази част от обществото, което не се определя с политически цвят. Става въпрос за хората, които не се позиционират в политическия спектър, които са разочаровани от политиката на страната, които не са гласували на първия тур. В тази група влизат и албанските граждани, които на първия тур гласуваха за Блерим Река, допълват от агенцията.Пендаровски подчерта, че очаква на този тур да бъде подкрепен по-силно от албанците, защото Силяновска подкрепяла етноцентрична концепция и щяла да поиска преразглеждане на Закона за езиците и Рамковото споразумение.Силяновска репликира, че законът е приет в нарушение на процедурата. Тя каза, че уважава всички гласоподаватели еднакво.Двамата коментираха и Преспанското споразумение с Гърция за новото име Република Северна Македония. Силяновска заяви, че в Конституцията на страната вече пише \"Република Северна Македония\", но македонците имали право на самоопределение. Тя изрично каза, че няма да използва новото име и че всички промени в законодателството на страната след проведения референдум са противоконституционни. Пендаровски пък защити тезата, че споразумението в Гърция е отлично, защото отваря вратите на Македония към Европа и света.", "date": "2019.05.03", "title": "Албанският вот и новото име в центъра на последния дебат преди балотажа в Македония"}
{"url": "https://news.bg/economics/nikolay-valkanov-v-zemedelieto-se-govori-za-usvoyavane-na-pari-no-nyama-viziya.html", "text": "Европейската селскостопанска политика е една от основните политики, чрез които в нашата страна влизат най-много средства, особено на фона на това което се произвежда от отрасъла. Затова е много важно да намерим обществен консенсус как да се развива този сектор. България досега никога не е имала визия как да развива своето селско стопанство в рамките на Европейския съюз. Това заяви пред БНР експертът от \"ИнтелиАгро\" Николай Вълканов.Според него това е огромен проблем, чиито отражения са видни вече в рамките на 2 програмни периода. Според Вълканов в страната се говори само за усвояване на пари за земеделие, но не и за политики и желани резултати.Той разясни, че след 2020 г. ЕС вече ще изисква от нас някаква визия за развитие и нейното изпълнение. Това са т. нар. национални стратегически планове, които всяка държава трябва да приеме. \"За пръв път ще трябва да си дадем ясна сметка къде искаме да отиде селското стопанство в България, как ще следим този прогрес и съответно, ако не го постигаме, вероятно ще търпим санкции\", каза Вълканов.Той изтъкна, че кандидатите за евродепутати трябва да са наясно със законодателния процес - от тях ще зависи как той ще бъде приключен.\"До края на 2020 трябва да бъде подготвено всичко за влизането в новия програмен период навреме - нещо, което видяхме от предходния в 2014 година, че не се случи. Това е в момента най-голямото предизвикателство\".Основният проблем е, че България няма ясна визия къде иска да е бъде селското ѝ стопанство след 10-20-30 години, повтори агроексперта.\"Нашето селско стопанство вече е обърнато почти изцяло към ЕС. В този контекст трябва да се разсъждава - как можем да изнасяме повече към ЕС. Изнасяйки повече, нашите производители ще разполагат с по-високи доходи, няма да разчитат само на субсидиите, а ще вкарват по-високи доходи в хазната\", заяви Вълканов.Субсидиите често изкривяват земеделието, защото се отглежда не това, което търси пазарът. Според него това е много погрешно, ако искаме да градим някакви дългосрочни основи на този сектор.В момента земеделието има всички предпоставки да се развива без изкуствени дотации, защото светът има нужда от все по-големи количества храна, а покупателната способност на хората расте, категоричен е експертът.Според Вълканов дебатът за двойния стандарт за храните в ЕС е \"евтин\" и \"много лесен за употреба, но с малко съдържание\", защото отклоненията били в рамките на статистическата грешка.", "date": "2019.05.03", "title": "Николай Вълканов: В земеделието се говори за усвояване на пари, но няма визия"}
{"url": "https://news.bg/regions/mosv-proveryava-zooparka-v-haskovo-zaradi-smartta-na-dvete-lavcheta.html", "text": "Министерството на околната среда и водите е получило сигнал от Фондация \"Четири лапи\" заради починалите новородени лъвчета в зоопарка в Хасково, предаде bTV.Припомняме, вчера стана ясно, че , тъй като майка им отказала да ги храни. След смъртта им общината започна проверка по случая. Като евентуална причина за фаталния край се посочва липсата на постоянна ветеринарна грижа.Преди време лъвовете са доведени в зоопарка, за да се създаде общност. Оказва се обаче, че три дни никой от служителите в зоопарка не разбира, че лъвицата има две лъвчета. Те обясняват, че имат ветеринарен лекар, но той работи основно за кучешкия приют. Специалистът бил извикан едва вчера, но вече било твърде късно.\"Това бяха възможностите, по които можехме да реагираме. Просто е природа. Майката няма развит майчин инстинкт, за да се погрижи. Тя за първи път ражда, в напреднала възраст е...\", посочи биологът към зоологическата градина Пламен Канев.От своя страна управителят на общинското предприятие \"Екопрогрес\" инж. Райко Лозев призна, че вероятно става въпрос за грешка, че са разчитали местният екип да се справи сам в ситуацията.Явор Гечев от \"Четири лапи\" увери, че фондацията е била готова да окаже помощ на лъвчетата, но от зоопарка са отказали.Общо 180 животни се отглеждат в момента в зоопарка. От години лицензът на обекта обаче е отнет и сега кандидатстват за нов. За целта ще им е нужен постоянен ветеринар.Според Гечев обаче развъждането на лъвове в подобни условия е безумие.Този зоопарк не бива да получава лиценз в никакъв случай и трябва да бъде затворен, категоричен е той.", "date": "2019.05.03", "title": "МОСВ проверява зоопарка в Хасково заради смъртта на двете лъвчета"}
{"url": "https://news.bg/world/presledvaneto-na-hristiyani-v-blizkiya-iztok-granichi-s-genotsid.html", "text": "Широкоразпространено преследване на християни, понякога граничи с геноцид, продължава в някои части на Близкия изток. Това е довело до масово изселване през последните две десетилетия.Това се заключава в доклад, поискан от външния министър на Великобритания Джереми Хънт, цитиран от \"Гардиън\".Милиони християни в региона са били принудени да напуснат домовете си, мнозина са избити, отвлечени, дискриминирани и затворени, пише в доклада. В него също се подчертава ширеща се дискриминация в Югоизточна Азия, Субсахарска Африка и Източна Азия, което често е подтиквано от държавен авторитаризъм.\"Неудобната истина\", пише в изследването, е, \"че мнозинството (80%) преследвани религиозни вярващи са християни\".Някои лидери в Близкия изток са обвинявани в толериране или подстрекаване към преследване на християни. Като пример се посочва управляващата партия на Турция, Партия на справедливостта и развитието, която очерня християните.Докладът показва, че преди век християните са представлявали 20% от населението на Близкия изток и Северна Африка, но сега са под 4% или 15 милиона души.В държави като Алжир, Египет, Иран, Ирак, Сирия и Саудитска Арабия ситуацията с християните и другите малцинства е достигнала тревожно ниво.", "date": "2019.05.03", "title": "Преследването на християни в Близкия изток граничи с геноцид"}
{"url": "https://news.bg/regions/izdadoha-tri-akta-za-otravyane-na-pcheli-v-burgasko.html", "text": "Трима земеделски производители ще бъдат санкционирани заради третиране на рапица, довело до масова смъртност на пчели. Това заяви началникът на областната агенция по безопасност на храните (ОДБХ) Георги Митев, цитиран от БНР.Той посочи, че случаите са от селата Орлинци и Лозарево.\"Тези актове са от 8 до 10 000 лв., като наказателното постановление би било редно да бъде 8 000 лв. като първо нарушение. Пръскано е и с непозволен препарат, и в непозволено време\", отбелязва Митев.В последния случай в село Малина е установено, че няма подмор на нито една пчела. Земеделският производител декларирал, че е пръскал с аминокиселини, които са абсолютно позволени. По думите му те подпомагали стадия на цъфтеж и на растеж.Георги Митев обяснява, че е забранено третирането на растения по време на цъфтеж, като производители са информирани за това неведнъж.\"Тяхно задължение е и да запознават пчеларите кога ще бъдат пръскани растенията\", поясни той.", "date": "2019.05.03", "title": "Издадоха три акта за отравяне на пчели в Бургаско"}
{"url": "https://news.bg/world/seriynite-ubiystva-v-kipar-kostvaha-posta-i-na-shefa-na-politsiyata.html", "text": "Президентът на Кипър Никос Анастасиадис е уволнил шефа на полицията, съобщава \"Екатимерини\" по информация на местни медии.Захариас Хрисостому е загубил поста си заради седемте убийства на чужденки на острова, които потресоха обществото.Припомняме, за последните три седмици бяха  на три различни места на запад от столицата Никозия. В момента се разследват още три случая на изчезнали, сред които на момичета на шест и осем години.Задържан за убийствата е , който е направил самопризнания за седем убийства. Вчера стана ясно, че , тъй като майка му е българка от Стара Загора.Заради случая ", "date": "2019.05.03", "title": "Серийните убийства в Кипър костваха поста и на шефа на полицията"}
{"url": "https://news.bg/int-politics/konservatorite-v-avstriya-i-bavariya-othvarliha-priziva-na-orban-za-sayuz-s-populistite.html", "text": "Консервативните лидери на Австрия и германската провинция Бавария отхвърлиха призива на унгарския премиер Виктор Орбан за това тяхната Европейска народна партия (ЕНП) да се съюзи с популистки и националистически партии преди изборите за Европейски парламент по-късно този месец, съобщава \"Ройтерс\".Австрийският канцлер Себастиан Курц и баварският премиер Маркус Зьодер ръководят партии, които са част от ЕНП, която е основният консервативен блок в Европарламента.През март ЕНП замрази членството на националпопулистката партия ФИДЕС на Орбан заради обвиненията, че е нарушила принципите на ЕС за върховенство на закона, свобода на словото и правата на малцинствата.В навечерието на евроизборите Орбан призова ЕНП да се откаже от антипатията си към крайнодесните и да създадат съюз след евроизборите.\"Никакво сътрудничество в Европа с крайнодесни популисти, разбира се\", настоя Зьодер, който оглавява Християнсоциалния съюз, сестринската партия на Християндемократическия съюз на канцлера Ангела Меркел, по време на съвместна пресконференция с Курц след срещата им във Виена.\"Нищо добро няма да излезе от това\", добави той.Матео Салвини, който е председател на крайнодясната италианска партия \"Лига\", се опитва да създаде общоевропейски съюз от националистически, антиимигрантски партии, включително \"Алтернатива за Германия\" и \"Национален сбор\" на Марин льо Пен във Франция.\"Нищо не мисля за сътрудничество с партии като \"Алтернатива за Германия\" и Льо Пен, които искат да напуснат Европейския съюз\", подчерта Курц, допълвайки: \"Тези партии отдавна се самоизключиха чрез антиевропейската си позиция.\"Той добави обаче, че ще трябва да се види какви съюзи са възможни след изборите за Европейски парламент и че сега приоритетът на ЕНП е да постигне колкото се може по-добър резултат.", "date": "2019.05.03", "title": "Консерваторите в Австрия и Бавария отхвърлиха призива на Орбан за съюз с популистите "}
{"url": "https://news.bg/society/grazhdani-na-protest-sreshtu-zaobikolno-priemane-na-strategiyata-za-deteto.html", "text": "Стратегията за детето, чието обществено обсъждане и приемане бяха замразени заради обществено недоволство се прокарват чрез промени в Закона за закрила на детето, Семейния кодекс и Закона за социалните помощи. За това алармира Христо Лафчиев от обединението \"Когито\" на пресконференция в БТА, заявявайки, че няколко национални организации се подготвят за протести в 10 български града на 11 май.Против Стратегията и против промените се обявяват активисти от няколко национални организации в България. В София протестът ще тръгне от Министерски съвет към Народното събрание, като движението ще бъде блокирано. По думите на активистите гражданското недоволство не е политически мотивирано.Причината за противопоставянето, според Христо Лафчиев, е насилственото извеждане на децата от семействата, а мотив за това са парите. Той обясни, че само през тази година 260 милиона са прихванати от огромни мрежи НПО-та за социални услуги. Държавата поверява социално слабите хора на частни организации.И тъй като, според Лафчиев, няма достатъчно отнети деца в България на година, за да се оправдаят тези средства, се готвят нови стратегии като тази за детето.Колкото повече отнети деца има, толкова повече услуги трябва да се предлагат от НПО-та, смятат активистите. Чрез нашите данъци и схемите за държавно делегирани дейности държавата също ще има участие, подчертават те. Държавата не се бори с насилието, а внушава на детето, че е насилено, служейки си с редица анкети.Лафчиев акцентира и върху логото на стратегията, изобразяващо вещица.Отрядите от 15 души, застанали срещу семействата, за да отнемат децата, те имат право да подготвят всякакви документи без знанието на семейството и да застават пред съда следствие на донос, обясни Лафчиев. По думите му това противоречи и на Конституцията, която дава право на родителите да преценяват кое е нравствено за детето и кое не.От инициативата искат да се потърси отговорност за \"отвличането\" на децата и виновните за тези престъпления. Активистите се обявиха и за връщане на децата, които неправомерно са били отнети от семействата им. Примери обаче от България на пресконференцията не бяха дадени.Припомняме, че родители  с искане за цялостна отмяна на Националната стратегия за детето. От стратегията, а от СДС я определиха като Ангел Джамбазки пък ", "date": "2019.05.03", "title": "Граждани на протест срещу заобиколно приемане на Стратегията за детето"}
{"url": "https://news.bg/world/broyat-na-zhertvite-pri-napadeniyata-v-kraystcharch-dostigna-51-dushi.html", "text": "Броят на жертвите при нападенията в Крайстчърч достигна 51 души, съобщава ДПА.Премиерът на Нова Зеландия Джасинда Ардърн потвърди, че турски гражданин е починал от получените рани Ардърн поднесе съболезнования на семейството. По думите й това е тъжна новина за Турция и Нова Зеландия.46-годишният беше в интензивното, след като беше прострелян в джамията al-Noor на 15 март.Външният министър на Турция Мевлют Чавушоглу написа в \"Туитър\", че е починал Зекерия Туян.При нападението бяха ранени 49 души, включително и деца.Това е втората жертва, починала в болница, стана ясно още от думите на премиера.Девет души остават в болница, всички са в стабилно състояние.На 4 април на 28-годишния австралиец Брентън Тарант бяха п за убийство при най-масовата стрелба в историята на Нова Зеландия.", "date": "2019.05.03", "title": "Броят на жертвите при нападенията в Крайстчърч достигна 51 души"}
{"url": "https://news.bg/int-politics/ungariya-nastoyava-es-da-ne-podvezhda-turtsiya-za-chlenstvoto.html", "text": "Външният министър на Унгария Петер Сиярто обяви, че Европейският съюз трябва да спре \"подвеждането\" на Турция за перспективите ѝ за членство в Общността и вместо това трябва да ѝ предложи \"всеобхватно стратегическо партньорство\", съобщава \"Асошиейтед прес\".Сиярто изтъкна, че колегите му от някои от по-големите страни членки на ЕС отхвърлят членството на Турция на срещи при закрити врати, но не го казват публично.Сиярто също така похвалил ролята на Турция за попречването на около 4,5 млн. мигранти, предимно сирийци, които понастоящем се намират в Турция, да дойдат в ЕС, изтъквайки, че \"сигурността в Европа днес започва в Турция\".От своя страна трският външен министър Мевлют Чавушоглу заяви пред журналисти, че Турция и САЩ се опитват да определят дата за евентуално посещение в Турция на американския президент Доналд Тръмп на фона на задълбочаващия се разрив между съюзниците от НАТО заради покупката от страна на Турция на руски противоракетни системи С-400.", "date": "2019.05.03", "title": "Унгария настоява ЕС да не подвежда Турция за членството"}
{"url": "https://news.bg/regions/naprezhenieto-v-general-toshevo-eskalira-zaradi-lipsata-na-voda.html", "text": "Повече от седмица жителите на квартал \"Пастир\" в Генерал Тошево са без вода, предаде БНР.Очертава се освен Великден близо 300 домакинства да посрещнат и гергьовденските празници \"на сухо\".Припомняме, забраната за ползване на водата за битови нужди и за пиене беше наложена, след като се оказа, че във водопреносната мрежа бяхаПреди дни , което продължава и в момента.Кметският наместник на \"Пастир\" Снежана Станева обаче предупреди, че напрежението сред хората започва да ескалира, след като десет дни чешмите са без вода.Хората са категорични, че искат виновникът за натравянето на водата да понесе цялата тежест на закона. Те се надяват, че повече няма да се случват подобни инциденти.\"Трудно е, много е трудно, на ден сигурно по 10-20 туби се пълнят, мизеруваме и толкова. Много е трудно без вода. Дано скоро да я оправят\", оплакват се жителите.На 7 май отново ще бъдат взети проби на водата, съобщи главният инженер на ВиК Добрич Павел Павлов.", "date": "2019.05.03", "title": "Напрежението в Генерал Тошево ескалира заради липсата на вода"}
{"url": "https://news.bg/world/kiev-obvini-rusiya-v-podgotovka-za-nova-gazova-voyna.html", "text": "Шефът на \"Нафтогаз\" Андрей Коболев заяви, че Русия се подготвя за нова газова война с Украйна. Той направи коментара за украинското бюро на \"Гласът на Америка\".По думите му Москва възнамерява да създаде газова криза с Украйна в началото на 2020 г.\"Целта им е да създадат изкуствена криза след 2019 г., която ще започне от 1 януари. Кризата, за която говоря, която може да възникне през януари 2020 г., може да се нарече газова война. Смятам, че вероятността е много висока\", предупреди Коболев.Той изрази мнение, че е необходимо Украйна да се подготви за тази \"война\".По-рано Коболев разкри, че Киев и Вашингтон са близо до сключване на договор за доставка на газ от САЩ.През миналата седмица руският лидер Владимир Путин заяви, че Украйна напълно зависи от руски газ. Той предупреди, че Украйна ще загуби газовите доставки, ако договорът за транзит не бъде удължен. Путин предупреди още, че няма да има и реверсивни доставки на газ за украинската държава.", "date": "2019.05.03", "title": "Киев обвини Русия в подготовка за нова газова война"}
{"url": "https://news.bg/disasters/pitat-frantsuzite-kak-da-se-vazstanovi-notr-dam.html", "text": "Френските власти ще се допитват до гражданите как да бъде възстановена катедралата \"Нотр Дам\", съобщиха от Агенция \"Франс прес\", цитирайки министъра на културата Франк Ристер.\"Французите ще могат да направят своите предложение, след което ще преценим как да възстановим \"Нотр Дам\", заяви Ристер пред местни медии.Той обеща да има \"дебат и широки консултации\" по темата, макар че правителството ще има последната дума за начина, по който ще бъде реставрирана парижката катедрала.Припомняме,  на 15 април. Президентът Емануел Макрон обеща емблематичната сграда да бъде цялостно   беше погълнат от пожара, а причините, довели до инцидента, Франция инициира международен архитектурен конкурс за реконструкция, която да придаде модерни щрихи на структурата на сградата, датираща от 13-ти век.Според проучване на \"YouGov\" обаче 54% от французите предпочитат катедралата да бъде възстановена в абсолютно същия вид, включително с кулата и сложната \"гора\" от масивни дъбови греди, които крепяха оловния покрив.Само една четвърт от анкетираните смятат, че трябва да бъдат добавени и модерни архитектурни щрихи, а останалите 21% нямат мнение по въпроса.\"Обикновено когато се реконструират катедрали, се добавят и нови елементи. Защо да не направим някои архитектурни изменения, които да ни позволяват да кажем, че има \"преди\" и \"след\", вместо да се преструваме, че не се е случило нищо?\", пита Ристер.Той обаче увери, че решението за това ще бъде взето след консултации и няма да се действа \"зад гърба на хората\".", "date": "2019.05.03", "title": "Питат французите как да се възстанови \"Нотр Дам\""}
{"url": "https://news.bg/world/spacex-potvardiha-za-zagubata-na-kapsulata-za-ekipazha.html", "text": "Причината за аварията на кораба Crew Dragon е аномалия по време на активацията на системата за двигателя SuperDraco, съобщи вице-президентът на SpaceX Ханс Кенигсман, цитирана от световните медии.Няма проблем със самия двигател, подчерта той. Освен това, по време на аварията е унищожена и космическата капсула на кораба.Капсулата на космическия кораб Crew Dragon, предназначен за размяна на екипажа, бе унищожена при авария на изпитанията в средата на април. Информацията бе потвърдена от американската авиокосмическа корпорация SpaceX.Аварията по време на наземното изпитване на пилотирания кораб Crew Dragon (Dragon-2), стана по време на активиране на системите на двигателя SuperDraco. Компанията както преди е уверена в надеждността на самия двигател, допълни Ханс Кенигсман, цитиран от CNN.Той подчерта, че компанията е следвала всички процедури за обезпечение на безопасността по време на изпитанията на 20 април, така че никой не е пострадал.\"Това е причината да провеждаме изпитания. Ако се случи нещо непредвидено, то да стане на изпитателната площадка\", заяви Кенигсман.", "date": "2019.05.03", "title": " SpaceX потвърдиха за загубата на капсулата за екипажа"}
{"url": "https://news.bg/int-economics/blagorodnite-metali-poskapvat.html", "text": "Цените на благородните метали се повишиха в сряда. Те бяха подпомогнати от икономическите данни, публикувани в Съединените щати по-рано през деня.Това съобщава АП.Последният доклад за заетостта показва най-ниската безработица в САЩ от 1969 г. насам, докато данните за сектора на услугите отразяват малко по-бавен растеж през четвъртия месец на годината.Златото се повиши с 0,75% до $ 1,289.14 за унция. Среброто го последва с 2.12% за $ 14.94 за тройунция.Платината се повиши с 2% до $ 867.51 за унция, докато паладият се повиши с 0.71%, за да се продава за $ 1.366.26 за унция.", "date": "2019.05.03", "title": "Благородните метали поскъпват"}
{"url": "https://news.bg/int-politics/chetiri-iztrebitelya-ot-italiya-shte-ohranyavat-rumaniya.html", "text": "Четири изтребителя Eurofighter Typhoon от италианските военновъздушни сили се приземиха в петък на летището на военновъздушната база \"Михаил Когелничану\" в Румъния . Те ще участват в задачите на въздушната полиция на НАТО. Това съобщи в петък министерството на националната отбрана на Румъния.Италианският отряд от около 130 военни (пилоти и техници) заедно с изтребителите Eurofighter Typhoon ще бъдат в окръг Констанца на Румъния през следващите четири месеца, за да патрулират във въздушното пространство на страната заедно с румънските военни и МиГ-21.Отрядът на италианските военновъздушни сили пристигна в Румъния като редовна четиримесечна ротация. Военните пилоти от различни държави-членки на НАТО, заедно с румънските ВВС, изпълняват задачи за опазване на въздушното пространство на страната. По-рано със същата мисия в Румъния имаше ескадрили от Канада и Великобритания.\"Съвместните задачи на въздушната полиция допринасят за развитието на способността за реакция и възпиране, както и за засилване на взаимодействието между военновъздушните сили на Румъния и Италия\", заявиха от министерството на отбраната в Букурещ.", "date": "2019.05.03", "title": "Четири изтребителя от Италия ще охраняват Румъния"}
{"url": "https://news.bg/politics/deteto-na-naroda-borisov-shte-deystva-brutalno-s-imotnite-aferi.html", "text": "Всеки, немислил с главата си или всеки, отдал се на манталитета си, ще понесе най-тежката отговорност. Тази заявка даде премиерът Бойко Борисов пред \"Панорама\" по БНТ по темата за скандалите с имотите на властта и с къщите за гости.Постовете и оставките са наполовина свършена работа. , увери той. Или парите ще бъдат върнати, или имотите ще бъдат конфискувани. А злоупотребителите ще си понесат отговорността.Яд ме е, срам ме е, грешката е моя, призна Борисов и обясни, че нито веднъж не е отишъл на гости на свой министър, колега, кмет, областен управител. \"Ако бях отишъл, щях да взема много по-рано мерки.\"Премиерът благодари на свободните медии, които разкриват аферите. Сгрешил съм, че не съм се интересувал, подчерта министър-председателят., закани се Борисов и увери: До край ще бъде направено всичко, за да се възцари справедливостта.Скандалите обаче, по думите му, не са диагноза за управлението. При мен има един с апартамент с асансьор, а тези, които искат да идват са си купили цели сгради с асансьори, атакува той. Бойко Борисов не е съгласен да се слага етикет на партията му заради няколко човека и нападна приватизаторите. За себе си каза, че се е родил, живял и ще умре в Банкя и не бил позволил да се даде и един лев за ремонт на мястото, което обитава.Ние знаем, че другите са маскари, захапа той червените. Левите правели приватизация за милиарди лева - цели сгради с асансьори. Всички национални катастрофи се случвали по време на управление на БКП или БСП.Нашите симпатизанти ще оценят направеното, каза премиерът. Ще иска оставки, колкото трябва, по думите му. Борисов иска партията да е честна. Аз съм дете на народа, ще действам много брутално, даде заявка той.Обичам Цветанов като дете, много години е покрай мен, коментира той най-близкия си в партията. Цветанов си сложил лъжицата с катрана в кацата с меда, както казвала майката на Борисов. С апартамента си Цветанов заличил всичко добро, което направил до момента. Лидерът на ГЕРБ не каза обаче каква ще е съдбата на Цветанов.Всичко хубаво, което е направено сме го направили ние. Това, което сме направили ние, те не могат да го боядисат, цитира думи на Тодор Живков в ефира на БНТ Борисов. Той заяви, че изводите си ги е направил. Нашите избиратели искат от нас да сме чисти, това са оценявали и ГЕРБ трябва да бъде една истинска центристка, дясна, честна партия.На 26 май щяло да се види дали хората са простили на ГЕРБ. Чеверме социалистите не са му проблем, тъй като \"те вътре помежду си не се понасят\". Проблем ми е моята партия, сподели той.Бухалката се стовари върху ГЕРБ, изтъкна премиерът. Точно така се прави, доволен е Бойко Борисов.На президента не му отивали коментарите за апартаментите. Той има много какво да направи, смята той. Забранил на герберите да коментират Румен Радев.Борисов иронизира държавния глава, че след изказването му, с което призовава военните да не стоят безпристрастно, е започнал да обикаля казармите, но добре че българските военни били стабилни.Борисов отрече да има амбиции за президентския пост. \"Никога не съм искал да ставам президент, не ми е минавало през главата и не ми минава през главата\", заяви Борисов и посочи, че след мандата неговата партия ще си оправя и призна, че планира реформи в партията. Няма обаче никакво намерение да подава оставка.Глупости били критиките на социалистите за пълзящата диктатура.  по думите му. Само дето не е позволил да му удрят шамари.ГЕРБ се клати сама, изтъкна още Борисов на въпрос кой клати властта - САЩ или Русия. Няма външна намеса в скандалите, според него. Опасността с мигрантите не е отминала. Тя важи с пълна сила, увери Бойко Борисов.Важни сме за Русия, както и за всички останали, стана ясно от думите му. Може да сме и с Китай, със САЩ, с Орбан и Юнкер, според министър-председателя.Много работа се върши, смята той. Не се чувства уморен.Амбицията му е да построи АМ Хемус. За 2-3 години Северна България ще е друга, по прогнозата му. \"Искам да видя и \"Хемус\", хората от Северна България да видят. Това не е утопия\", заяви Борисов и допълни, че отсечката за Банкя - \"последно ще я правя\".За властта той си спомни възхода и падението на Тодор Живков и на Симеон Сакскобургготски. Затова ме е яд на партията, каза Борисов. Никой политик не е обичан приживе, според коментара на Борисов и припомни, че и на никой от великите ни царе не знаем къде е гробът.Няма да си отидем като маскари, закани се той. Десетилетия ще се говори за това, което сме направили, още имаме сили, допълни Бойко Борисов.За пръв път той сподели и плановете си за оттегляне от политиката. Изкарвам си мандата, отивам си в Банкя и давам път на млади хора, каза премиерът и лидер на ГЕРБ.", "date": "2019.05.03", "title": "\"Детето на народа\" Борисов ще действа брутално с имотните афери"}
{"url": "https://news.bg/world/400-sa-zhertvite-na-boevete-v-tripoli.html", "text": "Броят на загиналите в сблъсъците, които продължават близо до Триполи, е близо до 400. Това съобщи в петък AFP, позовавайки се на представител на Световната здравна организация (СЗО).Според СЗО, \"към днешна дата най-малко 392 души са убити и 1936 са ранени в резултат на военни действия\" между правителствените сили и либийските национални войски под командването на фелдмаршал Халифа Хафтар.Освен това, както е посочено от международната организация, в момента са регистрирани повече от 50 хиляди цивилни лица, които в резултат на въоръжени сблъсъци, са принудени да напуснат домовете си.На 30 април СЗО съобщи, че 345 убити по време на сблъсъци между съперничещи си партии.", "date": "2019.05.03", "title": "400 са жертвите на боевете в Триполи"}
