{"url": "https://news.bg/world/rokada-v-revolyutsionnata-gvardiya-na-iran.html", "text": "Най-висшият лидер на Иран аятолах Али Хаменей замени командира на елитната Революционна гвардия, съобщи държавната телевизия.От съобщението става ясно, че бригаден генерал Хосейн Салами сменя досегашния командващ елитната военна част Мохамед Али Джафари.\"Ройтерс\" коментира, че рокадата на върха във военната формация става дни, след като САЩ определиха Революционната гвардия като терористична организация.Държавната телевизия на Иран не разкри причините за назначаването на бригаден генерал Хосейн Салами.\"Върховният лидер назначи Салами за нов главнокомандващ на гвардейците, който ще замени Мохамед Али Джафари,\" каза той.", "date": "2019.04.21", "title": "Рокада в Революционната гвардия на Иран"}
{"url": "https://news.bg/crime/ostaviha-v-aresta-antiterorista-iskal-otkup-za-kraden-mertsedes.html", "text": "Съдът остави в ареста командоса от отряда за борба с тероризма, арестуван за помощ при връщане на откраднат автомобил. От собственика на колата са искани 11 000 лева откуп. Задържан е в момента, в който получавал парите, информира Нова телевизия.В залата той заяви, че е набеден и настояваше заседанието да е закрито. Искането му беше отхвърлено.Защитата на обвиняемия заяви, че няма доказателства, че е взимал пари, а това били само твърдения на свидетели. Съдът отхвърли тези доводи и обяви, че имало данни за условията, при които се провеждали срещите между командоса и един от свидетелите. Срещите трябвало да бъдат в отсъствието на собственика на откраднатия луксозен автомобил. Парите да бъдат занесени в плик, без да ги докосва, след което да бъдат отнесени в неизвестно чейндж бюро. Всички тези разговори командосът провеждал от чужда сим карта.", "date": "2019.04.21", "title": "Оставиха в ареста антитерориста, искал откуп за краден мерцедес"}
{"url": "https://news.bg/int-politics/zelenski-sas-smazvashta-prednina-pred-poroshenko.html", "text": "Кандидатът за президент на Украйна Владимир Зеленски събира 71,8% от гласовете в хода на днешния втори тур на президентските избори в Украйна, докато действащият президент Петро Порошенко получава 28,2 процента от гласовете. Това показват данни от exit poll на New Image Marketing Group (NIMG), съобщават руските медии.Компанията анонсира на сайта си публикуването на данни от екзит пол, но не предостави данни от анкетите на изхода на избирателните секции поради факта, че на територията на Украйна действа ембарго върху тяхното публикуване до 20.00 часа, когато приключва изборният ден. Изискването обаче не се прилага за други страни.Практиката за публикуване на данни от екзит пол в съседни страни е широко разпространена в Европа, като на последните президентски избори във Франция през 2017 г. белгийските медии активно публикуваха данни от екзит пол в изборния ден, на които се позоваваха чуждестранните медии.По данни на NIMG в цяла Украйна Зеленски печели 71,8% от гласовете, а Порошенко - 28,2 на сто.Избирателната активност към 15 часа е била 47,87 процента. Избирателните секции затварят в 20 часа тамошно време (20 часа българско). ", "date": "2019.04.21", "title": "Зеленски със смазваща преднина пред Порошенко"}
{"url": "https://news.bg/int-politics/zadarzhaha-7-zapodozreni-za-vzrivovete-v-shri-lanka.html", "text": "Седем души са задържани във връзка с взривовете в Шри Ланка, съобщи министърът на икономическите реформи и държавно разпределение (това е говорителят на правителството - б.р.) Харш де Силва, цитиран и от РИА Новости.Руван Вийеварден е заявил, че седем души са задържани в Шри Ланка за утринните атаки написа Харш де Силва в . При атаките загинаха най-малко 207 души, включително и около 30 чужденци, и бяха ранени около 450 души.Осем вризва станаха по време на празнуването на католическия Великден (Пасха) в католически църкви в Коломбо и в други части на страната.Местната телевизия съобщи, че правителството на Шри Ланка във връзка с прогърмелите взривове въвежда комендантски час след 18 часа от днес до 6 часа утре сутринта.", "date": "2019.04.21", "title": "Задържаха 7 заподозрени за взривовете в Шри Ланка"}
{"url": "https://news.bg/politics/rumen-radev-e-potresen-ot-atentatite-v-shri-lanka.html", "text": "\"Няма кауза, която да оправдава смъртта на хора, мирно честващи един светъл празник на възраждането и добродетелта\". Това написа в съболезнователната си телеграма българският президент Румен Радев до своя колега президента на Шри Ланка Майтрипала Сирисена по повод многобройните жертви при атентатите от тази сутрин.Припомняме, осем взрива в Шри Ланка - три в католически храмове, три в луксозни хотели, в зоологическа градина и един неуточнено къде.Държавният глава определя нападенията срещу религиозни храмове и невинни граждани, при които бяха убити и ранени стотици души, като особено отвратителен и варварски акт.Румен Радев изразява от името на българския народ и от свое име най-дълбоки съболезнования на семействата на загиналите и отправя пожелание за бързо и успешно възстановяване на пострадалите при нападенията.Съболезнователна телеграма изпрати и премиерът Бойко Борисов до министър-председателя на Шри Ланка Ранил Викремесингхе. Борисов пише, че е потресен от атентатите и осъжда тези жестоки актове на тероризъм, които не биха могли да бъдат оправдани с никакви каузи.\"От името на българското правителство и от свое име изказвам най-дълбоки съболезнования на Вас и близките на жертвите, както и най-искреното ни съчувствие към болката на приятелския народ на Шри Ланка. Пожелавам бързо възстановяване на всички пострадали\", посочва още Борисов в своята телеграма.Съболезнователна телеграма изпрати и вицепремиерът и външен министър Екатерина Захариева до своя колега от Шри Ланка Тилак Марапана. В нея Захариева пише: \"Моля да предадете най-искрените ни съболезнования към семействата на жертвите и пожеланията ни за бързо възстановяване на всички ранени. Скърбим заедно с шриланкийския народ \".Вицепремиерът вярва, че отговорните за тези атентати ще бъдат изправени пред правосъдието.Към момента в посолсвото ни в Делхи няма данни за пострадали български граждани.", "date": "2019.04.21", "title": "Румен Радев е потресен от атентатите в Шри Ланка"}
{"url": "https://news.bg/int-politics/ukrainski-general-zove-za-prevzemane-na-chast-ot-rusiya.html", "text": "Украинският генерал Игор Романенко, който е бивш заместник-началник на Генералния щаб на въоръжените сили на Украйна, настоя, че Киев трябва да предприеме \"завземане\" на руски територии, съобщават руските медии.По този начин той е коментирал въпрос на читател на портала \"Главред\", а именно дали Русия може да загуби част от своите територии. Романенко отбелязал, че за това \"трябва да се създадат определени условия\", като същевременно той посъветвал Киев да се възползва в случай на възникването на такъв сценарий.\"Разбира се, Украйна ще трябва да се възползва от този момент\", подчертал Романенко.Той не за първи път прави провокативни изявления по адрес на Русия. През миналата седмица той заяви, че Киев се нуждае от ракети за противодействие на Москва, които да достигат \"поне до Урал\".", "date": "2019.04.21", "title": "Украински генерал зове за превземане на част от Русия"}
{"url": "https://news.bg/int-economics/minsk-ogranichi-iznosa-na-ruski-nefteni-produkti-zaradi-kachestvoto.html", "text": "Концернът \"Белнефтехим\" временно ограничи износа на беларуски нефтопродукти заради ситуацията с качеството на руските смеси Urals, съобщи заместник председателя на компанията Владимир Сизов, цитиран от РИА Новости.Вземайки предвид сеитбената кампания, съществуващите рискове от преработка на суровини с влошено качество, решихме временно да ограничим доставките на петролни продукти за износ на дестинации, каза Сизов на заседание на оперативния щаб за наблюдение на ситуацията с доставките на петрол.Според него, \"беларуската страна поиска официална среща с представители на ПАО\" Транснефт\".Съветникът на президента на \"Транснефт\", Игор Демин, от своя страна заяви че ситуацията с качеството на петрола в тръбопровода \"Дружба\" трябва да се върне към нормалното до понеделник-вторник.В петък \"Белнефтехим\" съобщи за влошаване на качеството на руските суровини, които влизат транзитно към участъка на магистралния нефтопровод ОАО \"Гометранснафт Дружба\". Според представители на концерна, петролът съдържа \"органохлорни съединения, които надвишават пределно допустимите стойности със стандартни десет пъти.\"В същото време Игор Демин, съветник на президента на Транснефт, заяви пред агенцията, че петролът се изпомпва през тръбопровода \"Дружба\" за износ за Беларус и други страни, въпреки проблемите с качеството на петрола.", "date": "2019.04.21", "title": "Минск ограничи износа на руски нефтени продукти заради качеството "}
{"url": "https://news.bg/world/15-gruzintsi-postradaha-pri-sblasak-s-politsiyata-zaradi-stroezh-na-vets.html", "text": "15 души пострадаха при сблъсък на грузинци с местните правоохранителни органи, съобщи министърът на вътрешните работи Георгий Гахария, цитиран от РИА Новости.Стълкновението започна в Панкиското дефиле заради изграждането на водноелектрическа централа \"Хадори ГЭС 3\". Местните жители се събраха, за да предотвратят началото на строителството.Според Гахария чеченците, които се противопоставят на създаването на водноелектрическа централа, са хвърляли камъни по специалните части.\"... Има 15 ранени служители, ... трактори и машини са в пламъци\", добави Гахария.По-рано се съобщава, че в Грузия протестиращите организираха битка с полицията заради изграждането на ВЕЦ.Полицаите са използвали сълзотворен газ и гумени куршуми. От вътрешното министерство на Грузия отричат тези факти.Уточнява се, че заместник министър Кахабер Сабанадзе се срещнал с протестиращите. Той предложил преговори и временно прекъсване на строителството на водноелектрическа централа. Местните жители са се съгласили на тези условия и са излъчили свои представители.", "date": "2019.04.21", "title": "15 грузинци пострадаха при сблъсък с полицията заради строеж на ВЕЦ"}
{"url": "https://news.bg/health/panikata-e-izlishna-pri-intsident-na-patya-uveryavat-meditsi-ot-vma.html", "text": "Лекари от ВМА демонстрираха как се дава първа медицинска помощ за представители на най-голямата мотоорганизация в България Sofia Riders, съобщиха от ВМА.Специалистите от Катедрата по анестезиология и интензивно лечение на ВМА - д-р Емил Кържин и д-р Венцислав Димов обясниха, че най-важното нещо при инцидент е да запазят самообладание. Ако не сме сигурни, че можем да помогнем на пострадалия, по-добре е да не го пипаме и да изчакаме появата на Бърза помощ.Второ - да обезопасят мястото и пострадалия - той трябва да бъде изведен на място, където вторичните увреждания са много по-малко вероятни.Основното, разбира се, е да повикат Спешна помощ, повтори д-р Кържин.Идеята е да сме полезни на самите себе си и на всички хора около нас, обясниха мотористите.Човек не трябва да се паникьосва, а просто трябва да знае какво да направи, коментира от своя страна Георги Боянов, представител на Sofia Riders.", "date": "2019.04.21", "title": "Паниката е излишна при инцидент на пътя, уверяват медици от ВМА"}
{"url": "https://news.bg/politics/mvnr-balgarite-v-shri-lanka-da-izbyagvat-mesta-na-religiozni-proyavi.html", "text": "Летището в Коломбо функционира в нормален режим със засилена охрана, но придвижването към него е затруднено, поради вечерния час, съобщиха от МВнР.Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации, уверяват българските дипломати.Няма данни за пострадали български граждани при осемте терористични атаки в Шри Ланка тази сутрин, потвърдиха от МВнР към 17 часа в неделя, 21 април.Съобщава се за общо над 185 загинали от експлозиите, информират от МВнР, по друга информация загиналите са най-малко 207 души.В един от пострадалите хотели в град Коломбо са шестима български граждани, които са в безопасност. Те имат връзка с посолството в Делхи.Правителството на Шри Ланка е обявило вечерен час от 18.00 вечерта до 06.00 сутринта местно време, който влиза в сила веднага след обявяването му.При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: .21.04.2019За допълнителна информация:Мария ЩеряноваДирекция \"Пресцентър\" на МВнР+359 893 559 187Министерство на външните работи на Република БългарияДежурен телефон за запитвания от медии в дирекция \"Пресцентър\":‪+359 2 948 22 18, е-mail: Денонощен телефон за съдействие на български граждани в чужбина на дирекция \"Ситуационен център\":+359-2-948-2404; +359-2-971-3856Телефон за сигнали за корупция, конфликт на интереси на служители на МВнР:‪080016070 - от България; +359-80016070 - от чужбинаТелефон за неспешна информация за граждани в приемната на МВнР:‪+359-2-948-2018; +359-2-971-1054Телефон за спешни случаи на ЕС: 112Ministry of Foreign Affairs of the Republic of BulgariaPress Officer on Duty: +359 2 948 22 18, е-mail: Emergency Hotline for Bulgarians abroad: +359-2-948-2404; +359-2-971-3856Signals for corruption and conflict of interest:‪080016070 - when calling from Bulgaria; +359-80016070 - when calling from outside BulgariaNon-emergency telephone number for inquiries: +359-2-948-2018; +359-2-971-1054Emergency in the EU? Call 112", "date": "2019.04.21", "title": "МВнР: Българите в Шри Ланка да избягват места на религиозни прояви"}
{"url": "https://news.bg/society/pochina-aktrisata-violeta-gindeva.html", "text": "Почина актрисата Виолета Гиндева, съобщиха от Народния театър \"Иван Вазов\". Сред десетките роли в театъра и киното я помним като Ирина от \"Сватбите на Йоан Асен\" - византийката, управлявала 5 години България като регент на сина си.Актрисата Виолета Гиндева бе носител на наградата Заслужил артист (1977), Народен артист (1984), Орден \"Кирил и Методий\" и други отличия.Виолета Гиндева изигра десетки роли на сцените на Народния театър, театър \"София\" и театър \"Сълза и смях\".Някои от филмите, в които участваше - \"Сватбите на Йоан Асен\", \"Черните ангели\", \"Иконостасът\", \"Демонът на империята\".", "date": "2019.04.21", "title": "Почина актрисата Виолета Гиндева"}
{"url": "https://news.bg/comments/vtorichni-d-efekti-na-trusa-ivancheva.html", "text": "Преди една година България стана свидетел на многочасовия арест на кметицата на столичния район \"Младост\" Десислава Иванчева. Преди няколко дни отново като първи новини по всички телевизии излезе присъдата на първа инстанция за искане и взимане на подкуп за рекордната сума от половин милион лева - 20 години затвор за Десислава Иванчева. И за да бъде този текст коректен трябва да се посочи, че заедно с Иванчева, бяха арестувани, съдени и осъдени и нейната заместничка в общината Биляна Петрова и бившият кмет Петко Дюлгеров. Отсъждането на първата инстанция за тях също не е малко - 15 и 12 години затвор, глоби и забрани да заемат държавни някакви си постове. Последното не е без никакво значение, но може и да се пренебрегне на фона на ефективното наказание, което ги грози. Едва ли някой, който преживее 12, 15 или 20 години в роден затвор, би си и помислял да се устреми към някаква си държавна длъжност. Но този текст не е нито за присъдите, нито за доказателствата по делото. Нито за самото дело, а само за вторичните трусове, които те предизвикват. Точно като земетресение, при което след голямото разтърсване може дни наред земята да продължи да се люлее.Кариерата на Десислава Иванчева започна преди няколко години от протестите през 2015 - 2016 година в столичния район \"Младост\" против застрояването и за запазването на зелените площи и градинки. Иванчева беше активист и постепенно се превърна в лице на \"За зелен Младост\" - дори не толкова и организация, колкото сподвижници, които се организират чрез социалните мрежи с искания за запазване на нормалната градска среда. През 2016 година една от кампаниите срещу поредния строеж довежда и до оставката на гербаджийския кмет на \"Младост\" Цвета Авджиева заради съмнения за конфликт на интереси. Така се стига до провеждането на частични избори, на които Десислава Иванчева се яви като независим кандидат, подкрепен обаче от \"Нормална държава\", партията на Георги Кадиев. Иванчева спечели с 59,82 процента или с 28 756 души срещу кандидата на ГЕРБ Мария Илиева, която събра 34,76% или 16 711 гласа.Гражданското общество, протестите и референдумитеС избирането на Десислава Иванчева обаче напрежението в столичния район не затихна, проблемни строежи продължиха да изникват и да събират недоволствата - от една страна на бизнеса, който иска да използва земята си, от друга страна - на живущи, които искат да имат и да ползват пространства. Подкрепата от Георги Кадиев беше свалена, като така и не стана ясно точно за какво и с какво Иванчева е разочаровала политика, или политикът е разочарован от Иванчева.Арестът и обвиненията срещу кметицата и зам.-кметицата две години след встъпването им в длъжност удариха не само техните политически или административни кариери, но и по възприятието за това какво е гражданска активност, как тя се осъществява и за какво - има ли въобще смисъл от това в крайна сметка. Единението на различни хора в името на една кауза днес сякаш е повече от лесно при наличието на социални мрежи, чрез които информацията се разпространява мълниеносно, но задържането на тези хора в каузата и в продължителността на борбата за нея остава проблематично. Дори в днешно време става още по-проблематично с оглед отново на анонимността, която същите социални мрежи предоставят. Между това да лайкнеш една кауза и това да я подкрепиш действително, телесно дори, има разлика и това се вижда ежедневно при всеки един призив за протест и реализацията му.Самото кандидатиране за кметския стол на Иванчева постави на изпитание именно вярата в някакви протестни каузи и граждански движения. Самото й настаняване в същия този стол пък попари с вряла вода гражданската активност в района - станахме свидетели на затихването на недоволството, на все по-малобройни събирания и протести. И това не се дължи във всеки случай на това, че в \"Младост\" не се строи. Напротив - строи се, та и пушек и шум се вдига.Не може да се подмине обаче и факта, че Иванчева се опита да продължи своя протестен образ и като кмет - защитавайки идеята за свикване на референдум за застрояването до последно. Проверката и съдът обаче постановиха, че събраните подписи с искането за провеждане на такъв не са валидни, а пък и Столичният общински съвет реши, че организирането му би било незаконно и такива въпроси не могат да се задават. Така от две посоки гражданските пориви бяха блокирани, а протестът им скопен административно чрез позицията на вече-кмета Иванчева. Появата й на един протест, каквото и се случи, само окарикатурява - и кмета/властта/администрацията, и протеста, т.е. гражданите.Допълнително: Ако кандидатирането и спечелването на изборите от страна на Иванчева преместиха гражданските въпроси на административно ниво, то арестът и обвиненията спрямо Иванчева не само пресякоха всякакви последващи въпроси и въпросителни по горните две теми, но и изместиха чувствителността на гражданското общество от квартала/градинката/кметството в съда, т.е. на наказателно-процесуално равнище.И тук, без да се засяга конспиративната теория за нарочния показен арест на Иванчева и Петрова и евентуалната ко-постановка на бизнеса и службите, не може да се подмине ефектът, който акцията има върху самото предусещане за това докъде могат да доведат усилията на всеки един гражданин да иска нещо от властите. И да протестира за тези свои искания. Камо ли пък гражданин да си помисли да опита да щурмува властта.За гражданите и властта или За гражданите във власттаСамата \"кариера\" на Иванчева, кратка заради ареста, поставя под въпрос действителното гражданско участие във властта. И не само заради провалените протести и невъзможния референдум, а и заради самите \"включвания\" на Иванчева. Всеки, който е проследил изявите й на Столичен общински съвет, например, или когато Кадиев оттегли подкрепата си, а пък кметицата влезе в обяснителен режим, че няма да намерение да се оттегля от поста, не може да е останал очарован от нейните компетентности. Или поне от начина, по който ги изразява. Тук не става изобщо въпрос за това какво е образованието и професията на Иванчева - явно умна жена, за да е успяла да се пребори и устои със собствен бизнес през изминалите години, поне каквато е официалната й биография. Не ни е и работа да се ровим, доколко този бизнес е бил успешен. Става въпрос за самите компетентности на един човек - гражданин и активист - да се справи, да се ориентира и да може да работи за обществото, в което живее, ако иска да го прави. И при изявено желание, това определено не се удаваше на Иванчева, тъй като тя и досега, а и по време на целия процес в спецсъда, трудно съумява да обясни какво е свършила като кмет и как го е вършела.И тук, като вторичен трус, се явява въпросът - извън партийните машини може ли да се осъществяват някакви такива кариери. Допълнително се наслагва и фактът на оттеглянето на подкрепата на Кадиев. Въпросът - е ли възможно един гражданин, дори и по презумпция с чисти намерения и интереси, да успее не дори да пребори, а да оцелее във властовата джунгла на апаратчици, нормативни актове и наредби, на администрация и партии. И за страничния наблюдател на възхода и падението на феномена \"Иванчева\" изводите май са ясни.Явно Иванчева не успяваше, но пък други, също явно и дори с още по-малък капацитет - успяват. И то далеч над нивото на един кмет, че и депутати стават, но... в и чрез партийните организми. Извън тях - не.Затова и Иванчева говори за \"неща\", ако се позовем както на нейните обяснения, така и на изтеклите СРС-та като доказателства срещу нея. \"Нещата\" не са подкуп, но и не са градинки и детски площадки, нещата не са спазени закони и процедури, нещата не са защитени обществени интереси. Нещата са просто нищо.Задават се местни избори. Затова и този въпрос е важен и отеква дълбоко в цялото общество.За публичността, прозрачността и показността Обвиненията на НПО-та и обясненията на службите след 8-9 часовия арест в центъра на София, точно пред Спортната палата, няма да ги повтаряме. Скандалното си е скандално и за никого няма да бъде изненада, ако след някоя и друга година редовият български данъкоплатец извади от джоба си (да, можете да погледнете ще сега в портмонето си, защото точно от там ще извади всеки един българин пари, както извади и за обезщетението, което получи напълно резонно бившият министър Николай Цонев - 100 000 лв.). Така че - очакваното не може да бъде скандално. Друг е въпросът защо се позволява.В края на процеса на първа инстанция зачестиха изявите на прокурорите, в които се обвиняваха Иванчева, Петрова и техните адвокати, че съзнателно правят делото медийно като част от защитната им стратегия. Изключвайки факта, че е право на всеки гражданин да се обърне към т.нар. четвърта власт, трябва да се подчертае, че това се случва преди всичко, когато липсва доверие в останалите три власти - законодателна, изпълнителна и съдебна. Затова и не случайно и по ред на номерата медиите за четвърта, а не първа власт.Самото недоволство заради медийния шум на съдебните представители обаче звучи изключително нелогично и непоследователно след търсеното медийно внимание при ареста на Иванчева и Петрова. Както и от последващите многобройни медийни изяви на зам.-главния прокурор Иван Гешев, който повече от охотно вече година говори и коментира обвинителната теза, а и самото поведение на обвинените.\"Върхът на вафлата\" обаче дойде вчера и отново в едно интервю на Гешев, в което той призова всички журналисти и български граждани да четат \"изтекли в един сайт\" СРС-та и части от обвинителния акт. И тук проблемът не е нито в медиите, нито в това, че нещо някъде е изтекло. Абсурдът е в това, че представител на власт, няма значение точно на коя, но и е от значение, че става въпрос за прокуратура - и то за заместник на главния прокурор - се позовава на теч, на нещо \"изтекло\" в публичното пространство, в медиите. И отгоре на това призовава да са позоваваме на това. И да вярваме на този теч, а не на истинските документи, не на съда, не на властта, а на някаква си публикация.Незнайно ще остане дали с това изказване изтече евентуалната кандидатура на Гешев за главен прокурор, щото пък няколко дни преди това той заяви, че няма да влиза в състезанието, но уклончиво коментира и сега бъдещето.Знайно обаче е, че с думите на Гешев, а и с целия медиен шум, и с процеса, изтичат и последните капки доверие в българските власти, които така или иначе се застопориха на рекордно нисък рейтинг. Така процесът \"Иванчева\" - от зелените протести, през кметуването и до самия край на съдебния процес - може да се окаже земетресение с многобройни вторични трусове, които ще прокарат много, много сериозен разлом и то не другаде, а в сърцето на и без това незрялото ни гражданско общество.", "date": "2019.04.21", "title": "Вторични (д)ефекти на труса \"Иванчева\""}
{"url": "https://news.bg/society/patriarh-neofit-blagoslovi-balgarite-za-tsvetnitsa.html", "text": "\"Благодатта и мирът на Господа Иисуса Христа, и общението в Светия Дух да бъдат с всички нас! Честит и благословен празник!\". Така Негово Светейшество патриарх Неофит благослови българите за днешния праник Цветница - изобразяващ влизането на Иисус Христос в Йерусалим.\"Подобно на децата, които посрамиха книжниците и първосвещениците и с чисти сърца посрещат днес Господа в Йерусалим, ние също сме призвани не само днес, но и във всички дни от нашия живот да държим сърцата си отворени за Него, да живеем с вярата и упованието в Него и да претворяваме тази вяра в дела на милост и добротворство, на състрадание и любов към ближния, за да носим достойно Неговото име и да се удостоим с обещаното ни от Него спасение и вечен живот\", каза патриарх Неофит, който участваше в литургията в катедралния храм \"Свети Александър Невски\" в София.В последната неделя на Четиридесетница преди разпъването на Иисус Христос и Възкресението тържествено отбелязваме влизането на Спасителя в Светия град Йерусалим. От Цветница започва страстната седмица, която изобразява най-решаващи дни от земен живот на Иисус.Православните народи са нарекли този ден и празник с най-различни живописни имена - Цветница, Връбница, Палмова неделя, споделяйки по този начин радостта и на йерусалимските жители, която те преживели, посрещайки в града си Божия Помазаник и приветствайки Го с маслинови клонки и пеене на \"Осанна\", каза Негово Светейшество.Посрещнаха Го като Този, Който идва, за да донесе избавлението и помирението с небесата, като дългоочаквания Месия и Царя Израилев, с радостни възклицания: \"Благословен Идещият в име Господне! Осанна във висините!\" (Мат. 21:9), припомня евангелския текст патриарх Неофит.\"В този ден радостта от срещата с Христос е неизбежно примесена и със скръб и горест, поради онова, което предстои: предателството, залавянето и присъдата над Него - присъда, произнесена от грешни човеци над Едничкия Безгрешен, а след това и кръстните страдания, разпятието и смъртта. Тази радостна тъга съпреживяваме и ние днес, събрани в храма за божествената света Литургия, в която сме не само свидетели, но и участници в най-важните събития от земния живот на Христа Спасителя\", каза патриарх Неофит.В евангелския разказ за влизането на Господа в Светия град за пореден път виждаме смирението, с което Бог слиза и пребивава на земята, сред човеците. Виждаме и онази божествена власт, с която Той прогонва търговците от храма, с която изцерява \"слепи и хроми\" (Мат.21:14) и назидава първосвещеници и книжници, гласи словото на Негово Светейшество патриарх Неофит.", "date": "2019.04.21", "title": "Патриарх Неофит благослови българите за Цветница"}
{"url": "https://news.bg/crime/vas-otmeni-reshenieto-za-prodazhba-na-chifte-banya-v-kyustendil.html", "text": "Върховният административен съд окончателно отмени решението за продажбата на известната \"Чифте баня\" в центъра на града. Решението за продажбата на известната сграда бе на Общинския съвет-Кюстендил от февруари 2015 г., съобщи БНР.Така приключва продължилата повече от 4-годишна сага по продажбата на банята, която не е спирала да работи от отварянето ѝ през 1913 г.Мотивът за обявявяне на решението на съветниците отпреди 4 години за нищожно, е, че \"Чифте баня\", която е ахритектурен паметник на културата, не е частна общинска собственост. Тя е изключителна държавна собственост, защото попада в рамките на архитектурния резерват \"Античен средновековен град Пауталия-Велбъжд\", постановява ВАС. Съветниците не са имали правомощия да обявяват Чифте баня\" за продажба.Лицензирана фирма определи първоначална тръжна цена за обекта, заедно с парк от 5,5 декара, от 1 026 000 лева. Според мнозина \"Чифте баня\" струва повече.След решението на Общинския съвет имаше протести пред Общината, а местно сдружение обжалва решението в съда. Имаше два търга, но не се яви нито един купувач.Общината трябва да заплати и 500 лева разноски на сдружението, обжалвало решението на съветниците.", "date": "2019.04.21", "title": "ВАС отмени решението за продажба на \"Чифте баня\" в Кюстендил"}
{"url": "https://news.bg/disasters/balgarskoto-posolstvo-v-delhi-okazva-sadeystvie-na-nashi-sagrazhdani-v-shri-lanka.html", "text": "По информация на посолството ни в Индия към този момент няма данни за пострадали български граждани при  в църкви и хотели в Шри Ланка. Съобщава се за поне 207 загинали вследствие на експлозиите.Българското посолство в Делхи е в постоянен контакт по линия на местното консулско сътрудничество с посолствата на страните от ЕС в индийската столица, където се подава актуална информация от Коломбо, включително и от болниците, в които са настанени пострадалите.Мисията ни в Делхи е установила контакт с шестима български граждани, намиращи се в един от пострадалите хотели в град Коломбо, които са в безопасност. Дипломатичното ни представителство е на разположение за оказване на съдействие на сънародниците ни.До този момент още двама български граждани, намиращи се на около 100 км от Коломбо, са се обърнали към посолството ни в Делхи. Единият от тях е информирал, че е в безопасност, но трябвало да излети тази нощ от Шри Ланка и потърсил съвет дали да предприема пътуване до столицата.Другият е на почивка и също е в безопасност, но разбрал от близките си в България, че всички чужденци се евакуират от Шри Ланка. И двамата са били посъветвани да не предприемат пътуване към Коломбо, да изчакат обстановката в столицата да се успокои, да следят актуалната информация и да поддържат връзка с близките си и с посолството.Правителството на  от 18.00 до 6.00 часа местно време, а също така е взело решение за блокиране на WhatsApp и други социални мрежи. Съобщава се, че междувременно са били регистрирани фалшиви съобщения за нови два атентата. Към момента летището в Коломбо функционира в нормален режим със засилена охрана, но придвижването към него е затруднено поради вечерния час.Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.21", "title": "Българското посолство в Делхи оказва съдействие на наши съграждани в Шри Ланка"}
{"url": "https://news.bg/int-politics/zelenski-e-izbran-za-prezident-na-ukrayna.html", "text": "Новакът в политиката Володимир Зеленски печели  на Украйна.Той събира 72,5 % от гласовете, а действащият държавен глава Петро Порошенко - 27,5 %. Това показват - екзитпол на телевизиите \"112 Украина \" и \"Нюсван\".Украинските избиратели са били по-активни на втория тур, съобщава се и за нарушения.Порошенко , но посочи, че той няма да напусне политиката. Той призова своите поддръжници да не се отчайват и да продължат борбата.От своя страна победителят в гласуването Володимир Зеленски благодари за подкрепата. Той се обърна и към своите противници, на които зПри гласуването Владимир Зеленски показа попълнената си бюлетина пред журналисти. Така той наруши \"тайната на вота\", която е гарантирана от закона. Украински медии прогнозират, че Зеленски ще плати глоба. След първия тур на гласуването той излезе със смазваща преднина пред останалите си конкуренти. Социологическите проучвания преди балотажа показаха, че той е сигурният победител.Роденият в Кривой рог комик обещава референдуми за влизането на страната му в НАТО и Европейския съюз (ЕС). Счита, че с Русия се налагат преговори и че анексираният Крим трябва да бъде върнат без компромиси.\"Макар формално все още да не съм президент, като гражданин на Украйна искам да кажа на всички в бившите съветски република: Вижте ни! Всичко е възможно!\", каза победителят в украинските президентски избори.53-годишният действащ президент Петро Порошенко загуби от популярността си заради безизходицата около конфликта в Донбас и скандалите за корупция сред политическия елит. Той обаче има безспорни успехи като създаването на антикорупционен съд и възможността на украинците да пътуват без визи в ЕС до 90 дни.По време на неговия мандат украинската армия получи сериозна помощ от САЩ и НАТО за своята модернизация.", "date": "2019.04.21", "title": "Зеленски е избран за президент на Украйна"}
{"url": "https://news.bg/world/v-turtsiya-zadarzhaha-shpioni-v-kola-s-balgarska-registratsiya.html", "text": "Две лица, арестувани в Истанбул по подозрения за шпионаж в полза на ОАЕ, са използвали автомобил с българска регистрация, съобщи БНР.Сивият на цвят автомобил със софийска регистрация е бил открит от турските служби за сигурност в истанбулския квартал \"Есенюрт\" пред жилищния блок, в който живеел единият от заподозрените - Самир Шабан.И двамата задържани по обвинения в шпионаж в полза на ОАЕ са влезли в Турция от България, съобщават турски медии.Според тях разпитите на задържаните лица в понеделник лица продължават и те дават показания.", "date": "2019.04.21", "title": "В Турция задържаха шпиони в кола с българска регистрация"}
{"url": "https://news.bg/world/severna-makedoniya-provezhda-prezidentski-izbori.html", "text": "Северна Македония провежда президентски избори днес.Имащите право на глас са 1 800 000 души.Окончателни резултати се очакват в понеделник.Вота ще следят 3000 вътрешни и 420 международни наблюдатели.Македонците ще изберат за президент един от тримата кандидати.Кандидатът на управляващата Социалдемократическа партия 56-годишният Стево Пендаровски подкрепя европейския дневен ред.Ако Пендаровски загуби или избирателната активност е под 40%, изискване вотът да бъде валиден, това ще е голям удар върху премиера Зоран Заев. Подобно развитие може да тласне страната към предсрочни парламентарни избори и възникване на нова нестабилност в балканската държава.Съперниците на Пендаровски са десният кандидат Гордана Силяновска-Давкова, подкрепяна от основната опозиционна партия ВМРО-ДПМНЕ, и Блерим Река, който представлява ентическото албанско малцинство.Река, 59-годишен професор, ще се опита да спечели подкрепата не само на етническите албанци, които представляват 20-25% от 2-милионното население на Северна Македония, а и на македонците.Пендаровски има малка преднина, показват социологическите проучвания. Но сондажите, макар че се възприемат като ненадеждни, прогнозират втори тур между Пендаровски и Гордана Силяновска-Давкова, който ще се състои на 5 май.Настоящият националистически президент Георге Иванов няма право да се кандидатира след два петгодишни мандата.Това са първите избори след промяната в името на страната заради сключеното с Гърция Преспанско споразумение.То имаше за цел да сложи край на десетилетен спор и да отвори пътя на Скопие към членството в ЕС и НАТО.В същото време обаче опозицията и в двете държави е против промяната, а обществеността е силно разделена по темата.Скопие се надява да започне преговори за присъединяване с ЕС през юни, но анализатори алармират, че 1,8-милионният електорат в Северна Македония е разтревожен повече за жизненото си равнище.", "date": "2019.04.21", "title": "Северна Македония провежда президентски избори "}
{"url": "https://news.bg/world/ukrayna-izbira-prezident.html", "text": "Украйна провежда днес балотаж на изборите за президент.До него достигнаха настоящият държавен глава Петро Порошенко и комикът Володимир Зеленски, който стана популярен благодарение на телевизионно шоу, където играе украинския президент.Секциите отварят в 8 часа местно време и затварят 12 часа по-късно.Имащите право на глас са около 30 млн. души. В първия тур активността достигна 63,52 процента.Припомняме, че Зеленски спечели почти два пъти повече гласове в сравнение с Порошенко в първия тур, който се проведе на 31 март.Той вероятно ще спечели и балотажа, ново социологическо проучване.Зеленски не провежда традиционна кампания, като вместо това обикаля страната с комедийното си шоу. В редките си интервюта той изрази подкрепата си за тесни връзки с ЕС и НАТО, но също така говори за по-активни опити за реинтеграция на сепаратисткия изток обратно в лоното на Украйна.Зеленски е за децентрализирана власт, въвеждане в институциите на пряката демокрация посредством референдуми. Порошенко също е за децентрализиране на властта като основа за развитие на регионите.", "date": "2019.04.21", "title": "Украйна избира президент "}
{"url": "https://news.bg/world/desetki-zhertvi-na-napadenie-v-meksiko.html", "text": "Най-малко 14 души са загинали при нападение в Минатитлан, щата Веракрус, Мексико, предаде ДПА.Сред загиналите е и дете на 1 година.Според информациите, въоръжени са нахлули на семейно събиране и са открили огън. Предполага се обаче, че не те, а укрил се от бандата човек, е истинската мишена. Нападателите са успели да избягат.Припомня се, че за миналата година в страната са били регистрирани 33 000 убийства. Повечето са дело на мафията.Престъпността в страната принуди САЩ да наложи строги мерки срещу мигрантите.Президентът Доналд Тръмп настоява за ограда по границата.", "date": "2019.04.21", "title": "Десетки жертви на нападение в Мексико "}
{"url": "https://news.bg/world/poveche-ot-30-000-bezhantsi-ot-libiya-sled-ofanzivata-na-haftar.html", "text": "Около 30 000 души са избягали от Либия след началото на офанзивата на маршала на Либийската национална армия Халифа Хафтар. Съобщава се за 30 200 бежанци.Това съобщиха с тревога от ООН, които предупреждават за нарушения на международното право.Пo-рано стана ясно, че жертвите са 200 души, а хиляди са ранени. Сред тях има и деца.Боевете около столицата Триполи са ожесточени.Хафтар започна офанзивата в началото на април. Тежките сражения продължават.Напрежение предизвикаха контактите между американския президент Доналд Тръмп и Хафтар.", "date": "2019.04.21", "title": "Повече от 30 000 бежанци от Либия след офанзивата на Хафтар "}
{"url": "https://news.bg/world/poveche-ot-20-zhertvi-na-srutenite-sgradi-v-rio-de-zhaneyro.html", "text": "Най-малко 22 са вече жертвите на срутването на две сгради в Рио де Жанейро.Ранените са десетки.Сред загиналите и ранените има и деца.Трагедията се разигра Десетки души бяха затрупани под отломките.Според местните власти двете постройки са били издигнати незаконно, а жителите в тях са се нанесли преди шест месеца.Вероятно те ще бъдат принудително съборени от властите.", "date": "2019.04.21", "title": "Повече от 20 жертви на срутените сгради в Рио де Жанейро "}
{"url": "https://news.bg/world/fbr-arestuva-shef-na-grupirovki-zalavyali-migranti-po-granitsata-s-meksiko.html", "text": "ФБР арестува лидер на въоръжени групировки, които залавяли мигранти на границата между САЩ и Мексико, предадоха световните информационни агенции. Заподозреният е Лари Хопкинс, обвинен в притежаване на забранено оръжие. Той е известен още като Джони Хортън. Това са съобщили от Бюрото.70-годишният мъж е лидер на Обединени конституционни патриоти, малка, но тежковъоръжена група, съставена предимно от ветерани.Те твърдят, че дейността им е в помощ на граничните патрули. Според други източници, това е \"фашитска групировка\".Патриотите все още не са коментирали новината за ареста.Борбата с нелегалната имиграция и престъпност в Мексико е сред приоритетите на президента Доналд Тръмп.Намерението му да строи стена по южната граница го вкара в конфликт на само с мексиканските власти, но и с демократите в Конгреса. ", "date": "2019.04.21", "title": "ФБР арестува шеф на групировки, залавяли мигранти по границата с Мексико "}
{"url": "https://news.bg/bulgaria/izberi-svoya-geroy-i-mu-kazhi-blagodarya.html", "text": "Да помогнеш, да направиш добро, да правиш добро означава да оставиш частица от себе си в света. Това е призвание за човека, който може да направи своя избор, като избора \"да бъде или да не бъде\".За трета поредна година започват номинациите на най-голямата платформа за доброволчество в България - TimeHeroes.org и за техните Годишни награди за доброволчество \"Героите\".Наградите отличават хора и организации, допринесли за развитието на доброволческата култура в България.От утре, 22 април до 12 май на awards.timeheroes.org всеки може да номинира своите герои - доброволци, неправителствени организации, компании, журналисти - за техните добри дела, случили се в периода юни 2018 г. - април 2019 г.Тази година наградите \"Героите\" ще са достойният финал на първото издание на Седмица на героите - фестивал на доброто, в който могат да се включат всички желаещи да слушат, разказват и гледат вдъхновяващи истории за доброволчество.В Седмицата на героите всеки, който има все още колебания, но таи в себе си желание да помага и да се включи в доброволческа инициатива, може да разбере и избере своята кауза.В предишните две издания на наградите бяха отличени над 40 изключителни доброволчески примера, а сред отличените са доброволци и организации, подкрепящи различни каузи в цяла България. Отличени бяха още и отговорни компании, които подкрепят и развиват доброволчеството в екипите си, както и журналисти - за медийно отразяване на темата.И тази година журито, съставено от личности с активна гражданска позиция, ще търси доброволчески истории, прояви и практики, които са вдъхновяващи, смели, новаторски, израз на активна общественополезна дейност и позиция, или пример за значително положително въздействие върху дадена кауза или общност.Отличените ще бъдат обявени на тържествена церемония на 6 юни.От 2012 г. досега TimeHeroes.org помага на българите да подкрепят социални и културни инициативи с времето и уменията си. С над 55 000 регистрирани доброволци, обединени около 1800 инициативи на над 700 неправителствени организации (НПО) в цялата страна, платформата е основният източник на доброволци за българските НПО. TimeHeroes помага още за развиването на културата на доброволчеството сред българските ученици, компании, както и сред хората в активна пенсионна възраст.Можете да разгледате предните две издания тук:  и.", "date": "2019.04.21", "title": "Избери своя герой и му кажи \"Благодаря\""}
{"url": "https://news.bg/society/strah-ot-samota-i-izostavyane-pritesnyava-detsata-ni.html", "text": "Страхът от самотата и да не бъдат изоставени са едни от често срещаните страхове на децата. Това заяви пред bTV психологът Катерина Ковачева.По думите на психолога единственото правилно нещо, което може да се направи от родителите, за да преодолеят страха от самотата на децата си, е да опитат да говорят с детето и да разберат как се чувства.Много е важно родителят да остане фигурата, която внася спокойствие, а не да надценява и подценява страха, поясни психологът.Ковачева акцентира, че списъкът от човешките страхове е дълъг и това е страхът от непознати неща и събития, от смъртта, от тъмното и от светкавиците.Повечето човешки страхове имат корени в детството, посочи Ковачева и допълни, че фобиите не са чак толкова срещани сред децата.Играта в ранна детска възраст учи децата на много умения, а телефонът не може да ни даде разнообразен репертоар от ситуации, обясни психологът. Ковачева съветва родителите да намерят баланса между това детето да играе навън, да общува с родителите си и да борави с телефона.\"Това, което можем да направим за децата си, е да отделим едни 15 минути, но общуването трябва да бъде ефективно и да говорим за техните чувства и преживявания\", посъветва Ковачева.", "date": "2019.04.21", "title": "Страх от самота и изоставяне притеснява децата ни"}
{"url": "https://news.bg/health/pediatri-iskat-detska-bolnitsa-da-ima-natsionalen-statut.html", "text": "Основното ни искане е да се промени статута на болницата. Ако има национален статут, болницата може да получи финансова подкрепа от Министерския съвет и Министерството на здравеопазването.Едно от исканията на протестиращите педиатри представи в сутрешния блок на bTV детският гастроентеролог д-р Мила Байчева от Специализираната детска болница \"Проф. д-р Иван Митев\".Припомняме, преди няколко дни лекари и сестри от специализираната детска болница излязоха на протест.Отделението по гастроентерология в педиатричната болница е от отделенията, в които всички легла са пълни, разказват медиците. Оказва се, че децата, имащи нужда от лечение, са много повече от заявения брой легла в здравното заведение, което води до неприемането на болни деца за хоспитализация. Децата не можели да бъдат приети и в други отделения в болницата, а в София друга детска гастроентерология просто няма.По думите на медика другият проблем в болницата е медицинските сестри, като болницата има крещяща нужда от други медицински сестри, защото сегашните са пред пенсионна възраст.\"С тези заплати, каквито и да са те, не са достатъчни и нови хора няма как да дойдат\", констатира д-р Байчева и допълни, че следващият протест ще бъде на 23 април.Д-р Байчеав очаква техните искания да бъдат чути и иска да види дали в управляващите има желание за промяна.Ние искаме да се промени нещо, защото ни е трудно да работим в тези условия. В тази болница има специализирани отделения и ние работим на европейско ниво. Всички лекари са мотивирани и опитни и не си позволяваме да сваляме летвата за грижата за децата, обясни д-р Байчева.Медикът призова управляващите да помислят върху искането на медицинските специалисти, защото имат нужда от нова технология, нова апаратура и нови условия, с които да работят.", "date": "2019.04.21", "title": "Педиатри искат детска болница да има национален статут"}
{"url": "https://news.bg/world/nay-malko-207-izbiti-i-stotitsi-raneni-ot-bombi-v-tsarkvi-i-hoteli-v-shri-lanka.html", "text": "Координирани почти едновременни шест бомбени взрива навръх католическия Великден в три католически църкви и три луксозни хотела в Шри Ланка избиха най-малко 207 души и раниха още стотици хора, съобщиха директор на болница и служители на местната полиция, като това става след затишието откъм големи атаки в страната след края на гражданската война преди 10 години.Властите заявиха, че подозират, че взривовете в две от църквите са били извършени от атентатори самоубийци. Взривовете в църквите са станали по време на великденските служби, когато те са били изпълнени с хора.По-късно от местната полиция уточниха, че най-малко 35 души от загиналите са чужденци. Сред тях са американци, британци и холандци. Министър-председателят на Шри Ланка Ранил Викремесингх нарече взривовете \"мерзки\" и каза, че правителството работело за \"овладяване на ситуацията\". Също така премиерът е свикал извънредно заседание на съвета за национална сигурност в дома си.\"Призовавам всички граждани на Шри Ланки през това трагично време да останат обединени и силни\", написа Викремесингх в \"Туитър\".\"Ройтерс\" уточнява, че само в една от църквите, която се намира в град Котахена северно от столицата Коломбо, повече от 50 души са загинали, като кадри показват тела, лежащи на земята, кръв и разрушен покрив.Други най-малко 25 души са загинали при атака срещу църква в град Батикалоа в Източна провинция.Засега никоя групировка не е поела отговорност за кръвопролитните нападения в страна, която воюваше в продължение на десетилетия с тамилските сепаратисти до 2009 г., като по време на тази война бомбените взривове в столицата бяха нещо обичайно.Директорът на Националната болница в Коломбо Саминди Самракун заяви, че знае за поне 20 смъртни случая и 280 ранени само в столицата.Трите ударени луксозни хотела са в Коломбо - \"Шангри-Ла\", \"Кингсбъри\" и Cinnamon Grand Colombo. Засега не е ясно дали в хотелите има жертви.Източник в полицейския бомбен отряд каза, че една от експлозиите е била в църквата \"Св. Антоний\" в Коломбо.Църквата \"Св. Себастиан\" в преобладаващо католическия град Негомбо публикува снимки на разрушението в  храма на страницата си във \"Фейсбук\", показващи кръв по пейките и пода, като поиска помощ от обществеността.Към 12:00 часа няма данни за пострадали български граждани при терористичните атаки в Шри Ланка, съобщиха от българското Министерство на външните работи, като се позоваха на информация от посолството ни в Индия. В един от пострадалите хотели - Shangri La, се намират шестима български граждани, които са в безопасност. Те имат връзка с посолството в Делхи.От МВнР препоръчват на българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации.При необходимост от съдействие българските граждани могат да се свържат с посолството в Индия на дежурен телефон : +919910999498.Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04 или имейл: .", "date": "2019.04.21", "title": "Най-малко 207 избити и стотици ранени от бомби в църкви и хотели в Шри Ланка"}
{"url": "https://news.bg/politics/stanishev-predupredi-gerb-da-ne-barzat-da-praznuvat-bsp-ima-shans-na-izborite.html", "text": "По никакъв начин не съм се засегнал от евролистата и за мен каузата сега е БСП да спечели изборите. Това е важно за България и Европа, за да променим нещата, които не харесваме днес.Това заяви пред bTV лидерът на Партията на европейските социалисти (ПЕС) Сергей Станишев.Според социалиста никой човек не е безгрешен, но той винаги се е старал да отстоява доброто. Станишев посочи, че ако нямаш в себе си кауза, в която вярваш, не може да спечелиш доверие в хората. Политиката за него е начин да подобриш живота на хората, а всичко останало е само един кариеризъм.По думите на бившия премиер и лидер на БСП всички в евролистата на социалистите са един екип и всеки има своя авторитет, биография и неща, които може да допринесе за общата кауза.Станишев определи неговото първоначално отпадане от листата на БСП като \"отминал етап\". По думите му чрез  партията доказала, че е най-демократичната партия в страната. Според Станишев листата на БСП не е подарък за ГЕРБ и призова управляващите да не бързат да празнуват.Станишев разясни думите си, че листата на БСП щяла да бъде подарък за ГЕРБ с аргумент, че бил наясно, че отсъствието му от листата щяло да се превърне в основна тема за атака от страна на ГЕРБ.\"Изборите не са спечелени от ГЕРБ и БСП имат всички шансове да спечелят, защото всеки ще направи своите усилия\", посочи той и допълни, че левицата трябва да покаже ясна политика за намаляване на неравенствата. По думите на Станишев състезанието с \"Обединени патриоти\" по традиционализъм не е печеливша карта за БСП, критикувайки курса на настощия соцводач Корнелия Нинова. Той изтъкна още, че БСП не е еднолична партия, но прекалено дълго време социалистите занимават обществото със себе си. Хората ги интересува дали БСП може да подобри живота им, подчерта Станишев. Той припомни, че като лидер на БСП никога не е имал среща с премиера Бойко Борисов, а е водил много ясна и категорична битка срещу ГЕРБ.Относно вчерашните критики на премиера по време на обощението на гражданския диалог на ГЕРБ в НДК, на който Бойко Борисов нарече БСП \"чеверме-социалисти\", Станишев смята, че политиката и кампанията тряба да бъде битка на идеи.По думите му когато се замерват с обиди, това е обида за гражданите, защото хората не са глупави и такива подмятания не отиват на никого.Станишев обеща, че ще се стреми да достигне до много хора как да се промени България и Европа, защото \"всички усещаме, че идеята да живеем в мир и благоденствие е под тежка заплаха\". Едната заплаха е от статуквото на ГЕРБ и ЕНП, а другото е псевдоалтернативата в лицето на крайните националисти.По отношение на другите критики на премиера, че БСП се събрали в Южния парк с представители на двойната и тройна коалиция да говорят за корупция, Станишев отбеляза, че премиерът не е прав, защото работата на опозицията е да посочи слабостите на урапвляващите, а те са едни от най-слабите през последните години.\"За сегашното състояние на страната отговорност носят ГЕРБ\", атакува Станишев управляващите и призова политиците да бъдат по-смирени пред българските граждани.", "date": "2019.04.21", "title": "Станишев предупреди: ГЕРБ да не бързат да празнуват, БСП има шанс на изборите"}
{"url": "https://news.bg/regions/priklyuchi-remontat-na-14-km-ot-patya-dobrich-kardam.html", "text": "В понеделник (22 април) ще бъде открит рехабилитираният 14-километров участък от пътя Добрич - Кардам, съобщиха от Агенция \"Пътна инфраструктура\" (АПИ).Проектът се финансира от Оперативна програма \"Региони в растеж\" 2014-2020 г. чрез Европейския фонд за регионално развитие и националния бюджет.Основно ремонтираната отсечката е между разклона за с. Стефаново и кръговото кръстовище на Околовръстния път на Добрич и пътя за село Паскалево.Второкласният път е най-кратката връзка между Румъния с курортите по българското Черноморие и свързва Добрич и Варна.Строително-монтажните работи на участъка Добрич - Кардам са изпълнени от \"Инжстройинженеринг\" ЕООД. Стойността на договора е 13 813 919,64 лв. с ДДС.Строителният надзор е осъществен от \"Трафик холдинг\" ЕООД. Техният договор е за 382 200 лв. с ДДС. Авторският надзор е на \"Трансконсулт-22\" ООД. Договорът им е за 5 621,94 лв. с ДДС.", "date": "2019.04.21", "title": "Приключи ремонтът на 14 км от пътя Добрич-Кардам"}
{"url": "https://news.bg/crime/ekspert-za-intsidenta-v-orizari-izklyuchitelna-ryadkost-e-da-se-schupi-krilo-na-samolet.html", "text": "Двама души загинаха вчера, след като малък самолет падна край стадиона на пловдивското село Оризари. Машината е трябвало да направи заход, но по време на захода едно от крилата се чупи и тя се разбива.Двуместният самолет е летял ниско над стадиона по време на демонстрация на дронове, когато при издигане на височина машината чупи крилото си.Пилотът е бил изключително опитен, любител, но с всички необходими курсове и дори имал документ за инструктор, обучил е десетки други пилоти. Машината е била сглобена от самия него, летяла е повече от 7 години, без да даде никакъв дефект.Разследващите на инцидента тепърва ще изясняват каква е причината за него, като това може да е и износване на материала.Христо Христов, ръководител на разследване на авиационни събития, обясни пред bTV, че това са т. нар. самолети-китове. \"Има правомерни хора, които да го сглобят по определени схеми, а след това се правят изпитания при определена програма, проверява се от комисия, която му дава летателна годност\", уточни той.Разследването е поето от Националната следствена служба, като срокът, в който трябва да се стигне до причините за инцидента, е една година.От своя страна експертът по авиационна безопасност Ивайло Коев отбеляза, че е изключителна рядкост да се счупи крило на самолет.\"Допускам, че може би стиковъчните болтове на полукрилото са или заменени, или вследствие на умора на материала са се скършили. Полукрилото не е откъснато в мястото на стиковането, а някъде встрани от него, близко в средата на полукрилото, което не изключва и някакво конструктивно изменение във времето\", обясни експертът, т. е. пилотът да е доправял нещо по машината.Той уточни, че самолетът е регистриран като експериментален и че машината може да вози само собственика и негови приятели, без никаква търговска или друга дейност.Самолетът е излетял от Белозем преди инцидента.\"Убеден съм, че допреди 2 години площадката в Белозем беше нелегална, тъй като не е беше сертифицирана, не беше дори обявена\", каза още Ивайло Коев.", "date": "2019.04.21", "title": "Експерт за инцидента в Оризари: Изключителна рядкост е да се счупи крило на самолет"}
{"url": "https://news.bg/bulgaria/saytat-na-parlamenta-ne-rabotel-zaradi-spryan-tok.html", "text": "Сайтът на българския парламент не работи от вчера заради спрян ток при ремонтни дейности, съобщиха от пресцентъра на Народното събрание.В съобщението се посочва, че \"поради техническо-монтажни дейности, свързани с изграждането на новата пленарна зала в сградата на Народното събрание на пл. \"Кн. Александър І\" 1, е изключено електрозахранването на 20 и 21 април (събота и неделя).В тази връзка са изключени всички информационни и комуникационни системи на парламента.Захранването щяло да бъде възстановено до края на деня, когато ще бъдат включени и информационните и комуникационни системи на Народното събрание.", "date": "2019.04.21", "title": "Сайтът на парламента не работел заради спрян ток"}
{"url": "https://news.bg/world/oshte-dve-eksplozii-v-shri-lanka.html", "text": "Още два бомбени взрива избухнаха в Шри Ланка, с което за около шест часа те станаха общо осем, съобщават световните осведомителни агенции.Днес в страната католическата общност празнува Великден, като първите шест бомби избухнаха в три църкви и три луксозни хотела на различни места в Шри Ланка.Седмата експлозия е станала в град Дехивала в западната част на Шри Ланка, като това беше седмият поред взрив днес след серията от експлозии в различни части на страната.Уточнява се, че взривът е прогърмял до зоологическа градина, като жертвите на тази експлозия са двама души, а няколко други са пострадали.Отбелязва се, че на мястото на произшествието са пристигнали служители на силите за сигурност, като зоологическата градина е временно затворена.Осмата експлозия е разтърсила предградие на столицата Коломбо. Съобщава се за най-малко трима загинали, като атаката е била извършена от атентатор самоубиец.Засега се съобщава за общо най-малко 160 загинали души и стотици ранени във всичките осем бомбени взрива.Засега никоя групировка не е поела отговорност за очевидно координираните атаки. Военното министерство на Шри Ланка е разпоредило налагането на комендантски час заради бомбените взривове, като той ще започне в 18 часа местно време до 6 часа сутринта. ", "date": "2019.04.21", "title": "Още две експлозии в Шри Ланка"}
{"url": "https://news.bg/crime/v-luksozna-sgrada-v-sofiya-krali-tok-za-sedem-bona-mesechno.html", "text": "Нагла кражба на електроенергия са разкрили служители на електроразпределителното дружество ЧЕЗ.Кражбата е осъществена чрез директно присъединяване към електромерното табло на кабел с голяма мощност в нова, модерна сграда в София, която се намира на бул. \"България\".Чрез кабела за месец са отклонявани 35 000 киловата електроенергия на стойност около 7000 лева. Това е месечната консумация на около 70 домакинства.Присъединението е използвано за захранване на бойлери и на климатичната система на сградата и на общите ѝ части, установили разследващите.С цел да прикритият нарушението, извършителите са прерязали кабелите под напрежение, предизвиквайки късо съединение и прекъсване на електрозахранването за цялата сграда. По този начин те са застрашили не само своя живот, но и сигурността на живущите в нея и нейните ползватели. По случая е заведено досъдебно производство.През миналата година ЧЕЗ са установили 6672 нарушения, а от началото на годината до края на март разкритите кражби са 1551.", "date": "2019.04.21", "title": "В луксозна сграда в София крали ток за седем бона месечно"}
{"url": "https://news.bg/society/tsvetnitsa-e-3.html", "text": "Днес православните християни отбелязват Цветница - деня, в който Спасителят е посрещнат в Йерусалим с маслинови клонки и цветя.Празникът винаги е в неделята след Лазаровден, една седмица преди Великден и е един от най-хубавите пролетни празници. Посветен е на тържественото посрещане на Иисус Христос в Йерусалим с маслинови и лаврови клонки.Празникът Цветница се отбелязва не само в православната, но и в католическата и протестантската църква.Според евангелските текстове, Христос влиза на магаре в Йерусалим, където го посрещат вярващите с клонки от маслина и го прославят като месиански цар. Предишния ден Христос е върнал към живота мъртвия Лазар и е посрещнат от жителите на Йерусалим като възкресител.Иисус Христос доброволно върви стъпка по стъпка към предначертания край на земния си живот.На службата в храмовете християните държат в ръцете си осветени върбови клонки, които заменят палмовите клонки - вайи, сякаш отново посрещат своя Спасител. Осветяването на върбичките се извършва на всенощното бдение в събота вечер.След богослужението християните отнасят осветените върбови клонки в домовете си за здраве и предпазване от болести и зло. Вярва се, че осветената върба има предпазна и възпроизвеждаща сила, затова тя се запазва цяла година пред домашната икона.Сутринта над портите на всяка къща се закачват венчета от върбови клонки, които предпазват от зло и неплодородие. Лазарувалите предния ден моми се събират на реката, като всяка носи свое венче и омесения предварително обреден хляб (кукла) и изпълняват обичая \"кумичене\". Венчетата и парчета от хляба се нареждат на дъсчица и се пускат по течението. Момата, чието венче излезе най-напред, се избира за \"кумица\" и тя повежда моминското хоро към своята къща.На този ден продължават Лазаровите обреди и обичаи. На този празник с кумиченето на лазарките завършва цикълът на моминските пролетни игри. Привечер на мегдана моми и ергени за последен път играят лазарското хоро, като за първи път след Великденските пости хорото е сключено. Седмицата, която започва в понеделник след Цветница, се нарича Страстната седмица. В нея християните съпреживяват мъките на Христос.Българите наричат празника още Връбница, Цветна неделя, Вая (Вайя), Куклинден или (в западните църкви) Палмова неделя.Имен ден празнуват всички, носещи имена на цветя, растения, храсти и дървета: Ангел(ина), Биляна, Божура, Виолета, Върба, Върбан, Върбинка, Гергин(а), Гроздан(к)а, Далия, Дафина, Делия, Делян(а), Дилян(а), Димитър-другото име на Богородичката е Димитровче, Динка, Детелин(а), Елица - идва от Ела, Жасмина, Здравка, Здравко, Зюмбюл(ка), Ива, Иглика, Калин(а), Камелия, Карамфил(к)а, Китка, Латинка, Лили, Лила, Лилия, Лиляна, Лора, Люлина, Маргарита, Магнолия, Малина, Нева, Невен(а),Незабравка, Петуния, Ралица, Роза, Росен, Росица, Смилян(а), Теменуга, Теменужка, Трендафил(ка), Фидан(к), Ангел(ина), Цвета, Цветан(а), Цветанка, Цветелин(а), Цветомир(а), Цветослав(а), Цвятко, Череша, Явор(а), Ягода, Ясен(а), Ясмина и др.", "date": "2019.04.21", "title": "Цветница е"}
{"url": "https://news.bg/press/40-ot-patnata-mrezha-v-balgariya-e-v-losho-sastoyanie-informatsionno-obsluzhvane-shte-prebroyava-rezultatite-ot-evroizborite.html", "text": "Пътища.\"Сега\":40% от пътната мрежа в България е в лошо състояниеРеалистична е целта магистрала \"Хемус\" да бъде завършена до 2024 г., обяви регионалният министър Петя Аврамова по време на организирания отчет на инициативата на партия ГЕРБ - \"Европа в твоя дом\".\"До 2023 г. магистрала \"Хемус\" ще стигне до Велико Търново - изтъкна Аврамова, цитирана от \"Медиапул\". - Тази година предсрочно ще бъде пусната отсечката между Ябланица и пътен възел \"Боаза\" по тази магистрала, а в страната ще бъдат пуснати 119 км нови пътища\".С пари от ЕС и от бюджета са рехабилитирани над 820 км републикански пътища, но анализите показват, че в лошо състояние са 8000 от общо 20 000 км (б.р. - това е 40% от пътната мрежа в страната), като за ремонта им са нужни 8 млрд. лева, каза още регионалният министър. Избори. \"24 часа\":\"Информационно обслужване\" ще преброява резултатите от ЕвроизборитеЦентралната избирателна комисия обяви, че възлага на \"Информационно обслужване\" АД преброяването на резултатите от гласуването в изборите за членове на Европейския парламент от Република България на 26 май 2019 г.Според текста на решението, публикувано късно в петък на сайта на ЦИК, \"Информационно обслужване\" АД ще отговаря за \"компютърната обработка на данните в РИК и ЦИК от гласуването и издаването на бюлетин на ЦИК с технически носители за резултатите от гласуването в изборите\" .За целта председателят на ЦИК Стефка Стоева ще подпише договор с \"Информационно обслужване\". Спор.\"Дума\":Борисов: Правим паркове, за да се събират БСПБойко Борисов си приписа и съществуването на паркове и градини в София в поредния си опит да принизи предизборната кампания на БСП. Днес социлистите представиха официално листата си за евроизборите в Южния парк.Никога не са правени такива паркове и градини, направихме добри паркове, за да има къде да се съберат БСП. Днес гледам са се изтъпанили на Южния парк. Няма да се сравняваме с чеверме социалистите, обясни ситуацията Борисов.После добави, че ГЕРБ специално инвестирали в образование, защото \"БСП разчитат на къса памет и нискообразовани хора\". За другата година сме планирали 360 млн. за увеличение на учителските заплати, съобщи той по време на събитие за ролята на Европейския съюз.Аз излизам и казвам, оставка за това и това. Ние не разбрахме тогава какво стана. Тези хора говорят, но ние нямаме един спрян фонд, една спряна програма. Те издигат манипулация за предизборната си кампания, разгневи се премиерът. И допълни: Тези сега в Южния парк ни плашат. Ама хич не ни е страх от тях. Ние грешим, което показва, че не сме идеални, допълни той. \"Дума\":Корнелия Нинова: ГЕРБ ни отнеха човешкото достойнствоИзявление на лидера на БСП Корнелия Нинова, по време на представяне на евролистата на партията.Благодаря ви, че сте тук днес - общински председатели, областни председатели, кметове, председатели на общински съвети, народни представители, членове на Националния съвет.Вие сте моторът на БСП и ние заедно сме екипът, който тръгва в една емоционална и красива, вярвам и победоносна кампания. Тръгваме за европейски избори, за предсрочни парламентарни избори, но най-вече - тръгваме на битка за справедливост сега. Това е слогънът на нашата кампания. Справедливост днес, не след 5, не след 10 години, не с празни обещания и с кухи фрази. Днес, българският народ и Европа имат нужда от справедливост. Ние първи приехме своята програма за икономически развита, социална Европа, Европа на равните възможности, Европа без две и три скорости. Днес представяме пред вас и лицата на тази кампания - хората, които предлагаме да ни представляват в Европа. Остава да си свършим работата. Имаме идеите, имаме хората, от нас - от този екип и от вас - мотора на партията, зависи да си свършим работата. Да се обърнем към всеки български гражданин, тук или в чужбина. Случай.\"Монитор\":В Благоевград са потресени от решението на ВКС по случая \"Чората\"\"Потресени сме от новината. Чората и баща му Райо години наред бяха символ на престъпността в града ни. От разпространение на наркотици, принудително принуждаване на млади момичета да проституират до подкупване на съдии и полицаи\".Това са само част от коментарите днес в благоевградските кафенета по повод присъдата, с която петимата полицаи окончателно са осъдени на по 7 години затвор по случая \"Чората\".\"В Америка наскоро полицай застреля дрогиран млад българин за оказване на яростна съпротива при опит да бъде арестуван и след установяване на фактите, полицаят не само, че не отиде на съд, но беше възстановен на работа. При нас момчетата вместо да ги наградат, че са отървали града от един нагъл наркодилър, наркоман и сутеньор, 14 години ги влачат по съдилищата и накрая ги тикват в затвора. Каква е тази съдебна справедливост!?\", възмутено коментират още благоевградчани. ", "date": "2019.04.21", "title": "40% от пътната мрежа в България е в лошо състояние; \"Информационно обслужване\" ще преброява резултатите от Евроизборите"}
{"url": "https://news.bg/weather/oblachno-i-dazhdovno-na-mesta.html", "text": "Облачно и дъждовно на места ще е времето днес. Това съобщават от НИМХ.Над източната половина на страната се очакват валежи.Максималните температури ще са между 13 и 18 градуса. Атмосферното налягане ще остане по-високо от средното за месеца.През следващите дни не се очакват съществени промени.Облачна бе и съботата, а температурите се понижиха. ", "date": "2019.04.21", "title": "Облачно и дъждовно на места "}
{"url": "https://news.bg/politics/ivo-hristov-evropa-ima-nuzhda-ot-zavoy-nalyavo.html", "text": "Необходимостта от промяна е причината Иво Христов, който до скоро беше секретар на президента Румен Радев, да се включи в листата на БСП за евровота. Това заяви той пред БНР в предаването \"Неделя 150\".Тази необходимост от промяна е споделена от много хора - президента, БСП и хилядите хора, които го заявяват чрез протести или напускане на страната, уточни той.\"ЕНП трябва да намали своето влияние. Европа има нужда от завой наляво\", категоричен е Христов.Според него сега политическата битка е решаваща. \"От нея зависи дали ще се създаде нова политическа ситуация в България и възможност за обрат\", каза Христов.Според него статуквото е корупционно и не удовлетворява хората. \"Президентът даде интервю, в което потвърди доверието си и аз никога не съм се отмятал от лоялността си към него. Оставам председател на Стратегическия съвет към президента - ангажиментът ми към успеха на президента Радев остава безрезервен и пълноценен. Считам, че това е въпрос на оцеляване на българската демокрация, защото сме в авторитарен режим\", коментира Христов.\"Визия за Европа\" е доста компактен документ, който предстои да бъде представен пред хората и това ще бъде задачата на кампанията\", каза още кандидатът за евродепутат.Водещи приоритети според него са стимулиране на публичните инвестиции, по-ефективна и по-малка европейска администрация.В България администрацията се разраства драстично в последните години, категоричен е Христов.\"Армия от чиновници, назначени по партийна линия, често с партийни препоръки. На много места в страната, за да постъпиш в общински предприятия, трябва да имаш протекцията на местен партиен лидер от властимащите. На това трябва да се сложи край\", категоричен е Христов.Той изтъкна и други приоритети от \"Визия за Европа\" - европейски данък върху финансовите транзакции, както и законодателство срещу избягването на данъци и срещу офшорните зони.\"Ако \"Апартаментгейт\" хвърли светлина върху имотното състояние на част от българските политици, то не е тайна, че много европейски и български политици притежават сметки в офшорни зони\", обясни Христов.Припомняме, вчера премиерът Бойко Борисов поиска да бъдат проверени всички, които имат офшорните сметки.Христов подчерта, че опозиционният тон не е тон на конфронтация, а това е естественото призвание на всяка опозиция - да контролира властта.\"Властта беше застигната от серия от скандали, които се застъпват. Констатацията на провала не е на БСП. Тя е обективна. Един народ, намалял с 2 млн. в рамките на 30 години, в който преобладаващото мнозинство от младежи планира живота си в чужбина, в който пътищата пораждат транспортни катастрофи, а кокаин изплува по плажовете, едва ли има успешно управление\", коментира Христов.Според него няма да има диалогична и особено цивилизована кампания. \"Политическият дебат е истеричен и очаквам ожесточена кампания\", допълни кандидатът за евродепутат.Относно трайното оставане на България на 111-то място по медийна свобода, той подчерта, че сме между Етиопия и Мали.\"Качеството на свободата на словото определя и качеството на демокрацията. Нашата се оказва африканска, но дори и това сякаш ни е много, защото в последните дни в Африка имаше забележими промени\", коментира Христов.Според него българите са апатични и се отказват от участие, за да не бъдат излъгани, но това е най-сигурният начин други да решат вместо тях и отново да бъдат излъгани, допълни Иво Христов.", "date": "2019.04.21", "title": "Иво Христов: Европа има нужда от завой наляво"}
{"url": "https://news.bg/world/v-shri-lanka-nalozhiha-komendantski-chas-i-spryaha-dostapa-do-sotsialnite-mrezhi.html", "text": "Властите в Шри Ланка обявиха налагането на комендантски час и спряха достъпа в страната до социалните мрежи и интернет услуги за съобщения като \"Месинджър\" и \"Вайбър\", съобщава Sky News.Местни медии уточняват, че 22 и 23 април (понеделник и вторник) са обявени за почивни в страната.Всички вечерни служби за католическия Великден в църквите в Шри Ланка са отменени. По-рано днес в три католически църкви и три хотела избухнаха шест взрива, при които загинаха най-малко 160 души, но според много медии са най-малко 185 души, а стотици са ранени.По-късно беше съобщено за още две експлозии в страната. В една от тях са загинали най-малко двама души.Засега никоя групировка не е поела отговорност за серията очевидно координирани терористични актове.", "date": "2019.04.21", "title": "В Шри Ланка наложиха комендантски час и спряха достъпа до социалните мрежи"}
{"url": "https://news.bg/regions/samo-s-darzhavni-pari-stroyat-chast-ot-am-hemus.html", "text": "На 23 април започва поетапното строителство на автомагистрала \"Хемус\" в участъка между Боаза и връзката с път I-5 Русе - Велико Търново. Проектът е финансиран само с пари от бюджета и държавното дружество \"Автомагистрали\" ЕАД, съобщиха от АПИ.Преди символичния старт на новото трасе, ще бъде проверен напредъкът при изграждането на почти 10-километровата отсечка между Ябланица и Боаза на АМ \"Хемус\". Строителството й започна в края на март м. г. и се финансира също с национални средства. По договор отсечката трябва да е завършена през март 2020 г., отбелязват от пътната агенция.За строеж на 134,14 км от АМ \"Хемус\" в участъка от пътен възел \"Боаза\" до пресичането с път I-5 Русе - Велико Търново в края на 2018 година правителството осигури от бюджета 1,12 млрд. лв. без ДДС. Трасето, което ще се изгражда от \"Автомагистрали\" ЕАД, е разделено на 6 участъка.Изграждането на първите три участъка ще започне тази година. Техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ \"Хемус\" в участъка от Боаза до пресичането с път I-5 Русе - Велико Търново да приключи до 2023 г.", "date": "2019.04.21", "title": "Само с държавни пари строят част от АМ \"Хемус\" "}
{"url": "https://news.bg/politics/bezsmartniyat-polk-na-rusnatsi-i-balgari-pak-shte-marshiruva-po-ulitsite-na-balgariya.html", "text": "През 2019 година \"Безсмъртният полк\" отново ще проведе своя марш по улиците на България.В полка участват наследници на загинали и герои във Втората световна война - българи и руснаци, дейци от Съпротивата в България, СССР, Европа и света, които са дали своя \"принос в десетилетната борба за разгрома на фашизма и националсоциализма през 20-ти век\".Фондация \"Безсмъртният полк\" и нейният председател Павел Иванов призовават всички българи, които пазят спомена за своите роднини - жертви и участници в борбата срещу фашизма и национал-социализма, да се присъединят към шествията на Безсмъртния полк в България.До този момент координатори на Безсмъртния полк са заявили шествия в над 50 града - Благоевград, Ботевград, Бургас, Бяла, Варна, Велико Търново, Видин, Враца, Габрово, Димитровград, Добрич, Дупница, Кърджали, Кюстендил, Несебър, Павликени, Пазарджик, Перник, Петрич, Плевен, Пловдив, Поморие, Разград, Русе, Самоков, Сандански, Свиленград, Силистра, Сливен, София, Стара Загора, Търговище, Хасково, Хисаря, Шумен, Ямбол, Банско, Велинград, Карнобат, Ковачевци, Лом, Монтана, Севлиево, Тетевен, Казанлък, Чирпан, Шивачево, Бяла Слатина, Елин Пелин и др.Очакват включването и на още български градове.В организирането на Безсмъртния полк тази година отново се включват Фондация \"Безсмъртният полк\", Координационен съвет на руските съотечественици в България, Федерация \"Съюз на съотечествениците\", Български антифашистки съюз, Съюз на ветераните от войните на България, Национално движение \"Русофили\", Федерация за приятелство с народите на Русия и ОНД, Фондация \"Устойчиво развитие за България\", Сдружение \"Александър Невски\", Съюз на българските журналисти, Форум \"България-Русия\", Национално сдружение \"Заедно с Русия\", Движение \"Че Гевара\" - България и др.", "date": "2019.04.21", "title": "\"Безсмъртният полк\" на руснаци и българи пак ще марширува по улиците на България"}
{"url": "https://news.bg/economics/pechatite-na-vnosnoto-agneshkoto-meso-sa-nerazgadaemi.html", "text": "От Асоциацията на овцевъдите предупредиха за търговци, които нарушават правилата за продажба на агнешко месо. Информацията е седмица преди Великден.За пръв път тази година Агенцията по храните въведе практика, според която българското месо е със син печат, вносното - с червен, информира съпредседателят на браншовата организация Симеон Караколев пред БНР.\"Печатите ясно трябва да дават информация за държавата. Всяка държава си има код и съответно номер на кланицата. За да се продава месо в търговската мрежа, то трябва да отговаря на тези условия\", обясни Караколев.От асоциацията съпоставят как новата наредба се прилага на практика: \"Има някакво червено петно, от което всеки трябва да си вади извода: \"Видиш ли, това е печат\". Да, ама не\", заяви Симеон Караколев.Според информация на овцевъдите това месо идва от Македония през Гърция. Липсата на ясна информация какво е месото и от къде идва създава множество хипотези. \"Това може да е месо, което гръцките търговци не го желаят. Тоест имало е една голяма заявка, гърците са казали: \"Ние не я искаме. И сега какво да го правим, какво да го правим. Българите ще го изядат. Те са свикнали да ядат боклуци\", добави Караколев.Три дни след сигнала Регионалната дирекция на Агенция по храните във Велико Търново прави проверка. \"Наистина са установили подобна практика и са възбранили тези съответните количества и аз не знам докога\", допълни Симеон Караколев от Асоциацията на овцевъдите.", "date": "2019.04.21", "title": "Печатите на вносното агнешкото месо са неразгадаеми"}
{"url": "https://news.bg/int-politics/globiha-volodimir-zelenski-v-ukrayna.html", "text": "Още преди края на изборния ден на опозиционния кандидат Володимир Зеленски е бил съставен протокол за глоба, съобщават украинските медии.Причината е, че той е разкрил тайната на вота по време на балотажа. Глобата може да е в размер от 510 до 850 гривни (от $19 до $31).Преди гласуването Зеленски разкри, че  за своя опонент Петро Порошенко.На балотажа Зеленски печели със 73% срещу 25% за Петро Порошенко.\"Макар формално все още да не съм президент, като гражданин на Украйна искам да кажа на всички в бившите съветски република: Вижте ни! Всичко е възможно!\", каза победителят в украинските президентски избори.", "date": "2019.04.21", "title": "Глобиха Володимир Зеленски в Украйна"}
{"url": "https://news.bg/int-politics/v-makedoniya-se-ocherta-osporvan-balotazh.html", "text": "В Македония се очерта оспорван балотаж. Албанците ще наклонят везните за президент в Скопие.Това са основните изводи от проведения в неделя първи тур на президентските избори в Македония.Кандидатът на управляващите социалдемократи Стево Пендаровски води с едва 856 гласа срещу издигнатата от опозиционната ВМРО-ДПМНЕ Гордана Силяновска.Пендаровски има 313 033 гласа срещу 312 177 гласа за Силяновска. Това показват данните от подадените бюлетини.Третият кандидат Блерим Река има подкрепа от 10,43 на сто или 76 496 гласа. Той е номинацията на албанците в Северна Македония.Балотажът е на 5 май. Всичко зависи от гласовете на албанците.", "date": "2019.04.21", "title": "В Македония се очерта оспорван балотаж"}
{"url": "https://news.bg/crime/alo-izmamnitsite-ostavat-v-aresta.html", "text": "Специализираният наказателен съд остави в ареста петимата заподозрени за телефонни измами, които бяха задържани в четвъртък в Горна Оряховица и София, съобщи бТВ.Според прокуратурата петимата са част от престъпна група, отговорна за измами за милиони лева през последните две години.Съдът отсъди, че има реална опасност да извършат нови престъпления. Решението може да бъде обжалвано в 3-дневен срок.До два месеца се очаква да бъдат екстрадирани у нас още 6-ма от предполагаемата престъпна група, които бяха арестувани в Румъния.", "date": "2019.04.21", "title": "Ало измамниците остават в ареста"}
{"url": "https://news.bg/bulgaria/biznesat-sas-stari-koli-ruhna.html", "text": "Много от търговците на употребявани автомобили са пред фалит, след като от началото на годината бизнесът с вноса на стари коли още повече зацикли. С 9,2 процента са намалели регистрациите в България на возилата с пробег, сочи официалната статистика на МВР.Общо 4621 по-малко употребявани леки и лекотоварни автомобили са достигнали до клиентите като нов внос, сравнено с периода от първите три месеца на 2018-а. До 1 април в България са регистрирани общо 52 585 возила над 6-месечна възраст, докато през 2018-а те са били 57 206, пресмята в. .В момента предлагането на коли е огромно, като освен че автокъщите са буквално задръстени от коли, стари автомобили се предлагали и от хора, които въобще нямат регистрирани фирми. Много от тях са нелоялни търговци и предлагали коли със замаскирани повреди на по-ниски цени.Търговци заявяват, че масово хората вече имат по 2-3 коли в семейството. Тези, които обаче все още купуват, първо гледат цената и не са редки случаите няколко месеца след покупката да се звъни в асоциацията и купувачи да се оплакват, че са им пробутали автомобил със строшен двигател, скоростна кутия или друга повреда.", "date": "2019.04.21", "title": "Бизнесът със стари коли рухна"}
