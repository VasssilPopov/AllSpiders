{"url": "https://news.bg/int-politics/germaniya-tvardo-barzo-se-izteglyame-ot-afganistan.html", "text": "Твърдо бързо се изтегляме от Афганистан. Това обяви германският военният министър Урсула фон дер Лайен. Тя посети германският контингент в Афганистан.При срещата си с военните Фон дер Лайен призова за по-силен ангажимент в планинския масив Хинду Куш.Тя каза, че афганистанците продължават да се нуждаят от подкрепа, съвети и обучение от чуждестранни войници.\"Има още много работа, но съм убеден, че вървим в правилната посока с нашата мисия. Ще трябва да имаме много издръжливост - Афганистан ще ни заема още дълго време\", каза Фон дер Лайен.Американският президент Доналд Тръмп обяви нова политика спрямо Афганистан през август, разрешавайки увеличаването на броя на американските войски.Американски представители натискат Германия да изпрати още войски в Афганистан като част от засиленото международно присъствие, но казват, че очакват каквито и да било решения едва след формирането на ново германско правителство.Германският парламент гласува миналата седмица да удължи с три месеца военната подкрепа за афганистанската мисия.", "date": "2017.12.18", "title": "Германия: Твърдо бързо се изтегляме от Афганистан"}
{"url": "https://news.bg/energy/poluchavame-oshte-40-mln-evro-za-aets-kozloduy.html", "text": "41 млн. евро допълнително получава България по Международния фонд \"Козлодуй\". Решението беше одобрено от Асамблеята на донорите на фонда, които заседаваха днес в Лондон.Средствата за управление на отпадъци от извеждането от експлоатация, които се отпускат в т.нар. ядрен прозорец, се увеличават с 27 млн. евро.Донорите на фонда решиха срокът за разплащане на тези средства да се удължи до 2022 г.Освен тези средства фонда реши да отпусне още 24 млн. евро за издръжка на проектите в ядрения сектор. Срокът за разплащането на тези суми пък е удължен до 2020 г.Намалена с 10 млн. евро е сумата за извеждане от експлоатация на блокове 1-4 на АЕЦ \"Козлодуй\". Това е в резултат на икономии по проектите от първи и втори етап на извеждането от експлоатация на блоковете. Срокът за разплащания и в този сектор е удължен до 2022 г.По програма ДЕЗИРЕ за подпомагане на битовата газификация, донорите на фонда също одобриха промени.Занапред безвъзмездната помощ по програмата ще бъде до 30% от допустимите разходи, а цената за присъединяване ще се включва изцяло като допустим разход по проектите.По програмата до момента се покриваха до 20% от допустимите разходи, без цената за присъединяване.Българската страна поиска и удължаване на срока за действие на програма ДЕЗИРЕ до края на 2020 г. Тогава е крайният срок за изпълнение на проекти в неядрения прозорец на фонда.През първото тримесечие на 2018 г. предстои да бъде подписано ново споразумение за безвъзмездна помощ.", "date": "2017.12.18", "title": "Получаваме още 40 млн. евро за АЕЦ \"Козлодуй\""}
{"url": "https://news.bg/crime/razkriha-shema-za-falshivi-bileti-za-trolei-vav-vratsa.html", "text": "Разкрита е схема за продажба на фалшиви билети за тролеи във Враца.След придобита оперативна информация в обществения транспорт вчера е проведена специализирана акция на Икономическата полиция, съобщава БНР.В тролеите са установени пътници с фалшиви билети, които са били купени от шофьора. При последвалото претърсване в дома шофьора са намерени още десетки подправени превозни документи. Работата по случая продължава.От лятото билетът за тролей във Враца е поскъпнал от 0,60 лева на 1 лев.", "date": "2017.12.18", "title": "Разкриха схема за фалшиви билети за тролеи във Враца"}
{"url": "https://news.bg/crime/5-efektivni-i-6-uslovni-prisadi-za-biyachite-na-otbora-po-kanu-kayak-v-asenovgrad.html", "text": "Пет ефективни и шест условни присъди получиха 11-те мъже, които през лятото биха деца от отбора по кану каяк в Асеновград. Делото се гледаше по съкратената процедура, съобщи Нова телевизия.Най-голямата присъда е година и половина затвор. Другите са осъдени на по година лишаване от свобода. Двама от нападателите - на по 10 месеца затвор.11-те мъже признаха че са били децата. Пред съда казаха, че съжаляват. За шестима от тях , а за останалите петима затвор от една до четири години и половина.В съдебната зала бяха показани брадвите, лопатите и дъските, с които са били нападнати децата и треньорите им. Треньор, бит от нападателите, е призован по делото само като свидетел, но не и като потърпевш.Нападателите да бъдат съдени за опит за убийство, не за хулиганство иска бащата, чийто две деца бяха бити.Същевременно стана ясно, че част от подсъдимите са завели контрадело срещу децата с обвинение, че те са ги нападнали и пребили.С разочарование си тръгнаха от съдебната зала децата, които бяха нападнати и бити от циганите. От прокуратурата информираха, че все още няма становище дали ще обжалват.Решението на съда в Асеновград не е окончателно. То подлежи на обжалване пред Окръжния съд в Пловдив.Припомняме, след побоя над отбора по кану каяк на язовир \"40-те извора\" в Асеновград имаше масови протести срещу насилието. На един от тях пристигнаха и мотористи от Пловдив. Вицепремиерът Валери Симеонов отиде на място, за да потушава напрежението.", "date": "2017.12.18", "title": "5 ефективни и 6 условни присъди за биячите на отбора по кану каяк в Асеновград"}
{"url": "https://news.bg/int-politics/obama-osuetil-tayna-operatsiya-na-tsru-i-dea-sreshtu-hizbula-zaradi-iran.html", "text": "Администрацията на бившия американски президент Барак Обама е осуетила тайна операция на американски специални служби срещу подкрепяната от Иран радикална ислямистка ливанска групировка \"Хизбула\", за да избегне проблеми с тогава деликатно договаряното ядрено споразумение с Иран, съобщава \"Политико\".Според информацията Белият дом пряко е възпрепятствал действията на американската специална служба за борба с наркотрафика DEA да се бори с операциите на \"Хизбула\" за трафик на наркотици и оръжие.\"Хизбула\" е официално определена от Държавния департамент на САЩ като терористична групировка. Операцията срещу \"Хизбула\" под кодовото име \"Проект Касандра\" е започнала през 2008 г., след като DEA получили достатъчно доказателства за еволюцията на \"Хизбула\" от военна и политическа организация в Близкия изток в пълномащабна международна престъпна организация, която контрабандира боеприпаси и наркотици - сред други незаконни дейности.Уточнява се, че агентите на DEA са проследявали престъпната дейност на \"Хизбула\" в продължение на 8 години, като са станали свидетели на пране на пари и контрабанда на кокаин чрез редовни пратки. Доказателствата свидетелстват за факта, че членове на \"Хизбула\", както и привърженици на групировката в Иран са били замесени в тайните, престъпни действия.Ала Белият дом при управлението на Обама се твърди, че е поставил множество препятствия пред ДЕА в борбата ѝ срещу \"Хизбула\", като финансовото и правосъдното министерство са възпрепятствали агентите на службата да предприемат действия срещу ливанската групировка.Централното разузнавателно управление (ЦРУ) също е било притиснато да ограничи мерките си срещу \"Хизбула\" във въпросната тайна операция. Това е разкрил бивш служител на ЦРУ пред \"Политико\". ", "date": "2017.12.18", "title": "Обама осуетил тайна операция на ЦРУ и DEA срещу \"Хизбула\" заради Иран "}
{"url": "https://news.bg/crime/maskirani-prebiha-dete-v-uchilishten-dvor.html", "text": "Маскирани пребиха дете в двора на училището си. Инцидентът стана във Варна. Пострадалото момче е петокласник от сирийски произход, съобщи началникът на регионалното управление по образованието Венцеслава Генова, цитирана от вестник \"Черно море\" и Дарик радио.Детето е със счупен нос. Оказана му е медицинска помощ. Оперирано е и в момента се чувства добре, увери Генова. Инцидентът е станал на 14 декември в двора на второ Основно училище \"Н. Й. Вапцаров\".Нападателите са нахлули през оградата. Те вероятно са познавали момчето, защото са се устремили към него. Тогава в училищния двор е имало още два класа с деца, които са били в час по физическо възпитание. След побоя нападателите избягали и все още се издирват.Родителите на пострадалото момче не са бежанци. Те са били студенти във Варна, след което са останали да работят в морската столица.", "date": "2017.12.18", "title": "Маскирани пребиха дете в училищен двор"}
{"url": "https://news.bg/crime/politsiyata-v-nesebar-zadarzha-osem-mazhe-za-lipsa-na-grazhdanska-registratsiya.html", "text": "Полицаи от Несебър задържаха за едно денонощие братята Б.С. на 32 г. и М.С. на 37 г., 46-годишния А.М. и петимата им синове на възраст от 17 до 35 години.В края на миналата седмица униформените проверили парцел в село Кошарица с шест монолитни и преместваеми обекта. В постройките пребивавали семействата на осем криминално проявени и осъждани лица.В една от сградите е намерен и иззет нерегистриран пистолет с 8 боеприпаса 22-ри калибър към него. Открити са и множество документи, свързани със заложени вещи, парични заеми и договори и регистрационни документи за покупко-продажба на автомобили, както и мобилни телефони.В колата на един от мъжете са открити и иззети различни строителни инструменти с неустановен произход.На трима от задържаните са съставени актове по Закона за гражданската регистрация, а на един - акт по Закона за българските документи за самоличност.По случая е образувано и досъдебно производство за незаконно притежаване на оръжие и боеприпаси. Работата по случая продължава от служители на Районно управление - Несебър.", "date": "2017.12.18", "title": "Полицията в Несебър задържа осем мъже за липса на гражданска регистрация"}
{"url": "https://news.bg/world/neizvesten-opita-da-shturmuva-amerikanska-voenna-baza-v-angliya.html", "text": "Мъж е бил арестуван, след като се е опитал да премине през контролно-пропускателен пункт на военна база, използвана от американските военновъздушни сили, намираща се в източното английско графство Съфолк.Тутакси базата е била отцепена и блокирана, като полицията е реагирала на съобщения за \"сериозен инцидент\".Мъжът е бил арестуван и сега се намира в ареста на местната полиция.В изявление на американските военни се посочва, че базата е била отцепена и блокирана около 15 часа българско време след \"съобщения за смут\", като са били изпратени спешни екипи. Американски военнослужещи са открили огън преди ареста. По-късно тревогата е била отменена.Въпросната база е използвана като транспортен възел от американските военновъздушни сили, като в нея са базирани самолети цистерни KC-135 и специални части.В нея има около 3 200 военнослужещи, като работят около 400-500 цивилни британци.Американските военновъздушни сили заявиха през септември, че отлагат плановете за преместване на базата в Германия до 2024 г.", "date": "2017.12.18", "title": "Неизвестен опита да щурмува американска военна база в Англия"}
{"url": "https://news.bg/int-politics/sblasatsi-i-dimki-v-parlamenta-na-albaniya.html", "text": "Опозиционни депутати са хвърлили димка по временния главен прокурор на Албания, докато тя полагаше клетва в парламента и докато техни поддръжници са влезли в сблъсъци с полицията край парламента, съобщава \"Ройтерс\".Няколко протестиращи и полицаи са били ранени, след като тълпата се е опитала да нахлуе в сградата на парламента, насъсквана от един от депутатите. По-късно са били разпръснати.41-годишната Арта Марку беше избрана за временен главен прокурор с 69 гласа от управляващата Социалистическа партия.Албания реформира съдебната си система, за да може да се бори с корупцията, но органът, който ще избира главния прокурор, все още не е създаден, тъй като реформата се провлачи във времето.Под натиск от Европейския съюз да предприеме крути мерки срещу престъпността и корупцията, социалистите избраха временен главен прокурор.Опозицията беше разгневена, защото тя твърди, че главният прокурор трябва да бъде назначен, чак когато 800 съдии и прокурори бъдат проверени и избрани с три пети мнозинство в парламента.Лидерът на Демократическата партия Лулзим Баша обвини премиера Еди Рама в конституционен \"преврат\" в опит да защити корумпирани властници, включително бившия си вътрешен министър.\"Ние няма да се превърнем във фасадата на тази престъпна автокрация\", изтъкна Баша пред тълпата. Той призова за протести през януари.Социалистите твърдят, че опозиционните демократи отхвърлят диалога въпреки няколкото предложения този месец.", "date": "2017.12.18", "title": "Сблъсъци и димки в парламента на Албания"}
{"url": "https://news.bg/health/parite-za-novite-lekarstva-nyama-da-sa-za-smetka-na-drugi-lecheniya.html", "text": "Финансирането на нови лекарствени терапии няма да ощети други дейности в здравеопазването, за които се плаща от бюджета. Това заяви здравният министър Кирил Ананиев при откриването на нов Център за спешна помощ в Божурище, цитиран от БНР.Нови терапии ще се финансират само ако се установи със сигурност, че вече установени лечебни методи не са ефективни в случая на конкретния пациент и че новото лекарство е подходящо за него, стана ясно от думите на Ананиев.Той не очаква това да дисбалансира бюджета. От правителството са го уверили, че ще има допълнително финансиране при нужда.Министърът не очаква и забавяния при разглежданията на случаите на .Очаква се до края на декември работна група към министерството да изработи необходимите промени във , с които ще бъде създадена специална комисия. Тя ще разглежда случаите на различни болни, които може би имат нужда от терапия с нови медикаменти.Бюджетните планове за 2018 предвиждаха пълен мораториум върху новите лекарствени лечения, но голямото обществено недоволство доведе до преосмислянето му.Докладът на работната група за \"Пирогов\" е готов. Той ще бъде представен в най-кратки срокове. Това заяви Ананиев относно проверката в столичната болница, предизвикана от протест на медици, работещи в нея. Те искат оставка на директора заради неполучени суми и  за сметка на медицински кадри.Министър Ананиев каза още, че ще бъде назначен нов директор на борда в болницата във Враца, който да се заеме с преструктурирането й. Лечебното заведение в областния град има сериозни натрупани дългове, които заплашват самото съществуване на болницата.", "date": "2017.12.18", "title": "Парите за новите лекарства няма да са за сметка на други лечения"}
{"url": "https://news.bg/society/dzhared-leto-iska-ot-borisov-da-opazi-natsionalen-park-pirin.html", "text": "Носителят на награда \"Оскар\" музикант и актьор Джаред Лето призовава за опазването на Национален парк \"Пирин\". Артистът публикува в официалния си профил в Twitter инициативата на WWF за спасяване на вековната гора в българската планина.\"Присъединете се към мен, за да помогнем за спасяването на вековните гори в Национален парк Пирин, от разширяването ски зоната и сечта\". Това написа в профила си Фронтменът на .Днес той дори се обърна към премиера Бойко Борисов с призив да бъде защитена гората.\"Бойко Борисов, моля, защитете Националния парк Пирин от катастрофална търговска сеч + ски инфраструктура\", пише в поста му, които е придружен от молещи се емотикони.Припомняме, миналата седмица граждани, неправителствени природозащитни организации и граждански групи, членуващи в Коалиция \"За да остане природа в България\"  във връзка с проект на Решение на МС за даване на съгласие за сключване на допълнително споразумение за изменение на договор за предоставяне на концесия върху защитена територия, изключителна държавна собственост, представляваща част от НП \"Пирин\".", "date": "2017.12.18", "title": "Джаред Лето иска от Борисов да опази Национален Парк Пирин"}
{"url": "https://news.bg/energy/tokat-na-svobodniya-pazar-mozhe-da-poskapne-s-50-do-90-obyasni-delyan-dobrev.html", "text": "Предстои поскъпване на електроенергията на свободния пазар с 50 до 90 %, съобщи пред bTV Делян Добрев, председател на енергийната комисия в парламента. Свободният пазар има над 50 на сто дял и от него ток купуват всички фирми, поясни той.Депутатът и бивш енергиен министър обясни, че рязкото увеличение касае само бизнеса. Съветът му е по-малките компании, които ползват по-ниско напрежение, да се върнат на регулирания пазар докато заработи енергийната борса в страната и токът се търгува по ясни и прозрачни правила.\"От 1 януари свободното количество енергия ще се търгува на енергийния пазар и ще има повече прозрачност. Това е платформа, която ще сравнява оферти и всеки ще има възможност да купи\", каза Добрев.По думите му, няколкото компании, които продават ток на борсата по неясни правила вече няма да имат тази възможност. Няма да има уговаряне на цени, поясни енергийният спец.Пред медията той каза, че преди две години е отказал предложение да бъде охраняван от НСО. Без да даде подробности той посочи, че повод за предложението е станало накърняване на интересите на енергийна компания.Относно референдума в Генерал Тошево, на който жителите отхвърлиха искането за проучване за газ в региона, той посочи, че проблемът е бил преекспониран. Добрев не вярва там да има залежи. \"Но съм оптимист, че в Черно море сондажите ще са успешни и имаме първи потвърждения за въглеводороди в блок Хан Аспарух\", допълни Делян Добрев.", "date": "2017.12.18", "title": "Токът на свободния пазар може да поскъпне с 50 до 90%, обясни Делян Добрев"}
{"url": "https://news.bg/int-politics/oon-spavala-mira-mezhdu-izrael-i-palestina-obyavi-sasht.html", "text": "Съветът за сигурност провежда заседание във връзка с резолюция за препотвърждаване на статута на Йерусалим като неразрешен. Това става след решението на американския президент Доналд Тръмп да признае Йерусалим за столица на Израел.По време заседанието пратеникът на ООН за Близкиs изток Николай Младенов е говорил за събитията в Израел, Източен Йерусалим, Западния бряг и Ивицата Газа през 2017 г., отбелязвайки нарастването на еврейските поселения, редица терористични атаки и предоставяйки статистически данни за насилието.Младенов е разкритикувал строителството на израелски селища в Източен Йерусалим и Западния бряг, включително \"тревожни законодателни промени\" относно правния статут на Западния бряг и използването на частни палестински земи. Той също така засегнал и продължаващото израелско насилие срещу цивилни и подстрекателството.Младенов продължил, добавяйки, че палестинците продължавали с \"безразборните ракетни атаки от Газа\".От своя страна американският посланик в ООН Ники Хейли отбелязала, че е изминалата година след приемането на резолюция 2334 от Съвета за сигурност, посочвайки, че \"имайки предвид шанса да гласуваме отново, мога да кажа с пълна увереност, че САЩ ще гласуват не\" и ще упражнят правото си на вето. Резолюцията, в която се критикуват израелските селища, беше приета, след като предишната администрация на Барак Обама се въздържа.Хейли разкритикува резолюция 2334, изтъквайки, че докато \"описва израелските селища като препятствия пред мира\", в действителност \"самата резолюция 2334 е пречка пред мира\" между палестинци и израелци.", "date": "2017.12.18", "title": "ООН спъвала мира между Израел и Палестина, обяви САЩ"}
{"url": "https://news.bg/politics/siderov-pozdravi-shtrahe-za-vlizaneto-v-upravlenieto.html", "text": "Волен Сидерв поздрави дългогодишния си приятел Хайнц - Кристиан Щрахе - лидера на \"Партията на свободата на Австрия\". С поздравителен адрес лидерът на \"Атака\" честити съставянето на новото коалиционно правителство на Австрия между \"Австрийската народна партия\" и \"Партията на свободата на Австрия\".\"От 2005 г. партия \"Атака\" и \"Партия на свободата на Австрия\" отстояват националните и християнски ценности и традиции, които са в основата на европейската цивилизация\", пише в официалното писмо на атакиста.По думите му 2017 г. ще остане историческа, защото и в България и в Австрия партиите им са вече в изпълнителната власт. Сидеров вижда това като победа за всички консервативни и патриотични формации в Европа.В писмото си лидерът на \"Атака\" изразява убеждението си, че участвайки в правителствата на България и Австрия, двете партии ще гарантират \"една по-сигурна и по-добра за живеене Европа\".Поздравителният адрес на Сидеров приключва с пожелания за лично здраве и по-нататъшни успехи.В писмото си Волен Сидеров уверява Щрахе в \"отличната си почит към него\".", "date": "2017.12.18", "title": "Сидеров поздрави Щрахе за влизането в управлението"}
{"url": "https://news.bg/disasters/nyakolko-zhertvi-v-sasht-sled-padane-na-vlak-ot-most-varhu-magistrala.html", "text": "Пътнически влак на американската държавна жп компания \"Амтрак\" е дерайлирал на мост, минаващ над главната магистрала в град Дюпон, щата Вашингтон, тази сутрин американско време, блокирайки всички южни платна на магистралата и предизвиквайки масирана реакция от страна на спешните служби, съобщава местните власти, цитирани от американските медии.Най-малко 6 души са загинали при дерайлирането на пътнически влак, съобщи АП.От \"Амтрак\" са потвърдили, че техен влак е замесен в инцидент, но не са предоставили повече информация.Част от влака е паднал на магистралата около 17:30 часа българско време, като засега се съобщава за множество жертви и ранени. Във влака е имало около 78 пътници и 5-членен екипаж. Снимки от мястото показват, че влакът е паднал от моста на магистралата, минаваща под него. Единият вагон е затиснал друг. Вагоните са затиснали и коли, но в колите няма жертви.Шофьорите са предупредени да избягват района.От Националния съвет по безопасност на транспорта заявиха в \"Туитър\", че събират информация за инцидента.Президентът на САЩ посочи, че дерайлирането на пътнически влак в северозападния щат Вашингтон показва необходимостта от подобряване на инфраструктурата.Тази катастрофа, при която загинаха най-малко 6 души, показва повече от всякога защо нашият план за инфраструктурата, който скоро ще бъде представен, трябва бързо да бъде одобрен, написа в профила си в \"Туитър\" Доналд Тръмп. Според местни медии обаче дерайлирането е станало на нов участък от железопътната линията, който се използва за първи път.Дерайлирането се случва в първия ден, в който влаковете на \"Амтрак\" са започнали да използват ново модернизирано трасе между градовете Такома и Олимпия, част от проект за намаляване на времето за пътуване. Засега не е ясно дали инцидентът е свързан с новия маршрут. ", "date": "2017.12.18", "title": "Няколко жертви в САЩ след падане на влак от мост върху магистрала"}
{"url": "https://news.bg/bulgaria/api-prizovava-shofyorite-da-ne-patuvat-tazi-vecher.html", "text": "От Агенция \"Пътна инфраструктура\" предупреждават шофьорите за снеговалежи тази вечер. АПИ призовава да се избягва пътуването. Шофьорите, на които не им се налага спешно пътуване, да отложат тръгването за сутринта.През нощта се очаква и понижение на температурите.Всички областни пътни управления и снегопочистващите фирми работят на 24-часов режим, уверяват от АПИ. Около 3000 машини са в готовност да поддържат републиканските пътищаАПИ апелира шофьорите, на които не им се налага спешно да пътуват през нощта, да отложат тръгването за утре сутрин.Автомобилите, които ще пътуват трябва да са с подходящи гуми, да имат на разположение вериги и да карат със съобразена скорост и повишено внимание.АПИ предупреждават, че блокирането на движението от автомобили, които не са подготвени за пътуване при зимни условия, затруднява допълнително работата на снегопочистващата техника и възпрепятства пътуването на всички останали шофьори.", "date": "2017.12.18", "title": "АПИ призовава шофьорите да не пътуват тази вечер"}
{"url": "https://news.bg/int-politics/sasht-s-veto-v-oon-za-otteglyane-na-reshenieto-na-tramp-za-jerusalim.html", "text": "САЩ наложиха вето при гласуването в Съвета за сигурност на ООН на проекторезолюция за препотвърждаване на статута на Йерусалим като неразрешен след решението на американския президент Доналд Тръмп да признае града за столица на Израел.Останалите 14 страни членки на Съвета за сигурност гласуваха в подкрепа на резолюцията, внесена от Египет, съобщава \"Франс прес\".Проекторезолюцията трябваше да получи подкрепа от 9 страни членки на Съвета за сигурност, включително да не бъде наложено вето от нито една от постоянните страни членки на съвета: САЩ, Франция, Великобритания, Русия и Китай.Въпреки че проекторезолюцията не споменаваше Тръмп или САЩ, тя изразява \"дълбоко съжаление за последните решения относно статута на Йерусалим\".В изготвената от Египет резолюция се изтъква, че всякакви \"решения и действия, които претендират, че са променили характера, статута или демографския състав на Свещения град Йерусалим, нямат юридически ефект, са нищожни и трябва да отменени\".Очакваше се САЩ да наложат вето на резолюцията. Палестинският външен министър Рияд ал Малки заяви, че Палестина ще търси подкрепа за мярката в Общото събрание на ООН.По думите на Малки, въпреки че посланикът на САЩ в Съвета за сигурност на ООН Ники Хейли разглежда \"ветото като източник на гордост и сила, ние ще ѝ покажем, че тяхната позиция е изолирана и отхвърлена в международен план\".Петте постоянни страни членки на Съвета за сигурност имат право на вето, но в Общото събрание на ООН няма вето. Общото събрание се очаква да проведе пленарна сесия утре, като на нея ще се обсъжда и правото на палестинския народ на самоопределение.Решението на Тръмп да признае Йерусалим за столица на Израел, както и преместването на американското посолство от Тел Авив в Свещения град, предизвика масов гняв и протести сред палестинците и мюсюлманските общности по света. ", "date": "2017.12.18", "title": "САЩ с вето в ООН за оттегляне на решението на Тръмп за Йерусалим"}
{"url": "https://news.bg/int-politics/turtsiya-osvobodi-germanska-zhurnalistka.html", "text": "Турция е освободила германската журналистка Месале Толу от затвора, като условието е тя да не напуска страната. Това обяви говорител на германското външно министерство, цитиран от \"Ройтерс\".От своя страна говорителят на германското правителство Щефен Зайберт заяви, че е твърде рано да се каже какво въздействие ще има освобождаването на Толу върху обтегнатите отношения между двете съюзнички от НАТО.Германия притискаше Анкара да освободи Толу и други арестувани журналисти след неуспешния преврат в Турция през юли 2016 г.Толу беше арестувана през април заради разпространяване на \"терористична пропаганда\", работейки за лявоориентирана новинарска агенция, обвинение, което правозащитни групировки разкритикуваха като целенасочена репресия върху свободата на словото. Тя също така беше обвинена, че е \"член на терористична организация\", а именно - турската лявоекстремистка Партия на марксистко-лениската общност. Толу многократно е отричала всички обвинения, повдигнати срещу нея. ", "date": "2017.12.18", "title": "Турция освободи германска журналистка"}
{"url": "https://news.bg/crime/plenumat-na-vss-uvelichi-byudzheta-za-sadebnata-vlast-za-2017-g-s-12-mln-lv.html", "text": "Пленумът на Висшия съдебен съвет прие корекция по бюджета на съдебната власт за 2017 г.Това стана на извънредно заседание за съгласуване на проект на Постановление на Министерския съвет за изпълнението на държавния бюджет за 2018 г. и одобряване на допълнителни трансфери за покриване на неизпълнението на приходите по бюджета на съдебната власт за 2017 г.Единодушно с 22 гласа \"за\" висшите магистрати съгласуваха проекта на Постановление на Министерски съвет, с което се определят конкретни задължения и отговорности на разпоредителите с бюджет при изпълнение на съответните им бюджети и се конкретизират показателите по отделните бюджетни програми.В едномесечен срок, според Закона за публичните финанси, след обнародване на годишния закон за държавния бюджет МС приема Постановлението за изпълнение на държавния бюджет за 2018 г.Пленумът прие корекция по бюджета на съдебната власт като намали приходите общо с 12 100 000 лв. и увеличи бюджетните взаимоотношения със същия размер по показател \"Трансфери между бюджета на бюджетна организация и централния бюджет\".Одобреният допълнителен трансфер по бюджета на съдебната власт за 2017 г. покрива неизпълнението на приходите за текущата година и е за сметка на преструктуриране на разходите и/или трансферите по централния бюджет за 2017 г.", "date": "2017.12.18", "title": "Пленумът на ВСС увеличи бюджета за съдебната власт за 2017 г. с 12 млн. лв"}
{"url": "https://news.bg/world/bryuksel-razsledva-danatsite-na-ikea-v-holandiya.html", "text": "Европейската комисия обяви, че ще започне задълбочено разследване на данъчните практики на магазините за мебели ИКЕА в Холандия, съобщават световни агенции.Комисията изрази безпокойството си, че две решения за данъците в Холандия през 2006 и 2011 г. може да са предоставили нелоялно предимство в конкуренцията чрез позволяване на компанията да плати по-малко данъци, което e в нарушение на правилата на ЕС., се казва в съобщение на еврокомисаря по конкуренцията Маргрете Вестагер.От ИКЕА отрекоха, че са получили нелоялно данъчно предимство в Холандия.Компанията поясни, че всичко е в съответствие с правилата на ЕС.", "date": "2017.12.18", "title": "Брюксел разследва данъците на ИКЕА в Холандия"}
{"url": "https://news.bg/society/priemnite-roditeli-oprovergavat-che-gledat-detsata-zaradi-pari.html", "text": "До 2025 г. трябва да бъдат закрити всички домове за настаняване на деца в риск. Един от вариантите за извеждане на децата от институциите е приемната грижа.За финансите и трудностите на приемните родители разказаха от Национална асоциация за приемна грижа /НАПГ/ на пресконференция в БТА. Повод за тяхната пресконференция са журналистически разследвания, които разкриват как цяло циганско село се издържа като \"приемни родители\". \"Кучето не е заровено при приемните родители, а при тези, които са утвърдили цяло село за приемни родители - те са изключение и зад тях стои социален работник, някой, който ги е утвърдил\", заяви Мария Благоева - приемна майка, по повод изнесените случаи на спекулации с приемната грижа.Мирослав Долапчиев - председател на НАПГ, поясни, че социалните работници в България работят по 80 - 100 случая. В Европа стандартът е около 12 случая, поети от един социален работник, особено, ако детето е в риск.Издръжката, която държавата дава за децата в приемни семейства, е 195 лева за бебета и деца до 3-годишна възраст, 227,50 лева за дете между 3 и 14-годишна възраст и 260 лева за дете от 14-годишна възраст до пълнолетие. В тази сума са включени всички разходи за детето - транспорт, дрехи и обувки, джобни, лекарства, които често покриват цялата сума.Децата, настанени в приемни семейства, са често боледуващи и понякога цялата месечна сума, отпускана от социалните, отива за лекарства. Приемният родител трябва да се справи както може, често инвестира собствени средства, за да посрещнат всяка нужда на детето, разкриха приемните родители.Не може да не признаем, че има приемни родители с неправилна мотивация или неразбиране - колко е отговорно, каква цена трябва да плати приемният родител, как цялото семейство се преструктурира как нашите биологични деца остават на заден план - всички ставаме един екип. Приемната грижа е екипност. Ако тя не е - има нещо, което куца, обясни приемна майка.Относно случаите, при които някои ромски фамилии спекулират с идеята аз приемна грижа, от асоциацията смятат, че това на първо място е не добра мотивация и неразбиране. На следващо място е липса на подкрепа и контрол от социалните работници.Има места в страната, където приемните родители се страхуват да споделят проблемите със социалните работници, защото са заплашвани и обвинявани. В такива случаи приемният родител се опитва сам да се справи с трудностите, които среща с детето. Няма как това да стане без екипност, обясниха приемни родители.Александър Тодоров е приемен баща. Той разказа, че всеки месец социални работници влизат в домовете им. Наблюдавани сме постоянно дали вършим качествено или не услугата - детето да се чувства добре, обичано. Държавата има отговорност дали ние си вършим качествено работата. Приемните родители не отнемат деца. Държавата преценява кога, колко и какви деца да влязат в семейството. Имаме профили и държавата преценява с какви деца може да се справим, каза приемният баща.\"Това е професия като на социалния работник. Местоработата са нашите домове, работим на граждански договор, самоосигуряваме се. Изчислили сме, че приемният родител получава 80 стотинки за 1 работен час, 19 лева за ден. Чистата сума, която получават приемните родители, е 599 лева. За две деца увеличението е 160% за 3 - 170%. Заплащането на приемния родител се увеличава с 10%, а не получава две или три заплати, както се интерпретира\", поясни Гинка Илиева - приемна майка.Приемният родител няма право на болничен, нито на отпуск по майчинство. Ако младо семейство искат да са и приемни родители, жената няма да получава майчинство, ако роди. Приемният родител няма право на обезщетение за безработица. Той губи осигуровките си, заявиха от асоциацията.Ако приемен родител се разболее, детето бива извеждано от семейството - липсва подкрепа към семейството, няма възможност родителят да се лекува. Много приемни родители си отиват от онкологични заболявания и остават неподкрепени от държавата.Приемният родител на собствени разноски превозва децата до специализирани институции като ТЕЛК, например. Настояваме за повишаване качеството на приемната грижа, заяви Илиева.Мария Благоева обяснява, че сега заплащането на приемен родител е 80 стотинки на час, а в началото е било 24 стотинки на час. Мотивацията не е заплащането. Първата вълна беше вълна от ентусиасти, които тръгнаха да помагат на децата.20% от децата в приемните семейства идват от друга среда, не от биологичните си семейства. Не идват, защото биологичните семейства са бедни, а защото са в риск - голяма част от тях са неглижирани, насилвани. Останалите 20% идват от центрове за настаняване, от болниците, някои - направо от кофите, припомни случаи от последните години Благоева. Тези деца са много измъчени, много изтормозени. Те са като малки зверчета, които не вярват на никого - за тях доброто или не съществува, или е добре прикрито зло, на което не вярват.Наша грижа е да създадем положителен образ. Децата имат нужда да знаят, че майка им ги обича. Много от приемните родители се чувстват лъжци, когато дойде време детето да се върне на биологичното семейство. Те трябва да обяснят на детето, че отива на добро място - но какво е доброто на връщане в семейство на насилници, наркомани, пияници, където няма промяна на средата. Интересно е да видят белезите по телата на тези деца, обясни Мария Благоева, която по професия е машинен инженер.Елена Атанасова - архитект по професия, обясни, че приемните родители срещат много трудности в стремежа си да осигурят добро развитие на децата. Те не могат без съгласие на биологичния родител да запишат детето на училище, нито да го заведат на операция или да излязат с него в чужбина.\"За медицинска грижа, където често случаите са спешни, се срещаме с доста предизвикателства. При постъпване на детска градина, на училище - също\", обясни Елена Атанасова и даде пример - \"Ние такива деца не приемаме в детска градина\", заявили от детската градина на приемна майка. Приемните родители трябва да се сблъскат и с много предразсъдъци. Тези деца са жертва на собствените си семейства, след това и на обществото. Отговорност за децата, настанени в приемни семейства носят социалните, допълни Атанасова.Една от приемните майки разказа, че когато в градския транспорт хората видят бяла жена да води мургави деца, гледат с лошо око. Дори от \"тумба роми може да се чуе следната реплика: \"тая ходи с нашите\". Друга реплика: \"тая е родила от циганин\". Общественото мнение е допълнителен товар, разказа жената.", "date": "2017.12.18", "title": "Приемните родители опровергават, че гледат децата заради пари"}
{"url": "https://news.bg/economics/blizo-60-ot-balgarskite-firmi-uvelichat-zaplatite-prez-2018-a.html", "text": "Половината от компаниите у нас планират да увеличат заплатите на служителите си през 2018 година, след като толкова са били работодателите, вдигнали възнагражденията на персонала си през сегашната.58% от фирмите имат такова намерение, а 30 на сто ще оставят заплатите без промяна през следващите 12 месеца, показва анализ на Българската стопанска камара - БСК за развитието на икономиката през 2017 година според бизнеса и очакванията на работодателите за 2018 година.В него са включени 790 участници, като 76% от тях са микро и малки предприятия, 20% са средни, а 4% са големи. Сред попадналите в допитването няма такива, които възнамеряват да намаляват размера на заплатите на подчинените си. За сравнение през последните 12 месеца 6% са намалили възнагражденията, а 52 на сто са ги увеличили.33% от включените в допитването планират да увеличат броя на работните места, а 8% възнамеряват да съкратят служители. Това е далеч под дела от 20 на сто от освободените от работа през тази година. Увеличение на работните места през 2017 година има при 24 на сто от фирмите.Данните на БСК показват, че над 40 на сто от фирмите планират разширяване на обема на производство, пускането на нови продукти или услуги и навлизането на нови пазари. 20 на сто от тях ще търсят финансиране по европейски проекти, а 10 на сто планират тегленето на кредити.\"Намеренията на анкетираните за 2018 година са свързани най-вече с увеличаването на обемите на производство, разработването на нови продукти и търсенето на нови пазари. Всичко това неминуемо се отразява и върху плановете на работодателите за наемане на нови работници, както и за увеличаване на трудовите възнаграждения\", посочват от камарата.\"Спрямо предходната година обаче, оптимизмът е по-умерен. Ако през 2016 г. средният процент на проактивните мениджъри е бил 58, то през тази година той е 42. Доста по-малко от миналата година са мениджърите, които декларират намерение за увеличение на инвестициите в нови мощности, марки и патенти, както и в обучение на персонала\", допълват от организацията.", "date": "2017.12.18", "title": "Близо 60% от българските фирми увеличат заплатите през 2018-а"}
{"url": "https://news.bg/crime/gdbop-razbi-kyurdski-kanal-za-migranti-prez-balgariya-kam-zapadna-evropa.html", "text": "Неутрализиран е кюрдски канал за мигранти през България към Западна Европа. Успешната операция е проведена от служители на ГДБОП, под ръководството на Специализираната прокуратураСрещу седем участници в организирана престъпна група за превеждане на мигранти през територията на България са повдигнати обвинения. Шестима от тях са задържани на 14 декември в хода на специализирана операция, проведена от служители на ГДБОП на територията на София.Един от участниците е успял да се укрие и е обявен за общодържавно издирване. Според събраните първоначални данни групата е била организирана и водена от кюрди (трима от които са сред обвинените) и е превеждала през българската територия кюрди от Ирак, Иран и Сирия по посока Сърбия или Румъния. Крайната дестинацията на канала са били страни от Западна Европа.Схемата била следната - мигрантите пристигали от Турция нелегално през зелена граница или в тайници на международни автобуси и камиони. На уречени места участници в групата ги посрещали с автомобили, откарвали ги в София и ги настанявали по квартири срещу 20 лв. на ден на човек.Таксата за превеждането от Турция до София била по 2000 евро всеки, като част от парите за \"услугата\" са \"превеждани\" по арабска система. Към Сърбия или Румъния мигрантите били транспортирани на малки групи от по 7-8 човека, където ги поемали местни каналджии.С постановления на прокурор от Специализирана прокуратура на четирима от участниците в групата е наложено задържане до 72 часа. На 17 декември Специализираният наказателен съд уважи искането на прокуратурата за налагане на мярка \"задържане под стража\" и за четиримата. На другите двама обвинени са наложени парични гаранции. Предстои предявяване на обвиненията и на седмия участник, след като бъде задържан.", "date": "2017.12.18", "title": "ГДБОП разби кюрдски канал за мигранти през България към Западна Европа"}
{"url": "https://news.bg/crime/i-tazi-godina-smeseni-ekipi-patrulirat-v-bansko.html", "text": "Смесени екипи ще патрулират в Банско и през този сезон. За поредна година стартира практиката на патрулиране на смесени българо-гръцки и българо-румънски полицейски екипи.На работна среща днес беше поставено символичното начало на новия сезон. На срещата участваха директора на ОДМВР - Благоевград старши комисар Николай Хаджиев, полицейския аташе на Гърция у нас Христос Кириязакис, румънските представители - консула на румънското посолство в България Флориан Мазиду и директора на \"Охранителна полиция\" Йон Бежан.Предварителното разпределение сочи, че допълнително около 40 униформени ще патрулират на трите входно-изходни точки на Банско, както и в района на ски зоната.Тяхна задача ще бъде контрола на обществения ред, превенцията срещу престъпността. Патрулите ще следят и за спазването на правилата за движение.Старши комисар Николай Хаджиев призова посетителите на курорта  да бъдат бдителни и да подават сигнали за съмнително поведение или изоставени предмети.Висока оценка от кмета на Банско Георги Икономов получи съдействието на полицейските служби и работата им.", "date": "2017.12.18", "title": "И тази година смесени екипи патрулират в Банско"}
{"url": "https://news.bg/world/shefat-na-tsru-se-sreshtna-s-kralya-na-sauditska-arabiya.html", "text": "Кралят на Саудитска Арабия Салман се срещна с директора на Централното разузнавателно управление (ЦРУ) на САЩ Майк Помпео в Рияд, съобщава АП.Официалната Саудитска агенция по печата информира, че двамата са обсъдили двустранните отношения и регионалното развитие.От саудитска страна на преговорите са присъствали принц Халид бин Салман, който е саудитски посланик във Вашингтон, а също така външният министър Абдел ал Джубейр, шефът на разузнаването Халид ал Хумайдан и други.По-рано този месец Помпео обяви, че е изпратил писмо на генерал Касем Сюлеймани, шеф на бригадите \"Ал Кудс\" в Революционната гвардия на Иран, предупреждавайки го, че САЩ ще държат Техеран под отговорност за всяка атака, извършена срещу американските интереси в Ирак.Иран и Саудитска Арабия си съперничат за доминация в Близкия изток.", "date": "2017.12.18", "title": "Шефът на ЦРУ се срещна с краля на Саудитска Арабия"}
{"url": "https://news.bg/society/95-medala-i-2-pochetni-gramoti-za-2017-g-donesoha-detsata-olimpiytsi.html", "text": "Бъдещето на България е в науката и в иновациите. Държавата има нужда от интелигентни, образовани и мислещи хора, които да придвижат държавата напред. Всяка победа на арената на природните науки на нашите олимпийски отбори ни изпълва с гордост и много надежда. Това заяви президентът Румен Радев, който бе домакин на Седмата годишна среща на олимпийските отбори по природни науки, съобщиха от Администрацията на президента.Тази година е изключително успешна със спечелените 95 медала и 2 почетни грамоти. \"Отново доказахте, че България има невероятен потенциал. Давам си сметка какво ви струва всичко това - лишения, упорит труд и всеотдайност, но това е пътят към успеха\", заяви Румен Радев и допълни, че с всяка  се утвърждава и налага бъдещият модел за развитие на нашето общество.Държавният глава поздрави и преподавателите на отличените ученици, които с много себеотдайност и любов подготвят поколения талантливи български деца. Президентът припомни, че първото участие в международна олимпиада на природните науки е от 1959 година.Радев посочи, че постиженията на България са значими в област, в която страната ни се конкурира с големи държави. Страната ни има спечелени . В момента , в петицата по информатика и в челната десятка по математика.\"Вярвам, че всичко, което правите, повишава интереса на нашите деца към природните науки и уменията, които получават и по информатика, и по математическа лингвистика са определящи за бъдещето на страната. Този труд ще се върне с нови научни постижения, определящи и нашето бъдеще, а защо не и бъдещето на света\", заяви Румен Радев пред ръководителите, преподавателите, треньорите и олимпийските отбори по природни науки на България.", "date": "2017.12.18", "title": "95 медала и 2 почетни грамоти за 2017 г. донесоха децата-олимпийци"}
{"url": "https://news.bg/tourism/germantsite-ne-smyatat-balgariya-za-bezopasna-turisticheska-destinatsiya.html", "text": "Германците се чувстват сигурни само в пет ваканционни региона по света, като България не е сред тях. Това е част от резултата от ново проучване, проведено от института GfK в Германия.Туристите от Германия се чувстват сигурни в тяхната собствена страна, в Австрия, Швейцария, Италия и в Скандинавия.По-малко от половината от анкетираните са заявили, че Испания е страна, в която се чувстват сигурни. В същото време, Испания е най-важната туристическа дестинация за германски туристи.Само 5 процента смятат Турция, Египет или Тунис са безопасни туристически дестинации. Тези страни също бяха популярни ваканционни места за германците в миналото.Според допитването 47 на сто от германците ще се чувстват сигурни в Канада, 44 процента - в Австралия, и 34 процента - в Гърция.Германските туристи са най-голямата група чуждестранни туристи в България, следвана от румънците и гърците. През изминалия летен сезон, от юни до септември 2017 г., в България са дошли общо 708 хил. германци. Повечето от тях са избрали дестинации по Черноморското крайбрежие.В същото време само 18 на сто от германците смятат, че България е безопасна туристическа дестинация.", "date": "2017.12.18", "title": "Германците не смятат България за безопасна туристическа дестинация"}
{"url": "https://news.bg/world/podkrepyanite-ot-sasht-militsii-sa-predateli-atakuva-asad.html", "text": "Президентът на Сирия Башар Асад заяви, че приветства всяка роля на ООН на избори в арабската страна, ако е в съответствие със суверенитета на Сирия. Това обявиха от прессекретариата на държавния глава, цитиран от Ройтерс.По време на среща с руския вицепремиер Дмитрий Рогозин във военновъздушната база \"Хмеймим\" Асад също описа подкрепяните от САЩ милиции в Източна Сирия като \"предатели\".Рогозин от своя страна отбелязал, информира Ройтерс, позовавайки се на РИА Новости и Интерфакс, че Русия ще бъде единствената страна в Сирия, която ще възстанови съоръженията за електроенергия.Той поясни, че Русия и Сирия ще създадат съвместна кoмпания за експлоатиране на фосфатен залеж.", "date": "2017.12.18", "title": "Подкрепяните от САЩ милиции са предатели, атакува Асад"}
{"url": "https://news.bg/crime/mvr-apelira-shofyorite-za-vnimanie-im-na-zhp-prelezi.html", "text": "ОДМВР - София апелира към водачите на МПС да спазват стриктно правилата за пресичане на жп прелез с оглед собствената им безопасност.В рамките на последните няколко дни на територията, обслужвана от ОДМВР - София, са възникнали две пътнотранспортни произшествия между влак и автомобил, единият от които с тежко пострадали.Характерното и при двата инцидента е, че са възникнали вследствие на несъобразяване с редовно задействана звукова и светлинна уредба и при спуснати обезопасителни бариери.Сигналът за първото произшествие - на жп прелез в Костинброд, е подаден в полицията около 15 часа на 15 декември. При огледа на място е установено, че лек автомобил \"Форд Пума\" е извършил забранено преминаване, при което е блъснат от товарен влак, движещ се от Драгоман към с. Волуяк.20-годишната водачка е настанена за лечение с контузия на мозъка и спукан череп, с опасност за живота, а 24-годишният й спътник - с политравма, фрактура на четири ребра, дясна ключица и лява лопатка и оток на мозъка, също с опасност за живота. Машинистите са изпробвани за употреба на алкохол, резултатите им са отрицателни. По случая е образувано следствено дело.Сигналът за втория аналогичен инцидент - на жп прелез Лакатник, е подаден вчера около 18.55 часа. На място е установено, че отново е извършено забранено преминаване при спуснати бариери, вследствие на което лек автомобил \"Фолксваген Голф\" е бил ударен леко от преминаващ пътнически влак.При произшествието не са пострадали хора. Водачът на автомобила и машинистът са изпробвани за алкохол; резултатите им са отрицателни. Произшествието е обработено по административен ред от служители на РУ - Своге.ОДМВР - София призовава водачите на МПС към стриктно спазване на правилата за пресичане на жп прелез с оглед избягването на инциденти, застрашаващи сигурността и безопасността на железопътния транспорт и живота на хората.", "date": "2017.12.18", "title": "МВР апелира шофьорите за внимание им на ЖП прелези"}
{"url": "https://news.bg/int-politics/zaharieva-pozdravi-novata-si-kolega-ot-avstriya.html", "text": "Министърът на външните работи Екатерина Захариева поздрави новия външен министър на Австрия д-р Карин Кнайсл.\"С Вашия предшественик г-н Себастиян Курц, който положи днес клетва като федерален канцлер, имахме отлични работни отношения. Уверена съм, че близкото сътрудничество между двете министерства ще продължи\", подчертава Захариева в телеграмата си.\"Поемайки председателството на Съвета на ЕС през 2018 г., България и Австрия ще продължат да работят заедно за постигането на широк консенсус по ключовите теми, за реализирането на общите цели и за успешното развитие на европейския проект\", добавя Захариева.", "date": "2017.12.18", "title": "Захариева поздрави новата си колега от Австрия"}
{"url": "https://news.bg/world/palestina-mozhe-da-se-obarne-kam-obshtoto-sabranie-ako-sasht-sprat-rezolyutsiyata-za-jerusalim-v-oon.html", "text": "Палестинското правителство може да се обърне към Общото събрание на ООН, ако Вашингтон наложи вето на подготвяната проекторезолюция в Съвета за сигурност на ООН, която потвърждава статута на Йерусалим като неразрешен, съобщава Ройтерс.Днес се очаква Съветът за сигурност да гласува предложена от Египет проекторезолюция след решението на американския президент Доналд Тръмп да признае Йерусалим за столица на Израел. Очаква се САЩ да наложат вето.Изразената от палестинския посланик позиция е публикувана от саудитския всекидневник Arab News.Рияд Мансур отбеляза, че палестинците и египтяните работят в тясно сътрудничество с членките на Съвета за сигурност при изготвянето на проекторезолюцията, за да си осигурят подкрепата на мнозинството.Конкретно европейците поискаха от нас да избегнем изрази като \"осъждам\" или \"денонсирам\" и да не споменаваме САЩ. Ние се съгласихме с молбата им, но запазихме изреченията, в които се отхвърлят всички промени в Йерусалим и са потвърждават предишните решения, поясни той.Палестинците имат право да се позоват на рядко използван член от Хартата на ООН, в който е заложено страните по спора да не налагат вето, но те най-вероятно ще внесат казуса в Общото събрание в съответствие с Резолюция 377A, известна като \"Единство в полза на мира\", отбелязва Arab News.Резолюция 377A е прокарана през 1950 г. и разрешава изпращането на американски войници на Корейския полуостров, където се води в този период Корейската война.Мансур поясни, че палестинците са прибегнали до \"Единство в полза на мира\" през 90-те години на XX век, след като Израел започнал да застроява на Западния бряг, но сесията е била прекъсната. По думите му те сега могат да възобновят това заседание.\"\", изтъкна дипломатът.", "date": "2017.12.18", "title": "Палестина може да се обърне към Общото събрание, ако САЩ спрат резолюцията за Йерусалим в ООН"}
{"url": "https://news.bg/int-politics/mnogokratno-zalavyaniyat-i-likvidiran-bagdadi-sega-bil-v-amerikanska-voenna-baza.html", "text": "Многобройни доклади твърдят, че лидера на ДАЕШ (Ислямска държава) Абу Бакр ал Багдади е ликвидиран, но никой от тях не е потвърден досега.Русия в момента няма данни за предполагаемото залавяне на лидера на Даеш Абу Бакр ал Багдади от американски военнослужещи, заяви говорителят на Кремъл Дмитрий Песков, цитиран от \"Спутник\".Песков е помолен да коментира непотвърдена информация на турската медия \"Йени Сафак\", която твърди, че ал-Багдади е заловен от американски военни в Ирак и след това е отведен в американската база в Рас ал Айн, Сирия.\"Лидерът (б.р. ал Багдади) беше заловен заедно със седем офицери от терористичната група, включително иракски гражданин\", коментира турската медия, добавяйки, че Ал Багдади може да е бил ранен в крака.Има многобройни съобщения за смъртта на Ал Багдади, но никое от тях все още не е потвърдено.През октомври , а агенцията \"Анадолу\" цитира говорител на Пентагона, като обясни, че американската разузнавателна служба е проверила и аудиозапис, предполагаем за Ал Багдади, е автентичен.Преди това руските министерства на отбраната и министерство на външните работи заявиха, че Багдади е бил убит при въздушен удар близо до сирийския град Ракка на 28 май. Тази информация обаче не е потвърдена.Иракското министерство на вътрешните работи по-късно заяви, че е жив и се крие в Сирия.", "date": "2017.12.18", "title": "Многократно \"залавяният и ликвидиран\" Багдади сега бил в американска военна база"}
{"url": "https://news.bg/crime/dvama-mazhe-sa-s-opasnost-za-zhivota-sled-katastrofa-na-patya-kichevo-suvorovo.html", "text": "Двама мъже са с опасност за живота след катастрофа между \"Нисан\" и \"Хонда\" на пътя Кичево - Суворово, съобщиха от МВР.Инцидентът е станал в понеделник, около 12:00 часа. 20-годишният шофьор на \"Нисан\" завива наляво в посока село Каменар, но пропуска и удря \"Хонда\", движеща се в права посока към село Кичево.След удара трима са в болница - водачът на първия автомобил, водачът на втория автомобил (72 г.) и неговият спътник (70 г.). След обстойни прегледи е установено, че двамата водачи са получили вътрешни наранявания и кръвоизливи.Те са настанени за операция в МБАЛ \"Св. Анна\", с опасност за живота. 70-годишният пътник е с контузни наранявания. По случая има образувано досъдебно производство.", "date": "2017.12.18", "title": "Двама мъже са с опасност за живота след катастрофа на пътя Кичево-Суворово"}
{"url": "https://news.bg/world/kitay-sasht-sashto-pechelyat-ot-otnosheniyata-ni.html", "text": "Министерството на външните работи на Китай защити търговията си със САЩ, отбелязвайки, че тя е в полза и на двете държави, информира Ройтерс.Коментарът на ведомството е в отговор на публикуваната предварителна информация преди днешната реч на Доналд Тръмп, на която ще разкрие новата стратегия за национална сигурност. Тръмп се очаква да обяви Китай за конкурент на САЩ.Говорител на китайското министерство заяви, че не може да коментира стратегията, докато не бъде разкрита.Но принципно Китай се надява стратегията да има конструктивна роля в насърчаване на световния мир и стабилност, а също така насърчаване на китайско-американското взаимно стратегическо доверие, добави представителят.Според говорителя китайско-американските икономически и търговски връзки са в полза и на двете страни, тъй като пряко или непряко Пекин подкрепя 2,6 милиона американски работни места.През 2015 г. приходите на американските компании, инвестирали в Китай, поясни говорителят, са достигнали 36,2 милиарда долара, а в същото време Китай продължава да подкрепя либерализирането на търговията и инвестициите.Готови сме да работим здраво с американската страна, за да изградим здрави и стабилни търговски и икономически отношения, каза говорителят и допълни, че е в интерес и за двете страни, а и е очакване на международната общност.Тръмп направи първото си посещение като президент в Китай през ноември, където той заяви, че е имал \"много продуктивни\" разговори за КНДР и търговията.", "date": "2017.12.18", "title": "Китай: САЩ също печелят от отношенията ни"}
{"url": "https://news.bg/regions/nova-nadezhda-za-egipetskiya-leshoyad.html", "text": "Институции и организации от 14 страни от Балканския полуостров, Близкия изток и Африка доказват, че политически граници не съществуват, когато е необходимо да се спаси от изчезване един световно застрашен вид - египетският лешояд. Всички те обединяват усилията си в новия трансграничен проект \"Опазване на египетския лешояд по миграционния му път\" с кратко име \"Нова надежда за египетския лешояд\", който стартира през юли 2017 г. с финансовата подкрепа на програма LIFE на ЕС.Египетският лешояд е световно застрашен вид, чиято популация на Балканите само за последните 30 години е намаляла с повече от 80%, като в момента наброява едва 70 двойки. Причините за този спад могат да бъдат намерени не само в гнездовите територии на вида, но и по миграционния му път. Египетският лешояд е единственият далечен мигрант сред лешоядите в Европа, като всяка година изминава повече от 8 000 км до зимните си квартири в Африка и обратно.Проектът цели опазването на най-източната популация на египетския лешояд в Европа, чрез прилагане на спешни природозащитни мерки за елиминиране на най-сериозните известни заплахи за вида в гнездовите му територии и по пътя на миграция. Проектът се основава и надгражда дейностите, предприети между 2011 и 2016 г. по време на LIFE проекта \"Помощ за египетския лешояд\".Целите на проекта са в съответствие с най-актуалния стратегически документ за опазване на вида: Планът за опазване на Балканската и Централноазиатската популации на египетския лешояд по пътя им на миграция, който е ключов компонент от Многовидовия план за опазване на лешоядите в Африка и Евразия.Основните усилия по проекта \"Нова надежда за египетския лешояд\" ще бъдат насочени към реализирането на два ключови компонента: постигане на постоянно нарастване на популацията на вида в гнездовите му територии на Балканите; и подобряване на условията за опазване на вида по продължение на миграционния му път и в местата за зимуване, чрез минимизиране загубата на мигриращи птици, особено на възрастни индивиди.Балканският регионален компонент на проекта (България, Гърция, Албания, Македония) включва: създаване на зони за лешояди без отрови и с наличие на достатъчно и безопасна храна и развитие на капацитета и инфраструктурата за реализиране на програма за възстановяване на популацията в близко бъдеще. Проектът ще работи активно с националните институции, за да осигури наличието на подходяща правна защита и ефективното й прилагане.Местните власти в селските населени места ще бъдат насърчавани да създават контролирани местни екарисажи за отпадъци с животински произход на ключови места, предлагащи безопасна храна за лешоядите. Незаконното използване на отровни примамки все още е проблем за всички балкански страни - проектът има за цел да възпроизведе успешните дейности, които вече се изпълняват в Гърция, за да се повиши осведомеността сред институциите, заинтересованите страни и засегнатите лица с цел създаване на балканска мрежа за борба с отровите.За да се предотврати случайното отравяне на птици, проектът ще се бори срещу прекомерната употреба на опасни селскостопански химикали (например чрез намаляване на селскостопанските субсидии за нарушителите) и на токсични ветеринарни лекарства (например забрана на ветеринарното използване на диклофенак и насърчаване използването на алтернативи).Компонентът на проекта, отнасящ се за пътя на миграция на египетския лешояд, има за цел предприемането на спешни действия, предложени в EVFAP, за справяне със заплахите за вида. За съжаление, в голяма част от страните в Близкия изток (Египет, Ливан и Сирия) и някои африкански държави (Чад, Етиопия, Нигер, Нигерия и Судан) съществуват военни конфликти. Затова стратегията на проекта е да осигури трансфер на опит и да изгради капацитет в тези територии, които са достатъчно безопасни за това, и да работи с най-стабилните местни организации (правителствени или неправителствени).Основните цели са: понижаване на смъртността на египетски лешояди, причинена от токови удари в основните места за почивка на вида в Етиопия; намиране на алтернативи при използването на стрихнин или други отрови в борбата срещу бяса, особено в ключови места със струпване на лешояди в Етиопия и Чад; развитие на местен капацитет за борба с употребата на птици в местни \"магически\" церемонии и ритуали (Нигерия); развитие на местен капацитет за борба с незаконното убиване и трафик на птици (Близкият изток).Проектът предвижда две мащабни информационни кампании за повишаване на осведомеността за вида и за заплахите, които го застрашават - от отравяне, бракониерство, до сблъсък с вятърни турбини и токови удари. Кампанията \"Километър за египетския лешояд\" ще сравни миграционното пътуване на вида със маратонско състезание. И двете представляват предизвикателство за силата и издръжливостта и срещат препятствия по пътя си.По време на втората кампания - \"Полети с лешояда\", ще бъдат създадени огромни стенописи в някои от най-големите летища, попадащи на пътя на миграция на вида, които ще \"разказват\" за основните заплахи, които египетския лешояд среща по време на дългия си полет.", "date": "2017.12.18", "title": "Нова надежда за египетския лешояд"}
{"url": "https://news.bg/world/v-rusiya-dadoha-start-na-prezidentskata-kampaniya.html", "text": "Днес официално бе дадено начало на кампанията за президентските избори в Русия през март 2018 г., на които се очаква настоящият лидер Владимир Путин да спечели четвърти мандат, който ще го задържи на власт до 2024 г., информира АФП.Руският правителствен вестник \"Российская газета\" публикува приета от горната камара на парламента резолюция, в която се отбелязва, че изборите ще са на 18 март.По-рано депутатите гласуваха за промяна на датата на изборите през март, така че да се отбележи четвъртата годишнина от подписването на договора за анексирането на Кримския полуостров. Договорът беше подписан два дни след провеждането на спорен референдум, разглеждан от Запада като незаконен.Путин, който за първи път бе избран за президент през 2000 г., се очаква да победи на вота и да затвърди статута си най-дълго управлявалият лидер на Русия след диктатора Йосиф Сталин.Експерти коментират, че може да се очаква ниска избирателна активност.Социологическо проучване на центъра \"Левада\" от миналата седмица показва, че 58% от руснаците ще гласуват на президентските избори в сравнение със 75% през декември 2007 г.През миналата седмица председателят на ЦИК на Русия Ела Памфилова заяви, че 23 души са се кандидатирали за държавен глава. Тя добави, че броят им може да нарасне.Един от потенциалните кандидати е Ксения Собчак. Мнозина подозират, че Собчак е \"коз\" на Кремъл за разединение на опозицията и за засилване на интереса към изборите.41-годишният Алексей Навални, основният опозиционер в Русия, няма право да се кандидатира, тъй като е осъждан. Според самия Навални присъдата срещу него е политически мотивирана.Генадий Зюганов и Владимир Жириновски, дългогодишните лидери на Комунистическата партия на Русия и ултраконсервативната Либералнодемократическата партия на Русия, които са толерирани от Кремъл и имат места в долната камара на парламента, изразиха желанието си да се кандидатират. Но не се очаква да спечелят повече от 10%, според \"Левада\".По време на ежегодната голяма пресконференция през миналата седмица Путин обяви, че на изборите ще участва като независим кандидат, а не като кандидат на управляващата партия \"Единна Русия\".", "date": "2017.12.18", "title": "В Русия дадоха старт на президентската кампания"}
{"url": "https://news.bg/crime/napadnaha-s-nozh-mazh-vav-vidin.html", "text": "Мъж от Видин бил нападнат с нож от приятеля на майка си. На 16 декември 34-годишен мъж се обадил на тел. 112 и съобщил, че е нападнат с нож. Той бил наранен от 51-годишния приятел на майка си от Враца.Нападението станало в апартамент във Видин.След подадения сигнал пострадалият мъж е откаран в болницата в града, оказана му е медицинска помощ и е освободен без опасност за живота.Полицията е извършила оглед на местопроизшествието. Открит и иззет е ножът, с който 51-годишният врачанин е нападнал сина на приятелката си.Нападателят е задържан за срок до 24 часа. Полицията във Видин работи по случая.", "date": "2017.12.18", "title": "Нападнаха с нож мъж във Видин "}
{"url": "https://news.bg/world/obiskiraha-doma-na-finlandski-zhurnalist.html", "text": "Полицията обискира дома на журналист от финландския вестник Helsingin Sanomat, заради статия с публикувани в нея разузнавателни данни за Финландия. За това съобщиха от самото издание, цитирани от ТАСС.Служителите на реда са обискирали в неделя дома на журналиста Лаура Халминен, която е един от съавторите на статията.Полицията е иззела личния и служебния й телефон, личния й компютър, таблет и няколко карти памет. Като причина за обиска полицаите са посочили подозрение за разкриване на секретна информация, свързана с националната сигурност. По думите на Халминен, те не са показали разрешение аз обиск, постановено от съда.Журналистката е разбила с чук твърдия диск на компютъра си, за да защити своя източник.В събота централната криминална полиция на Финландия започна разследване заради публикацията на секретни документи от военното разузнаване, в това число и отнасящи се към Русия.Получените данни от изданието датират от различни години, в това число 2004 и 2010-та. На основание на тези документи вестникът съобщи, че изследователският разузнавателен център на финландските Сили на отбраната, които са в град Ювяскюл в централните части на страната, \"се интересуват от всичко, свързано с Русия\".Един от тези въпроси е \"проектът за газопровод по дъното на Балтийско море от Виборг до немския Грайфсвалд (\"Северен поток\"). В частност, по данни на изданието, във втората половина на миналото десетилетие разузнаването е предполагало, че \"на газопровода е технически възможно да бъдат монтирани различни системи за наблюдение\".В полицията уточниха, че в хода на предварителното разследване ще бъде изучен въпросът, има ли \"неправомерно публикувани секретни данни, чието разкритие нанася сериозен ущърб на отбраната и безопасността на Финландия\". В понеделник ведомството публикува допълнителна информация за хода на съдебното производство. Искането за полицейско разследване е подадено от командването на Силите за отбрана.Загриженост за изтичането на информация изрази и президентът на републиката Саули Нийнистьо. Според изявлението, разпространено от неговата канцелария, той смята, че \"обнародването на секретни документи е критично от гледна точка на националната сигурност и нанася големи вреди\".", "date": "2017.12.18", "title": "Обискираха дома на финландски журналист"}
{"url": "https://news.bg/crime/prashtat-dnk-ot-momchilgrad-v-chastna-laboratoriya.html", "text": "Ако експертите от Националния криминологичен институт не могат бързо да направят изследване на ДНК-материал, взет от местопрестъплението в Момчилград, анализът ще се прати за работа в частна лаборатория, за което ще се заплати.Това заяви главният прокурор Сотир Цацаров в отговор на въпросите на журналисти след церемонията по встъпването в длъжност на новия директор на НСлС Борислав Сарафов.Според експертизите до момента смъртта на момиченцето е настъпила в следствие на задушаване, но е и от материалите, с които е било вързано - тиксото и въжето, стана ясно още от думите на главния прокурор. Това означава, че задушаването е причинено предварително.Открит е и ДНК материал на тиксото - именно това ще е изследването, което евентуално ще се изпрати в чужда лаборатория, потвърди Цацаров.Главният прокурор подчерта и че в повечето случаи разследването и самият съдебен процес се бавят изключително дълго време най-вече заради невъзможността на Криминалистичната лаборатория да работи бързо, като причината за това е от липсата на материална база и финансиране, така до факта, че лабораторията е една за цялата страна.Цацаров обясни обаче, че не малка част от ключа към решението ще бъде даден като отговор с експертни заключения.Очаква се всеки момент да бъде представено в писмен вид експертното заключение на съдебно-медицинската експертиза.Главният прокурор заяви и че не е добре да се дава на този етап информация, тъй като тече следствие. И всяка изнесена информация може да увреди интересите на разследванетоТрудно е да се каже, че има заподозряно лице, коментира главният прокурор. \"До този момент е трудно да се каже, че има лице, което е заподозряно\", посочи той.По думите му има оперативни версии, като част от тях са далеч по-истинни от другите, но в крайна сметка се нуждаят от доказателства. \"Има ли ясни доказателства за извършителя, ще бъдете уведомени.Припомняме, че майката Садет Муса тази нощ е била прегледана от лекар и оставена в ареста.  Двете са разпитвани до 4.00 часа тази заран.", "date": "2017.12.18", "title": "Пращат ДНК от Момчилград в частна лаборатория"}
{"url": "https://news.bg/crime/sarafov-s-ambitsiya-da-vazstanovi-imidzha-na-natsionalnoto-sledstvie.html", "text": "Борислав Сарафов встъпи в длъжност като директор на Национална следствена служба и заместник на главния прокурор по разследването. Това се случи на официална церемония в зала 15 \"Тържествена\" в Съдебната палата.Като своя амбиция той заяви възстановяването на имиджа и мястото на Националната следствена служба. Сарафов поиска и съдействие и подкрепа, за да може да възстанови високия авторитет на НСлС, позагубен в последните години.Разчитам на вас и ще се осланям на вас. Можете да разчитате на пълната ми институционална подкрепа, обърна се той към следователите.Борислав Сарафов свиква в сряда, 14.00 часа Общо събрание, на което очаква освен да се запознае с подчинените си, но и да обсъдят приоритети в работата, натовареността, както и да чуе идеи по отношение на ръководството и за преструктурирането на службатаИменно в сряда ще бъват представени и 5-мата заместници, с които Борислав Сарафов ще работи следващите 5 години.Главният прокурор Сотир Цацаров заяви, че Борислав Сарафов има пълната му институционална подкрепа.Припомняме, на 6 декември прокурорската колегия на ВСС с единодушие от 11 гласа \"за\"  за директор на Националната следствена служба. Сарафов бе и  на предишния директор Евгени Диков, който пък бе избран за член на новия Висш съдебен съвет от квотата на следователите", "date": "2017.12.18", "title": "Сарафов с амбиция да възстанови имиджа на Националното следствие"}
{"url": "https://news.bg/world/rusiya-prizova-sasht-da-izteglyat-yadrenite-si-orazhiya-ot-evropa.html", "text": "Министерството на външните работи на Русия призова САЩ да изтеглят ядрените си оръжия от Европа, информират руски медии.\"\", заяви Михаил Улянов, директор на Дирекция \"Неразпространение и контрол на въоръженията\" към руското външно министерство.Той добави, че САЩ към момента имат около 200 авиационни бомби в Европа.\"\", подчерта представителят на ведомството.Позицията на Москва е в отговор на разпространена от американски медии информация, че САЩ планират да похарчат повече от 200 милиона долара за модернизиране на военната си инфраструктура в Източна Европа, Норвегия и Исландия.Според информацията инвестициите са заради \"руската агресия\".", "date": "2017.12.18", "title": "Русия призова САЩ да изтеглят ядрените си оръжия от Европа"}
{"url": "https://news.bg/crime/slovak-podpali-zhilishteto-na-tashta-si-v-targovishte.html", "text": "Районната прокуратура в Търговище привлече като обвиняем за два умишлени палежа и задържа за срок до 72 часа 46-годишния гражданин на Словакия Иван Х. Срещу него е образувано досъдебно производство за престъпление.46-годишният чужденец се разделил с дъщерята на пострадалата от двата палежа жена, която Иван смятал за виновник за раздялата им.На 16 декември, събота, около 16 часа бил подпален апартамент в кв. \"Запад\" в Търговище. Огънят унищожил имущество на 63-годишната собственичка, която била тъща на словака. Около 18 часа пламнало и шивашкото ателие на жената.Извършителят Иван Х. бил установен след проведените незабавни оперативно-издирвателни действия. В неделя той бил привлечен като обвиняем и задържан за срок до 72 часа с постановление на наблюдаващия делото прокурор в Районната прокуратура в Търговище.", "date": "2017.12.18", "title": "Словак подпали жилището на тъща си в Търговище"}
{"url": "https://news.bg/world/islyamska-darzhava-napadna-sgrada-na-razuznavaneto-v-kabul.html", "text": "Екстремисти от ДАЕШ (\"Ислямска държава\") атакуваха център за обучение на разузнаването в афганистанската столица Кабул, обявиха властите, цитирани от АФП.Полицията е влязла в ожесточени сблъсъци с терористите.Около 10,10 часа група въоръжени нападатели нахлу в строящ се още тренировъчен център на Националната дирекция за сигурност в кабулския район Афшар, каза говорител на вътрешното министерство.Боевете продължават, ние също започнахме операция, поясни представителят.Според властите общо трима екстремисти участват в нападението.Няма информация за пострадали.Пътищата в района са затворени.ДАЕШ пое отговорност за нападението.\"\", съобщи групировката.Няколко часа по-късно полицията съобщи, че нападателите са елиминирани.", "date": "2017.12.18", "title": "„Ислямска държава” нападна сграда на разузнаването в Кабул"}
{"url": "https://news.bg/regions/bezplatna-detska-gradina-za-detsata-s-uvrezhdaniya-vav-varna.html", "text": "Децата с увреждания във Варна ще ходят на детска градина и ясла безплатно.На заседанието на Правната комисия, на която бяха одобрени промените в Наредбата за определянето и администрирането на местните такси и услуги, стана ясно, че родителите на деца с увреждания няма да плащат за детски градини и ясли.Нужно е родителите да представят експертно решение на ТЕЛК/НЕЛК. Процентът на инвалидност на децата ще е без значение.От такса към момента са освободени само родителите на деца с инвалидност над 70%.Първоначално процентът беше свален на 50%, което щеше да обхване 167 деца в общината. Това се случи след молба, подадена от председателя на фондация \"Живот със синдрома на Даун\" Свилена Христова.Инициативата за допълнителни корекции е на председателя на Общинския съвет Тодор Балабанов. По негови думи децата с инвалидност под 50%, които посещават детски градини и ясли са малко.\"Извършихме допълнителен анализ и се установи, че към момента децата с инвалидност под 50%, посещаващи детски заведения във Варна, са 15-ина. Затова предлагаме всички деца с различна степен на увреждане да бъдат освободени от такса\", обясни Балабанов.Той изясни, че е предвидено измененията да влязат в сила от 1 януари 2018 г.Още две промени бяха гласувани от членовете на Правната комисия във Варна. Изменя се срока за подаване на декларации за съдове за битови биоразградими отпадъци от кухни и заведения за обществено хранене, които ще се използват през годината. Крайният срок за подаване на декларации ще бъде до 1 март 2018 г.Подкрепата на общинските съветници получи и промяната на таксата за битови биоразградими отпадъци. Тя ще бъде намалена от 12 лв. на 6 лв. за брой съд-кофа с вместимост 240 литра.Окончателното решение за промените в Наредбата за определянето и администрирането на местните такси и услуги ще бъде взето на предстоящото заседание на местния парламент", "date": "2017.12.18", "title": "Безплатна детска градина за децата с увреждания във Варна"}
{"url": "https://news.bg/health/osvobodiha-ot-rabota-zam-upravitel-na-nzok.html", "text": "Зам.-управителят на НЗОК д-р Димитър Петров е освободен от поста си. Самият Петров, уточнява, че освобождаването му е по настояване на управителя на институцията проф. Камен Плочев, съобщава БНТ.Д-р Петров обясни, че според него \"в касата настъпва прогресиращ хаос\" и затова той самият също не желае да бъде подуправител на институцията.", "date": "2017.12.18", "title": "Освободиха от работа зам.-управител на НЗОК "}
{"url": "https://news.bg/world/kremal-hvali-satrudnichestvoto-sas-sasht-sreshtu-terora.html", "text": "Говорителят на Кремъл Дмитрий Песков заяви, че споделената от САЩ информация за планирана терористична атака в Санкт Петербург е помогнала за спасяването живота на много хора, информира Ройтерс.Русия и САЩ трябва да си сътрудничат по същия начин и за в бъдеще, смята Песков.Вчера Москва и Вашингтон разкриха, че САЩ са предоставили разузнавателна информация на Русия, която е помогнала за предотвратяването на смъртоносна бомбена атака в град Санкт Петербург.Рядко двете държави публично оповестяват подобно сътрудничество.Според Песков споделената от Вашингтон информация е \"образцов пример за сътрудничество в борбата с тероризма\".\"Трябва да се стремим към такива стандарти\", добави той.", "date": "2017.12.18", "title": "Кремъл хвали сътрудничеството със САЩ срещу терора"}
{"url": "https://news.bg/int-politics/kitay-si-igrae-s-oganya-okolo-yuzhna-koreya-yaponiya-i-tayvan.html", "text": "Военновъздушните сили на Китай са провели още един кръг от учения на далечно разстояние, летейки над Японско море, предизвиквайки вдигане по спешност на южнокорейски изтребители, и отново около автономния Тайван на фона на засилващото се напрежение заради агресивността на Китай в региона, съобщава \"Ройтерс\".Китай през последните месеци увеличи военновъздушните си учения на далечни разстояния, особено около Тайван, когото Китай разглежда като своя територия.От военновъздушните сили на Китай заявиха, че изтребители и бомбардировачи са прелетели през протока Цушима, който разделя Южна Корея от Япония и в международни води в Японско море.\"Японско море не е на Япония, а ученията са законни и разумни\", изтъкна говорителят на китайските военновъздушни сили, определяйки ученията като рутинни и предварително планирани.В Сеул от Обединените началник щабове на Южна Корея посочиха, че пет китайски военни самолета са били забелязани да навлизат в корейската идентификационна зона за противовъздушна отбрана, като в отговор са били вдигнати по спешност изтребители.Китайските самолети също така са прелетели през идентификационната зона за противовъздушна отбрана на Япония.\"Нашите изтребители предприеха тактически мерки, идентифицирайки моделите на китайските самолети и извършиха въздушно наблюдение, докато не напуснаха\", се изтъква в изявлението на южнокорейските военни.Говорителят на китайските военновъздушни сили загатна за вдигнатите по спешност самолети, заявявайки, че \"реагираха на намесата на чуждестранни военни самолети\", но успели да постигнат целта на тяхното учение.Тайванските военни уточниха, че Китай е провел отделно учение по същото време, летейки през канала Баши между Тайван и Филипините, а след това са се върнали в базата си през протока Мияко, северно от Тайван и в близост до южните острови на Япония.Тайван е наблюдавал как Япония изпраща изтребители F-15, за да прихванат китайските самолети, добавиха от тайванското военно министерство.Военновъздушните сили на Китай проведоха през миналата седмица \"обкръжаващи патрули на острова\" около Тайван, след като високопоставен китайски дипломат заплаши, че Китай ще нахлуе на автономния остров, ако какъвто и да е американски военен кораб хвърли котва на тайландско пристанище.Китай подозира, че президентът на Тайван Цай Ингвен иска да обяви официалната независимост на острова. Цай твърди, че иска да поддържа мир с Китай, но ще защити сигурността на Тайван.", "date": "2017.12.18", "title": "Китай си \"играе с огъня\" около Южна Корея, Япония и Тайван"}
{"url": "https://news.bg/world/sotsialdemokratite-preduprediha-merkel-chlenovete-ni-tryabva-da-badat-ubedeni.html", "text": "Германската социалдемократическа партия предупреди консерваторите на канцлера Ангела Меркел, че няма да получат одобрението на членовете на социалдемократите за ново коалиционно правителство, ако не дадат път на ключовите предизборни обещания, информира Ройтерс.Неохотно социалдемократите се съгласиха да започнат преговори с консерваторите след слабия си резултат на парламентарните избори през септември.Членовете на социалдемократите ще имат крайната дума за всяко договорено споразумение за подновяване на коалицията с Християндемократическия съюз и Християнсоциалния съюз.Генералният секретар Ларс Клинбайл заяви, че ще настояват за отличителни леви политики и изпълнението на искането на социалдемократите за замяна на частните и обществени системи на здравеопазване.Консерваторите знаят, че членовете на Германската социалдемократическа партия имат последната дума и ние трябва да успеем да ги убедим за съдържанието, каза той пред обществената телевизия ZDF.Партията подчертава, че съществуващата хибридна здравноосигурителна система дискриминира бедните. Но консерваторите, включително Меркел, твърдят, че промяната на единната система ще навреди на конкуренцията и ще влоши услугите.През миналата седмица членовете на социалдемократическата партия позволиха на лидера Мартин Шулц да започне разговори с консерваторите в опит излизане от политическата криза в Германия.В сряда консерваторите и социалдемократите ще проведат първата си среща.Имиграцията се очаква да бъде ключова точка.", "date": "2017.12.18", "title": "Социалдемократите предупредиха Меркел: Членовете ни трябва да бъдат убедени"}
{"url": "https://news.bg/crime/sadyat-shumenski-biznesmen-za-brakonierski-lov-na-blagoroden-elen-i-koshuta.html", "text": "Районната прокуратура в Попово привлече като обвиняем шуменския бизнесмен Златко Ил. за бракониерски лов, при който били убити благороден елен и кошута.На 14 декември около 23 часа в местност между село Люблен и Садина служители на охранителна фирма чули изстрели. Охранителите работели по договор с горското стопанство.На мястото, откъдето били произведени изстрелите, бил забелязан тъмен джип \"Тойота ланд круизер\" с шуменски номера, която в последствие се оказала собственост на транспортната фирма на бизнесмена от Шумен. Шофьорът на джипа успял да избяга.В петък джипът бил открит на автомивка, минути преди да бъде измит от калта по време на бракониерския лов. При огледа от колата били иззети 7 кутии ловни патрони и други доказателства за извършеното престъпление. Извършено било претърсване в къщата на 41-годишния бизнесмен. Оттам са иззети 3 ловни карабини, боеприпаси и части от убития едър дивеч.Златко Ил. е бил задържан за 24 часа по Закона за МВР. Пред разследващите той направил пълни самопризнания, като обещал да възстанови щетите от бракониерски лов. Районната прокуратура в Попово му е наложила мярка за неотклонение \"Подписка\".Бракониерският лов се наказва с лишаване от свобода до 1 година или с глоба от 100 до 300 лева, както и с лишаване от права по член 37 от НК.", "date": "2017.12.18", "title": "Съдят шуменски бизнесмен за бракониерски лов на благороден елен и кошута "}
{"url": "https://news.bg/society/poveche-ot-90-kazaha-ne-na-dobiva-na-gaz-v-general-toshevo.html", "text": "С огромно мнозинство избирателите в Генерал Тошево са отхвърлили добива на газ, предаде БНТ. Повече от 90% са казали \"не\" на вчерашния референдум. По данни на \"Нова\", те са 97 процента. Избирателната активност е 53 процента. Около 6000 души са упражнили правото на глас вчера. По този начин допиването е валидно, тъй като са гласували над 40% от имащите право на глас. Припомняме, въпросът на местния референдум е: \"\"Допитването беше инициирано от общинската администрация заради масовите протести.То бе по повод искането за 35-годишна концесия. ", "date": "2017.12.18", "title": "Повече от 90% казаха \"не\" на добива на газ в Генерал Тошево "}
{"url": "https://news.bg/world/izrael-otgovori-na-raketi-ot-gaza-s-bombardirovki.html", "text": "Военновъздушните сили на Израел бомбардирха шест цели на групировката Хамас в Газа рано тази сутрин, обявиха от армията, цитирана от вестник \"Аарец\".Ударите са в отговор на по-рано изстреляна ракета от Ивицата Газа. В Южен Израел бяха задействани сирените за тревога, след като от Газа беше изстреляна ракета към Ашкелон. Ракетата падна на територията на Газа.В неделя вечерта две ракети от Газа бяха изстреляни към еврейската държава, потвърдиха въоръжените сили на Израел. Едната ракета паднала в двора на жилищна сграда в Ашкелон, а другата се взривила в намираща се в близост открита местност.Няма информация за пострадали хора.Най-малко 18 ракети са изстреляни от Газа към Израел, откакто президентът на САЩ Доналд Тръмп обяви на 6 декември, че признава Йерусалим за столица на еврейската държава.За последно такава голяма офанзива с ракети на Хамас бе през лятото на 2014 г.", "date": "2017.12.18", "title": "Израел отговори на ракети от Газа с бомбардировки"}
{"url": "https://news.bg/world/koshmar-zaradi-prekasvane-na-toka-na-nay-natovarenoto-letishte-v-sveta.html", "text": "Внезапно прекъсване на електрозахранването се превърна в \"кошмар\" на най-натовареното летище в света, съобщават АП и други медии.Повече от 1000 полета бяха приземени в американския град Атланта дни преди началото на коледната ваканция. Хиляди хора са блокирани на летището.Часове след прекъсването на тока властите обявиха, че електричеството е напълно възстановено на Летище Атланта-Хартсфийлд Интернешънъл.Електрозахранването прекъсна около 13,00 часа местно време в неделя. Това доведе до отмяна и пренасочване на вътрешните и международни полети.Американската самолетна компания Delta, която е с най-голямата база в Атланта, беше най-засегната. До вечерта Delta отмени почти 800 полета и други 250 за днес. Вероятно компанията ще възстанови всички полети до вторник.От електроразпределителната компания Georgia Power обявиха в съобщение, че пожар е нанесъл сериозни щети на подземно електрическо съоръжение, засягайки електрическа подстанция, която обслужва летището. Не е известна причината за пожара.Летището, което обслужва 104 милиона пътници на година, е най-натовареното в света. Всекидневно то обслужва средно по 275 000 пътници. Близо 2 500 самолета излитат и кацат всеки ден.", "date": "2017.12.18", "title": "\"Кошмар\" заради прекъсване на тока на най-натовареното летище в света"}
{"url": "https://news.bg/world/rusiya-nikoga-ne-e-bila-voynstvena-strana-za-razlika-ot-evropeyskite-otvarna-moskva-na-london.html", "text": "Русия никога не е била \"войнствена страна\" за разлика от европейските държави.Това написа говорителят на външното министерство на Русия Мария Захарова във \"Фейсбук\", съобщава ТАСС.Позицията на Захарова е в отговор на коментар на министъра на външните работи на Великобритания Борис Джонсън, който сравни Русия със Спарта.В интервю за \"Съндей таймс\" Джонсън направи исторически паралел, отбелязвайки, че Атина е аналог на Европа и САЩ, а Русия - заради затвореността и недоброжелателността си, на Спарта. Въпреки това той подчерта, че е необходимо сътрудничество с Русия.Сравнението е некоректно. Русия никога не е била \"войнствена страна\" за разлика от европейските държави, подчерта Захарова и добави, че в основата на противоречието между Атина и Спарта е това, че последната в устройството си е била олигархия, а \"човек не може да си представи нищо по-олигархично от Великобритания\", следователно Борис Джонсън не е прав.Захарова иначе се съгласи с думите на Борис Джонсън, че войната между Атина и Спарта (Пелопонеската война - 431 - 404 г. пр. Хр. - Бел. ред.) е отслабила Древна Гърция, от което са се възползвали персите и македонците.Според нея сегашните разпри, които са посети и активно подхранвани от Запада, по-специално тези на европейския континент, безусловно отслабват самата Западна цивилизация и я правят уязвима пред лицето на заплахи като  ДАЕШ (\"Ислямска държава\").Джонсън се очаква да посети Москва през тази седмица за обсъждане на ситуацията в Сирия.", "date": "2017.12.18", "title": "Русия никога не е била „войнствена страна” за разлика от европейските, отвърна Москва на Лондон"}
{"url": "https://news.bg/world/v-gartsiya-zadarzhaha-ekstremisti-planirali-da-ubiyat-erdogan.html", "text": "Членове на екстремистка организация са задържани в Атина във връзка със заговор за убийството на турския президент Реджеп Ердоган по време на посещението му в Гърция по-рано този месец.Гръцкият вестник To Vima пише, че деветима членове на Революционна народноосвободителна партия-фронт планирали да убият Ердоган с гранатомети, гранати и коктейли \"Молотов\".Според разпространяваната информация две групи от екстремисти са планирали да нападнат конвоя с Ердоган от двете страни, а трета група - отзад.Властите в гръцката държава все още търсят складираните от групировката муниции, които се вярва, че са скрити в планини в близост до Атина.Групата от турски националисти е арестувана на 28 ноември като част от разследване, свързано с различни турски екстремистки организации.Турският лидер Реджеп Ердоган посети гръцката столица на 7-8 декември. Така за първи път президент на Турция бе на официална държавна визита в Гърция за последните 65 г.", "date": "2017.12.18", "title": "В Гърция задържаха екстремисти, планирали да убият Ердоган"}
{"url": "https://news.bg/world/tramp-obyavyava-kitay-za-konkurent-v-strategiyata-si-za-natsionalna-sigurnost.html", "text": "Днес президентът на САЩ Доналд Тръмп ще представи новата стратегия за национална сигурност на страната, която ще се основава на политиката му \"Америка - преди всичко\" и в нея ясно ще се предупреди, че Китай е конкурент на Вашингтон.Това разкриха двама американски представители на правителството, цитирани от Ройтерс.Тръмп хвали китайския си колега Си Дзинпин, но в същото време настоява Пекин да увеличи натиска върху КНДР и да промени търговските си практики към САЩ., подчертаха източниците.Стратегията, която все още е подготвяна, може също да отмени изразената от бившия президент на САЩ Барак Обама позиция през септември 2016 г., че климатичните промени са заплаха за сигурността, каза един от източниците., поясниха източниците.", "date": "2017.12.18", "title": "Тръмп обявява Китай за конкурент в стратегията си за национална сигурност"}
{"url": "https://news.bg/crime/zhena-blizka-rodnina-e-zadarzhana-za-ubiystvoto-na-deteto-v-momchilgrad.html", "text": "Има информация за задържан за за убийството на 7-годишното момиченце в Момчилград, съобщава БТВ, цитирайки непотвърдени данни.Задържаната е жена, която е много близка роднина на детето, но към момента няма повдигнато обвинение. Засега разследващите не обявяват официално по какви версии работят.7-годишното момиченце бе открито мъртво в дома си в Момчилград вчвра. Трупът на детето е било открито от майка му. Майката е била на нощна смяна на работа. Тя се е прибрала в дома си около 7 часа тази сутрин и е намерила дъщеря си мъртва.Неофициално се говори за задушаване, отново неофициално се твърди и че главата на детето е била облепена с тиксо.Междувременно вчера в Момчилград от Турция са се прибрали братът и вуйчото на момичето, днес се очаква да се прибере и бащата от Белгия.Случаят разтърси градчето и местните жители настояват да бъде разрешен възможно най-бързо.", "date": "2017.12.18", "title": "Жена, близка роднина, е задържана за убийството на детето в Момчилград"}
{"url": "https://news.bg/world/vaorazheni-zastrelyaha-kmeta-na-nay-golemiya-pristanishten-grad-v-libiya.html", "text": "Нападатели убиха кмета на град Мисрата - третият най-голям град в Либия, съобщава Ройтерс, позовавайки се на служители на силовото ведомство.Северноафриканската страна е в хаос от 2011 г., когато беше свален дългогодишният лидер Муамар Кадафи, но Мисрата, най-големият пристанищен град в Либия, бе относително спокоен до момента.Нападението е станало късно вчера. Нападателите преследвали автомобила с кмета Мохамед Ештеви, след като той напуснал летището в Мисрата, връщайки се от посещение в Турция, каза представител на полицията и добави, че все още не е известно кой стои зад убийството.През октомври в градския съд беше взривена бомба, която уби четирима души и рани други 40.Отговорност за атаката пое ДАЕШ (\"Ислямска държава\").Мисрата, на почти 200 километра източно от Триполи, е единствената безмитна зона в Либия и врата за внос на храни и други стоки.", "date": "2017.12.18", "title": "Въоръжени застреляха кмета на най-големия пристанищен град в Либия"}
{"url": "https://news.bg/politics/krumova-zashtiti-kevr-za-vodata-s-inflatsionniya-protsent.html", "text": "Цената на водата е заложена в бизнес плановете през 2017 г., както и увеличението. Одобрени са от КЕВР. Сега се коригира заложената цена за 2018 г. с оглед инфлационния процент, обясни пред БНТ заместник-министърът на регионалното развитие и благоустройство Малина Крумова.\"Специално за Ямбол става въпрос за нов вид услуга, нямаше пречиствателна станция, тази услуга трябва да се калкулира в цената, затова е най-високо увеличение там. След започване на работа на станцията, тогава ще започне и плащането по новите цени\", коментира Крумова.Заложено е 20 % увеличаване на цената на водата в Ямбол. Крумова обясни, че няма да се предоставя европейски средства на неконсолидирани области. Само консолидирани ще се финансират, това е изискването на комисията.Тя е категорична, че не е определящо от коя партия е кметът, а е важно да се реши проблемът с водоснабдяването. \"Имаме за първи път ясна стратегия за това как да се подпомогнат най-бедните, за да имат достъп до вода. Идеята ни е всички уязвими групи да получават субсидирана цена, да плащат минимална или никаква цена. Мислим да опростим максимално подпомагането на социално слабите\", обясни Крумова във връзка с подпомагането на най-бедните.", "date": "2017.12.18", "title": "Крумова защити КЕВР за водата с инфлационния процент"}
{"url": "https://news.bg/health/sestrata-na-borisov-iska-nzok-da-plashta-za-inovativni-lecheniya.html", "text": "\"НЗОК би трябвало да плаща за всички иновативни лечения при тежките и редките заболявания за пациенти, които са здравноосигурени и смятам, че това е справедливо\", обясни коментира пред НоваТВ сестрата на премиера Борисов, д-р Красимира Иванова.Д-р Иванова работи от 35 години в системата на здравеопазването и в момента е началник на отделението по неонатология в столичната АГ болница \"Света София\".\"Майка ми имаше рак. Тя беше и сравнително късно диагностицирана, когато имаше метастази в цялото тяло. Аз също минах по този път също. Много късно разбрах, че имам тумор в мозъка. Слава Богу, той не беше толкова страшен и успях да оцелея\", коментира д-р Иванова.\"Винаги съм казвала, че в медицината не трябва да има политика. На първо място трябва да се гледа ползата за болния човек, с какво може да се помогне и до колко\", обясни тя.Припомняме, президентът Румен Радев определи отхвърлянето на  в Народното събрание като цинично и брутално действие. Малко след това премиерът, който се намира в Брюксел, също коментира казуса, който социалистите се заканиха да отнесат към Конституционния съд.По думите му това, което прави действията на правителството и депутатите, гласували за отхвърлянето на ветото, цинични и брутални е, че само ден преди отхвърлянето на ветото Министерският съвет е \"извадил\" около  в рамките на около 1 час от заседанието си. \"Хвърлиха се и изчезнаха по критерии и механизми, които са неясни\", посочи още Румен Радев.", "date": "2017.12.18", "title": "Сестрата на Борисов иска НЗОК да плаща за иновативни лечения"}
{"url": "https://news.bg/world/v-livan-zalovili-ubietsa-na-britanski-diplomat.html", "text": "Ливанските власти задържаха убиеца на британския дипломат Ребека Дайкс рано тази сутрин. Това съобщи източник от силите за сигурност пред местната медия \"Дейли стар\".Служителят на британското посолство е бил задушен. Тялото на Дайкс е открито до магистрала край столицата Бейрут.Британското външно министерство съобщи името на жертвата, но не разкри подробности за обстоятелствата около смъртта на дипломата.Посланикът на Обединеното кралство в Ливан Хуго Шортър написа в \"Туитър\": \"\".Дайкс, която е работила в британското посолство, се описва на профила си в LinkedIn като програмен и политически мениджър към Отдела за международно развитие. Тази позиция заемала от януари 2017 г. Преди това тя е работила в Лондон към дипломатически програми, отнасящи се за Ирак и Либия.", "date": "2017.12.18", "title": "В Ливан заловили убиеца на британски дипломат"}
{"url": "https://news.bg/world/duterte-v-sblasak-s-tsarkvata-iska-da-uzakoni-ednopolovite-brakove-vav-filipinite.html", "text": "Президентът на Филипините Родриго Дутерте заяви, че иска да узакони еднополовите бракове в страната, съобщава АФП.Подобна мярка би вкарала Дутерте в конфликт с доминиращата Католическа църква.Държавният глава на азиатската държава, който е дългогодишен критик на църквата, която е следвана от около 80% от гражданите на Филипините, изрази вижданията си по време на реч пред ЛГБТ общността в южния град Давао.\"\", каза той, аплодиран от присъстващите., добави Дутерте.Разводите, абортите и еднополовите бракове все още са незаконни във Филипините предимно заради влиянието на църквата.Но Дутерте, който пое властта в средата на 2016 г., активно атакува църквата, обвинявайки духовенството в сексуално посегателство и лицемерие.Църквата пък от своя страна е един от най-големите критици на Дутерте, особено по въпроса за спазването на човешките права. Хиляди са убити от полицията по време на подетата от лидера на страната война срещу наркотиците.Президентът на Филипините, чиито съюзници контролират двете камари на Конгреса, не разкри конкретно как еднополовите бракове ще бъдат узаконени.\"\", попита той.", "date": "2017.12.18", "title": "Дутерте в сблъсък с църквата – иска да узакони еднополовите бракове във Филипините"}
{"url": "https://news.bg/politics/zadalzhitelna-mediatsiya-i-spodeleni-roditelski-prava-boryat-agresiyata-v-uchilishte.html", "text": "Задължителната медиация и споделените родителски права са сред законодателните промени, които ще борят с агресията в училище, коментира пред БТВ депутатът от \"Обединените патриоти\" Славчо Атанасов.Регистрираните случаи на агресия в училище през 2016-та година са 7017, а през 2014 г. са едва 3268. Има много причини за това, но една от тях е липсата на внимание от страна на държавата, обясни Атанасов.Той посочи, че децата копират модели, а в началото на 90-те \"момченцата копираха модела на мутрите, а момиченцата - на твърдата чалга и силиконовите красавици\". Днес тези хора отглеждат своите деца и виждаме резултатите, допълни той.Промените, които се предвиждат, са семейства, решили да се разделят, задължително да минават през медиатор. Освен това да се заложи на споделено упражняване на родителските права, защото когато детето остане само с единия родител, той много често го настройва срещу другия и тези деца вече са в риск. Трябва да гледаме не само училището, но и семействата. Без семейството училището е безсилно, обясни депутатът.Според Атанасов , тя няма да се разпадне, вотът на недоверие няма да мине, защото никой не иска избори преди европредседателството.Бойко Борисов и Валери Симеонов са със силни характери, и двамата са лидери и в края на краищата в една коалиция не всичко върви гладко, понякога приоритетите с разминават, но въпросът е посоката, каза той. Според него в коалицията ще надделее разумното в името на държавата.Във връзка със зам.-министъра на транспорта, депутатът Атанасов коментира, че във всяка партия има черни овце, а подобни скандали гърмят във всички партии.", "date": "2017.12.18", "title": "Задължителна медиация и споделени родителски права борят агресията в училище "}
{"url": "https://news.bg/crime/prostrelyaha-tri-pati-43-godishen-danachen-v-sofiya.html", "text": "Полицаи от СДВР предприемат действия за изясняване на обстоятелствата около инцидент в София към 8 и 40 часа. В района на ул. \"Дунав\" 43-годишен е бил прострелян в автомобила си, съобщава МВР.Инцидентът е станал около Столична община и НАП. Прострелян е вероятно с пистолет. Простреляният данъчен се намира във ВМА и в момента е в операционна. Лекарите се борят за живота му.Главният прокурор Сотир Цацаров заяви, че състоянието на простреляния е тежко, като нараняванията са две. Той е и бивш  бивш полицейски служител.43-годишният е уцелен с два куршума, които минали през предното стъкло на автомобила. Той е причакан на малка уличка, където колата му се движела с ниска скорост. Стрелбата е станала в момент на движение на автомобила. Нападнатият е началника на отдел Фискален контрол. Районът е заграден, извършва се оглед, предприети са издирвателни действия.", "date": "2017.12.18", "title": "Простреляха три пъти 43-годишен данъчен в София"}
{"url": "https://news.bg/world/10-dushi-osadeni-na-smart-na-stadion-pred-hilyadi-kitaytsi.html", "text": "Съд в Китай осъди 10 души на смърт, предимно за престъпления, свързани с наркотици, пред хиляди хора на стадион преди да бъдат отведени за екзекуция, пише британското издание \"Гардиън\".Te са екзекутирани веднага след произнасянето на присъдите в префектурата Люфен в южната провинция Гуандун (Кантон), която е на 160 километра от Хонконг, съобщи държавна медия.Седем души са осъдени за престъпления, свързани с наркотици, а останалите за убийство и грабеж.Четири дни преди съдебното заседание местните жители са поканени да присъстват, като официалното съобщение е разпространено в социалните мрежи.Обвинените били докарани на стадиона с коли на полицията с пуснати сирени. Всеки един от обвинените бил пазен от четирима полицаи, носещи слънчеви очила.Един по един обвиняемите били изкарвани на пистата на стадиона, където пред тях на голяма сцена съдът произнасял присъдите. Хиляди са присъствали на процеса, като се разпространява информация, че и много ученици с униформите са били на стадиона.Освен запълнените места по стадиона, имало е и публика на терена, като някои са заснели процеса с телефоните си.Китай извършва най-много екзекуции на година в сравнение с другите страни по света. По неофициални данни през миналата година в Китай са екзекутирани около 2 000 души.Преди пет месеца 8 души бяха осъдени на смърт за наркотици по време на подобен публичен процес в Люфен. През 2014 г. се проведе акция в Люфен с 3000 полицаи, при която бяха задържани 182 души и бяха конфискувани 3 тона метамфетамин. Около 7 000 души наблюдаваха процес срещу 55 души през 2014 г., като най-малко един човек беше осъден на смърт.Но като цяло публичните процеси в Китай са рядкост.", "date": "2017.12.18", "title": "10 души осъдени на смърт на стадион пред хиляди китайци"}
{"url": "https://news.bg/world/sasht-ukrepvat-voenni-bazi-v-iztochna-evropa.html", "text": "САЩ отделят стотици милиони долари за изграждане на военновъздушни бази в Източна Европа в отговор на \"руската агресия\". Това пише британското издание \"Дейли експрес\".Вашингтон ще похарчи над 200 милиона долара за летища, полигони и други военни обекти в Източна Европа до границата с Русия, както и в Исландия и Норвегия.Това е част от Европейската инициатива за възпиране (European Deterrence Initiative), която има за цел да \"успокои\" източноевропейските натовски съюзници.В доклад на инициативата се казва, че \"докато продължаваме да реагираме на динамичната среда в областта на сигурността в Европа, финансирането към Европейската инициатива за възпиране ще увеличи възможностите за сдържане и отбрана при руска агресия\".В допълнение се пояснява, че инвестициите ще съживят американската подкрепа за колективна отбрана, както и ще укрепят сигурността и възможностите на партньорите на САЩ.Девет бази ще бъдат модернизирани, включително в Латвия, Естония, Словакия, Унгария, Румъния и Люксембург. В тези бази временно ще бъдат разположени модерни бойни самолети F-22 Raptor и F-35 Strike Fighter и разузнавателни активи за преследване на руски подводници.Военноморска база в Кеплавик (Кефлавик) в Исландия ще бъде модернизирана.САЩ увериха, че разполаганите военни подразделения ще бъдат на ротационен принцип.За 2018 г. бюджетът за Европейската инициатива за възпиране ще бъде увеличен от 1,1 милиарда долара до 3,3 милиарда долара.През октомври НАТО даде начало на нови ммногонационални сили в Румъния в отговор на \"руската агресия\" на Кримския полуостров.Руският военен министър Сергей Шойгу предупреди, че НАТО агресивно засилва военното си присъствие до границите на Русия. Според него алиансът заплашва регионалната стабилност.", "date": "2017.12.18", "title": "САЩ укрепват военни бази в Източна Европа"}
{"url": "https://news.bg/press/ban-prodalzhava-protestite-sreshtu-sasipvaneto-na-naukata-zhena-udushila-momichentseto-v-momchilgrad.html", "text": "Протести. \"Дума\":БАН продължава протестите срещу съсипването на науката Най-старата и най-ефективна днес научна институция у нас - БАН, е в състояние на предизвикан саморазпад и процесът скоро ще стане необратим, заяви вчера председателят на Общото събрание на академията Евелина Славчева. Учените обявиха, че протестите им този път не са еднократни срещу убийствения за академията бюджет, а ще са цикъл от прояви срещу пагубното отношение на управляващите към науката. Абсурдно е България вече 10 години да е член на ЕС, а основната цел на общността \"общество на знанието\" да се бламира от властта у нас, казаха представителите на ОС.В началото на декември учените са поискали среща с премиера Борисов, до момента отговор нямат. Няма да бъдат свалени черните знамена от сградите на институтите, ще бъдат изпратени отворени писма до председателя на Европарламента, на Еврокомисията, комисаря по науката с информация за случващото се с науката у нас.  Референдум. \"Сега\":Референдумът за добива на природен газ в Генерал Тошево е валиденМестният референдум в добруджанската община Генерал Тошево за добив на природен газ е валиден, информира Би Ти Ви. По-малко от час преди края на изборния ден се разбра, че в местното допитване са участвали над 45 на сто от имащите право на глас. Изборният ден премина спокойно и няма подадени жалби.Окончателните резултати от референдума ще станат известни по-късно тази вечер. Сняг. \"Монитор\":Над 500 машини обработват пътните настилки Над 500 машини обработват пътните настилки по републиканската пътна мрежа в районите със снеговалеж, съобщиха от АПИ. Най-силни са снеговалежите в Софийска област. В Троянския проход - път II-35 Троян - Кърнаре, е ограничено преминаването на тежкотоварни камиони над 12 тона поради снегонавявания.Без ограничения е движението през проходите \"Айтоски\", \"Котленски\", \"Обзорски\", \"Печинско\", \"Превала\", \"Предел\", \"Републиката\", \"Ришки\" и \"Рожен\".  Трагедия. \"24 Часа\":Жена удушила момиченцето в Момчилград? 7-годишното момиченце, което бе открито убито в дома си в Момчилград, е удушено чрез притискане на устата и носа, а след това устните й били залепени с тиксо.По телцето на момиченцето не са открити други следи от насилие, пише \"Телеграф\". Основната версия на МВР е, че детето е било убито от жена, част от семейството. Сигнал за трупа е подала майка й Садет Муса, след като се прибрала от работа.", "date": "2017.12.18", "title": "БАН продължава протестите срещу съсипването на науката; Жена удушила момиченцето в Момчилград?"}
{"url": "https://news.bg/world/pinera-pecheli-prezidentskite-izbori-v-chili.html", "text": "Милиардерът Себастиан Пинера печели президентските избори в Чили, предаде \"Дойче веле\". Това става ясно след проведения вчера втори тур на вота.При преброени 96% от бюлетините, той получава 54,57% от гласовете. Съперникът му Алехандро Гилиер, сенатор и бивш журналист, взима 45,43% от гласовете. Той се яви като независим кандидат, подкрепен от левицата. Гилиер вече поздрави победителя, призна загубата си и заяви, че лявото в страната е в политическа криза в момента. Себастиан Пинера е бивш президент на Чили и управлява между 2010 и 2014 година. Той ще замени настоящия държавен глава Мишел Бачелет през март. ", "date": "2017.12.18", "title": "Пинера печели президентските избори в Чили "}
{"url": "https://news.bg/world/tramp-nyama-da-uvolni-malar.html", "text": "Американският президент Доналд Тръмп не възнамерява да уволни специалния прокурор Робърт Мълър, който води разследването по руската намеса в американските президентски избори. Това заяви той при завръщането си във Вашингтон в отговор на журналистически въпроси. , каза той. Тръмп обаче изрази притеснение от методите на работа на Мълър и призна, че екипът му е на същото мнение. Юристи от кръга на държавния глава твърдят, че спецпрокурорът е получил незаконно достъп до електронната кореспонденция на екипа му от периода след избирането му до встъпването му в длъжност.Такава позиция се изразява в писмо до Сената и до Камарата на представителите, чийто автор е адвокатът от организацията \"Trump for America\" Кори Лангхофър.Припомняме, разследването на Мълър достигна до хора от близкия кръг на Тръмп, включително до хора от семейството му, като неговия зет Джаред Къшнър и сина му Тръмп-младши.С разследването се занимават също Конгресът и Федералното бюро за разследване.", "date": "2017.12.18", "title": "Тръмп няма да уволни Мълър "}
{"url": "https://news.bg/world/voynata-sreshtu-daesh-v-siriya-priklyuchva-prez-2018-godina-spored-makron.html", "text": "Войната срещу групировката \"Ислямска държава\" в Сирия ще приключи през 2018 година. В това е убеден френският президент Еманюел Макрон. Той направи изявлението в интервю за France 2, цитирано от \"Дейли мейл\".Според него терористите ще бъдат разбити окончателно през февруари. Той припомни разгрома им в Ирак. Победата над ДАЕШ ще даде тласък и на преговорите между сирийската власт и опозицията, които трябва да се проведат през следващата година. Според Макрон, сирийският президент Башар Асад е \"враг на сирийския народ\", но не може да се преговаря за бъдещето на страната без него.  ", "date": "2017.12.18", "title": "Войната срещу ДАЕШ в Сирия приключва през 2018 година, според Макрон "}
{"url": "https://news.bg/weather/novata-sedmitsa-zapochva-s-valezhi.html", "text": "С облачно време и значителни валежи започва новата седмица. Това съобщват от НИМХ на БАН. В Югозападна България ще вали сняг, в югоизточната половина от страната - дъжд. Ще духа слаб, в източните райони до умерен северен вятър. Максималните температури ще са между 1 и 6 градуса, за София - 2 градуса. Атмосферното налягане бавно ще се повишава, достигайки средното за месеца.  ", "date": "2017.12.18", "title": "Новата седмица започва с валежи "}
{"url": "https://news.bg/world/huan-orlando-ernandes-e-noviyat-prezident-na-honduras.html", "text": "Хуан Орландо Ернандес е новият президент на Хондурас. Това съобщиха от избирателния трибунал, цитирани от АФП. Така се признават резултатите от оспорваните избори от края на ноември. Тогава опозиционният кандидат Салвадор Насрала и други кандидати също се обявиха за победители.Те поискаха анулиране на вота и обвиниха новия президент в нарушаване на конституцията. Преизбирането на Ернадес доведе до кървави протести, при които загинаха най-малко трима души. Това предвещава нестабилност в управлението на страната. ", "date": "2017.12.18", "title": "Хуан Орландо Ернандес е новият президент на Хондурас "}
{"url": "https://news.bg/world/30-zaginali-i-nad-20-izcheznali-sled-bedstviya-vav-filipinite.html", "text": "Най-малко 30 души са загинали след серия бедствия, преминаващи през Филипините през последната седмица. Други 23-ма се издирват. Страната преживя бури, свлачища и наводнения. Най-засегната е централната част на страната. Хиляди туристи също бедстват заради лошото време. Повече от 89 000 души са потърсили защита във временните центрове за настаняване. Силата на тропическата буря Кай-так отслабва, но се премества към други части на страната. Президентът Родриго Дутерте обяви, че е готов да посети засегнатите райони. ", "date": "2017.12.18", "title": "30 загинали и над 20 изчезнали след бедствия във Филипините "}
{"url": "https://news.bg/crime/arestuvaha-za-iznudvane-sluzhitel-vav-firma-za-barzi-krediti.html", "text": "По искане на Районната прокуратура в Търговище съдът взе мярка за неотклонение \"Задържане под стража\" на служител във фирма за бързи кредити за изнудване на клиент, придружено със заплаха за убийство и причиняване на лека телесна повреда.В искането си до съда прокуратурата посочила обоснованото предположение, че обвиняемият Николай К. е извършил престъплението, за което е бил привлечен. Деянието е тежко по смисъла на закона.Николай К. според прокуратурата може да извърши друго престъпление, тъй като по делото били събрани доказателства, че за времето от 11 до 12 декември той е изнудвал и други 5 лица със същата бруталност и агресия.36-годишният Николай работел във фирма за отпускане на бързи кредити. На 11 декември той извършил престъплението спрямо клиент на фирмата, когото заплашил, че ако подаде оплакване в полицията, няма да види детето си или ще го получи в колет.По сигнал на потърпевшия Районната прокуратура в Търговище образувала досъдебното производство. До определяне на постоянната мярка за неотклонение \"Задържане под стража\" от съда, Николай К. е бил задържан от Районната прокуратура в Търговище за срок до 72 часа.Определението на съда подлежи на обжалване пред Търговищкия окръжен съд.", "date": "2017.12.18", "title": "Арестуваха за изнудване служител във фирма за бързи кредити"}
{"url": "https://news.bg/world/protsesat-sreshtu-salah-abdeslam-otlozhen-za-5-fevruari.html", "text": "Процесът в Белгия срещу единия от заподозрените за терористичните атаки в Париж през 2015 г. е отложен за 5 февруари 2018 г., съобщи местната агенция Belga, цитирана от Ройтерс.Френски гражданин, но отгледан и пребивавал в Брюксел, Салах Абдеслам се укри в Белгия след атаките в Париж на 13 ноември 2015 г., при които загинаха 130 души. Той се укриваше от полицията няколко месеца преди да бъде задържан. Четири дни след арестуването му на 18 март 2016 г., в Брюксел беше извършено терористично нападение.Абдеслам ще бъде съден за участие в престрелка с полицията в брюкселския квартал \"Форе\" три дни преди да бъде арестуван в града.Процесът срещу него трябваше да започне в понеделник, но Абдеслам си нае нов адвокат, който поиска повече време, за да подготви случая му.", "date": "2017.12.18", "title": "Процесът срещу Салах Абдеслам отложен за 5 февруари"}
{"url": "https://news.bg/crime/arestuvaha-bosnenets-opital-da-prekara-5-5-t-prekursor.html", "text": "Арестуваха чужденец за контрабанда на 5,5 тона литра прекурсор за производство на 2 тона хероин. Открити са и 4 единици късо бойно огнестрелно оръжие - два пистолета и два револвера с допълнителни пълнители, и ЗИП. Разследването е на Митница Лом под наблюдението на Окръжна прокуратура - Видин, съобщиха от държавното обвинение.На 15 декември 2017 г. около 1.00 часа през нощта, мобилен екип на Митница Лом спира камион с босненска регистрация в района на ГКПП Дунав мост 2. По документи багажът бил 20 тона полиетилен от страна в ЕС за фирма получател в Турция. Шофирал е 60-годишен босненски гражданин И. Памукович.Митничарите открили, че в камиона са натоварени 22 различни по размер дървени каси, съдържащи авточасти, електроника, 100 кг мобилни телефони и медицинска апаратура за диагностика. В 6 от сандъците са открити пет пластмасови куба с вместимост от 1000 л и 22 туби по 30 литра, всички съдържащи безцветна течност с характерния мирис на оцетен анхидрид - контрабандно превозван прекурсор, използван за производство на хероин.Общото количество на задържания прекурсор е 5500 литра. От подобно количество оцетен анхидрид може да се произведе около 2 тона хероин.На 16 декември 2017 г. Окръжна прокуратура Видин е привлякла като обвиняем И. Памукович за контрабанда на 5 505 литра прекурсор без разрешение по Закона за контрол върху наркотичните вещества и прекурсорите. Босенецът е задържан от прокурора за срок до 72 часа и предстои внасяне на искане за вземане на мярка за неотклонение \"Задържани под стража\". Разследването продължава.", "date": "2017.12.18", "title": "Арестуваха босненец, опитал да прекара 5,5 т прекурсор "}
{"url": "https://news.bg/politics/desnite-pishat-do-borisov-da-zashtitava-balgarite-v-angliya.html", "text": "Десните, които след като останаха извън парламента се обединиха около Български манифест за Европа, са притеснени за статута на българите във Великобритания след излизането на страната от ЕС.Според десните окончателното споразумение може да съдържа неприятни изненади за сънародниците ни и може да попречи на оставането на българите във Великобритания.Партиите около Български манифест за Европа ще търсят съдействие от министър-председателя Бойко Борисов. Те искат да се запази пряката юрисдикция на Европейския съд 15 години след напускането на Великобритания на ЕС.Десните искат да се олекоти процедурата за получаване на уседнал статут във Великобритания. Настояването е тази процедура да е безплатна.Десните предупреждават още от сега да се приемат нужните изменения в Изборния кодекс, за да се гарантират изборните права на сънародниците ни. Промените се налагали заради непрестанния ръст на избирателната активност.Писмото до Борисов е от Мария Спирова, активист за правата на европейските граждани след Брекзит, евродепутата Светослав Малинов и дипломатът Стефан Тафров.Завърши първата фаза за излизане на Великобритания от ЕС, припомни Малинов, който продължава да вижда заплаха за правата на българите там. Нищо не е договорено, докато всичко не е договорено, категоричен е евродепутатът, който настоява за твърда позиция от страна на премиера. Опасностите и неприятностите предстоят, убеден е Малинов.Стефан Тафров иска омбудсман по правата на европейските граждани във Великобритания. По думите му британското вътрешно министерство затруднява чужденците да уреждат статута си и тази инерция може да продължи и след Брекзит.", "date": "2017.12.18", "title": "Десните пишат до Борисов да защитава българите в Англия"}
{"url": "https://news.bg/health/patsientki-organizatsii-predlagat-merki-za-moratoriuma-na-inovativni-terapii.html", "text": "С оглед на засилващото се обществено напрежение от Пациентски организации \"Заедно с теб\", Асоциация за репродуктивно здраве, бременност и грижи за децата \"Усмихни се\", Алианс на трансплантираните и оперираните АТО \"Бъдеще за всички\", Асоциация на пациентите със сърдечно-съдови заболявания, предлагат на институциите мерки относно Мораториум на иновативни терапии в Закона на бюджета на НЗОК за 2018 г.Според действащото законодателство не могат да се правят поправки по същите текстове в Закона за бюджета на НОЗК за 2018 г. три месеца след приемането му.Организациите предлагат: \"Спешно приключване до края на 2017 г. на преговорите на НЗОК за отстъпки с Притежателите на разрешение за употреба на лекарства за одобрените от комисиите 32 иновативни молекули, за да могат да влязат в Позитивната листа на НЗОК за 2018 г. и да изчакат падането на Мораториума. Забавянето на преговорите ще забави осигуряването на лечението на пациентите, нуждаещи се от иновативни терапии. По наша информация тези преговори са замразени.\"\"Специализираната Комисия за одобряване на нови терапии, предлагана от Министерство на здравеопазването, да заработи временно и палиативно, докато изтекат трите месеца, изисквани от законодателството за промени в гласувания закон\", обясняват те.\"Бихме приели реимбурсирането на тези молекули, които се покриват от здравните фондове на 9 европейски държави като условие, тъй като повечето от тези, които кандидатстват в НЗОК отговарят на това изискване\", допълват пациентските организации.Пациентските организации изразяват категоричност относно осигуряването на лечението с иновативни терапии на всички пациенти, които се нуждаят, независимо от заболяванията. Както за тези, за които няма съществуващо лечение, така и за тези, на които наличните терапии не помагат. ", "date": "2017.12.18", "title": "Пациентки организации предлагат мерки за Мораториума на иновативни терапии"}
{"url": "https://news.bg/politics/vmro-raztrevozheni-ot-gratsko-srabski-tsarkoven-alians-sreshtu-makedoniya.html", "text": "ВМРО не смята, че Българската православна църква \"се намесва в юрисдикцията на Сръбската православна църква\" с решението на Светия синод на Българската православна църква да приеме молбата на \"схизматичната Македонска православна църква\" да поеме ролята на църква-майка. От партията не приемат това становище на Св. Синод на Гърция.Патриотите намират позицията на гръцкия синод за ултимативна, невярна и опасна за отношенията в православния свят.От ВМРО смятат, че твърденията, че Македонската църква исторически е под шапката на сръбската, насаждат църковни интриги, които могат да върнат църковните отношения столетия назад.Патриотите припомнят, че Охридската архиепископия е доказано българска според исторически факти. Те виждат в опита на гръцкия клир да я причисли към сръбската духовна територия, опасността да се възроди гръцко-сръбското съглашателство против интересите на народа в Македония.От ВМРО призовават историческата справедливост да бъде възстановена.В официалната позиция на партията пише, че ВМРО \"съзнавайки автономността на църквата и отделяйки изцяло църковния от политическия живот\" обръщат внимание на историческите факти.Според патриотите само и единствено историческите факти трябва да бъдат взети под внимание при бъдещите разговори за статута на Македонската православна църква.От ВМРО са на мнение, че становището на Св. Синод на Гръцката православна църква възражда отдавна забравени стереотипи и тревожи с исторически аналогии от времето на българо-гръцкия църковен спор.", "date": "2017.12.18", "title": "ВМРО разтревожени от гръцко-сръбски църковен алианс срещу Македония"}
{"url": "https://news.bg/video/evropredsedatelstvoto-u-nas-s-250-sabitiya.html", "text": "250 събития у нас, два теча и чистене по празниците. Така НДК посреща Европредседателството.Ресорният министър Лиляна Павлова и министърът на културата Боил Банов влязоха в ролята на екскурзоводи на медиите и представиха новите мокети, плочки, тавани по различните зали. Те бяха категорични, че на евролидерите ще се представят най-модерните и уникални помещения.Течовете вече са отстранени. И до момента се правят обучения по мерките за сигурност. Ще се влиза със специални баджове с кодове за достъп до определените зони.45 милиона лева струва ремонтът на НДК. Медиите разполагат с две помещения за работа. В основната зала за пресконференции ще има 260 работни места.Министър Павлова не е притеснена, че опозицията внася вот на недоверие преди официалното първо събитие от календара на председателството. Тяхно право е, както се изрази тя.Евролидерите ще имат и обезопасена зона за пушене. От коментара й по време на разходката стана ясно, че денонощно се е работело по обновяването на НДК. Вход А6 ще е официалният за всички ВИП гости. Предвидена е стена за снимки на ръкостискания за евролидерите. Първи пред стената се ръкуваха Павлова и Банов.Първата среща е на 11-12.01.2018. Самият министър на културата изтъкна, че се е наложило ведомството да се вмести в тези 45 милиона лева за ремонт, но той е доволен от качеството на дейностите, които не са спирали. Затова е и имало някои пропуски, които обаче своевременно са били отстранени.Последният теч е отстранен в събота. Той е бил на място, което не е предвидено за ремонт. Детайлите се изчистват, уточни Банов.12 милиона лева са похарчени за система за сигурност, която според него, е уникална за Европа. Отливка на лъв ще посреща евролидерите на парадния вход.Няма по-добро място в Европа в момента, категоричен е министърът на културата.От разходката на журналистите стана ясно, че редица произведения на изкуството са реновирани. Обектът представлява нещо уникално, похвали се Боил Банов. Ремонтиран е и централният вход на двореца.Банов беше ясен, че в НДК ще продължат да се провеждат културни прояви по време на председателството.Обновена е и основната зала за пленарни разговори, която по думите на Боил Банов също е уникална за Европа. Тя също се нуждае от довършителни дейности, тъй като, както журналистите видяха, в нея имаше и умрели хлебарки.", "date": "2017.12.18", "title": "Европредседателството у нас с 250 събития"}
{"url": "https://news.bg/crime/babh-sas-zasileni-proverki-po-praznitsite.html", "text": "Започват засилени проверки по повод Коледните и Новогодишни празници. От Българска агенция по безопасност на храните ще инспектират предприятия за производство и търговия с храни, складове на едро, заведения за обществено хранене, обекти за търговия на дребно, пазари и борси.Проверките ще следят за произхода, сроковете, условията на съхранение и правилното етикетиране на храните. Освен това инспекторите ще проверяват и регистрацията на обектите и съответствието на сградов фонд и оборудване.С проверките се цели да се гарантира безопасността на храните и да се предотврати всеки опит на недобросъвестни производители или търговци за злоупотреби.От БАБХ целят потребителите спокойно да посрещнат празничните дни.Агенцията по безопасност на храните ще има дежурни екипи по време на празниците, които извършват проверки по сигнали за нередности.Потребителите могат да информират за проблеми онлайн или на горещата телефонна линия на БАБХ - 0700 122 99.", "date": "2017.12.18", "title": "БАБХ със засилени проверки по празниците "}
{"url": "https://news.bg/world/mediite-v-sasht-otseniha-blagodarnostta-na-putin-za-pomoshtta-na-tsru.html", "text": "Това е първото публично изявление на Русия, че информация на САЩ е помогнала за предотвратяване на терористична атака.Това пише американският вестник \"Вашингтон поуст\", който коментира телефонния разговор между Владимир Путин и Доналд Тръмп, посветен на предотвратения атентат в Санкт Петербург, отбелязва интернет изданието \"Взгляд\".Вчера руският лидер Владимир Путин проведе телефонен разговор с американския си колега. Кремъл съобщи, че руският лидер е благодарил на президентът на САЩ за предоставената от ЦРУ информация за подготвяна от ДАЕШ (\"Ислямска държава\") терористична атака в Санкт Петербург.\"Взгляд\" отбелязва, че телефонният разговор (вторият за последните четири дни) и изразената от Путин благодарност пред американския си колега не са останали без внимание в американските медии.\"Политико\" пише, че руският президент е обещал Москва да споделя информация при готвен атентат в САЩ, ако такава информация се появи.Вестник \"Ню Йорк таймс\" констатира, че обикновено американските специални служби разглеждат ФСБ, наследникът на КГБ, като противник, дори и когато става въпрос за сътрудничество в борбата срещу тероризма. Изданието припомня и за последствия от такъв подход. Много преди терористичната атака в Бостън ФСБ предало на ФБР информация за Тамерлан и Джохар Царнаев, че са свързани с радикални групировки, но американските служби пренебрегнали предупрежденията. Фактът е припомнен и от Владимир Путин.Настоящият факт за сътрудничество е извън тази тенденция, констатират американските журналисти. Причината е очевидна: \"\", подчертава \"Ню Йорк таймс\".\"Политико\" отделя внимание на вътрешнополитическите аспекти, свързани с президента на САЩ.\"Тръмп има трудни отношения с ЦРУ и разузнавателната общност като цяло\", констатира изданието и припомня, че американският лидер \"публично и нееднократно изрази съмненията си относно оценката на разузнавателното общество за намесата на Русия на президентските избори през 2016 г.\".Но сега Тръмп \"след разговора си с Путин позвънил на директора на ЦРУ (Майк Помпео) и го похвалил, както и талантливия му екип и всички в разузнавателната общност за добре свършената работа\". Но остава открит въпросът дали помощта за Русия се счита като комплимент за ЦРУ.Допълва се, че разговорът между двамата президенти се е провел преди Тръмп да обяви новата стратегия за национална сигурност на САЩ. Днес американският лидер ще обяви стратегията по време на реч.Вестник \"Лос Анджелис таймс\" пише, цитирайки изявлението на съветника на Белия дом по национална сигурност Хърбърт Макмастър, че особено внимание ще бъде отделено за противодействие на \"ревизионистките държави\" - Китай и Русия, както и на \"ядрената заплаха, която представляват Иран и Северна Корея\".В същото време \"Ню Йорк таймс\" пише, че един от двата телефонни разговора между Путин и Тръмп за последните четири дни е бил посветен на съвместните усилия на Москва и Вашингтон за разрешаване на ситуацията с КНДР.Ако контактите между Путин и Тръмп са извън общата картина на охлаждане на отношенията между САЩ и Русия, то стратегията за национална сигурност (според изложението на Макмастър) ще затвърди това охлаждане.Според оценката на \"Лос Анджелис таймс\" стратегията напълно изпълнява желанията на \"ветераните\" от предишната републиканска администрация, които критикуват Тръмп, че е \"отстъпил лидерството\" на Пекин и Москва, а също така е позволил възникване на напрежение около иранския и корейския проблем.", "date": "2017.12.18", "title": "Медиите в САЩ оцениха благодарността на Путин за помощта на ЦРУ"}
{"url": "https://news.bg/int-politics/protesti-v-avstriya-zaradi-vlizaneto-na-kraynata-desnitsa-v-pravitelstvoto.html", "text": "Новото правителство на Австрия положи клетва пред президента на страната на фона на протести срещу важната роля, която беше предоставена на крайната десница в кабинета.През почивните дни новият канцлер - председателят на Австрийската народна партия Себастиан Курц, сключи споразумение с Партията на свободата, националистическа формация, основана след Втората световна война от бивши членове на нацистката партия, сега оглавявана от Хайнц-Кристиан Щрахе.Коалиционното споразумение прави Австрия единствената западноевропейска страна с присъствие на крайната десница в правителството. На 31 години Курц е най-младият ръководител на правителство в Европа.Народната партия на Курц спечели 32% от гласовете на парламентарните избори през октомври, като с това си осигури 62 депутатски места в 183-местния парламент. Партията на свободата зае третото място с 26% от гласовете и 51 депутатски места.Около 5000 души се събраха на протести във Виена - далеч по-малко от десетките хиляди, които излязоха последния път, когато Партията на свободата влезе в правителство, а именно - през 2000 г.Масирано полицейско присъствие от около 1500 полицаи, хеликоптери и водни оръдия блокира района около двореца Хофбург преди началото на церемонията по полагане на клетва.Докато протестиращите от леви и антифашистки групировки се събираха на централния площад \"Хелденплац\", хора размахваха плакати, на които се четеше \"Добре дошли, бежанци\", \"Нацистите вън\" и \"Без нацистки прасета\".Полицията е изстреляла димна граната, след като някои протестиращи са се опитали да пробият полицейския кордон, уточнява \"Франс прес\".В коалиционния договор двете партии се заричат да ограничат нелегалната имиграция и да ускорят депортацията на лица, на които им е отказано убежище, но също така подчертават ангажимента на страната към Европейския съюз.Партията на свободата ще контролира ключови постове в новото правителство, включително вътрешното, външното и военното министерство.", "date": "2017.12.18", "title": "Протести в Австрия заради влизането на крайната десница в правителството"}
{"url": "https://news.bg/crime/prostrelyaniyat-danachen-e-v-kritichno-sastoyanie.html", "text": "Простреляният 43-годишен данъчен е в тежко критично състояние с реална опасност за живота, съобщават от пресцентъра на Военномедицинска академия.Мъжът има поражения в десния бял дроб и големите кръвоносни съдове в областта. На данъчният са прелети 16 сака кръв и още толкова плазма, но въпреки това той все още е в хеморагичен шок.Припомняме, тази сутрин към 8 и 40 в столицата данъчен служител беше прострелян в колата си. Инцидентът стана в района на ул. \"Дунав\" около Столична община и НАП. Прострелян е вероятно с пистолет. Мъжът е бил опериран в болницата.Главният прокурор Сотир Цацаров заяви, че простреляният е и бивш полицейски служител.43-годишният е уцелен с два куршума, които минали през предното стъкло на автомобила. Той е причакан на малка уличка, където колата му се движела с ниска скорост. Стрелбата е станала в момент на движение на автомобила.Нападнатият е началника на отдел Фискален контрол. Районът е заграден, извършва се оглед, предприети са издирвателни действия.", "date": "2017.12.18", "title": "Простреляният данъчен е в критично състояние"}
{"url": "https://news.bg/int-politics/polsha-vizhda-fatalni-posleditsi-za-ukrayna-ot-severen-potok-2.html", "text": "Проектът за газопровод \"Северен поток-2\" може да доведе до фатални последици за Украйна. Това обяви новият премиер на Полша Матеуш Моравецки.\"Ние смятаме, че \"Северен поток-2\" е много вреден проект, като застрашава сигурността на Централна Европа. Този проект, който може да бъде дори фатален за Украйна, нашата съседна страна\", коментира полският премиер пред местно радио.По думите му, \"в момента на пълното изключване на Украйна от транзита на (руски) газ няма да останат пречки за по-нататъшно дестабилизиране на положението\" в страната.\"Северен поток-2\", добави Моравецки, \"много силно свързва Германия с Русия\". Същевременно според него проектът ще стане причина за това, че \"Газпром\" отново ще диктува цените на Полша.Както отбеляза говорителят на германското правителство Щефен Зайберт, Берлин смята, че последиците от \"Северен поток-2\", в това число и за Украйна, трябва да бъдат контролирани. \"Говорихме много за това в миналото, винаги е било важно за нас\", подчерта той.\"Северен поток-2\" свързва Германия и Русия по дъното на Балтийско море, заобикаляйки Украйна. ", "date": "2017.12.18", "title": "Полша вижда фатални последици за Украйна от \"Северен поток-2\" "}
{"url": "https://news.bg/economics/52-zemedeltsi-ot-burgas-poluchiha-subsidii-po-de-minimis.html", "text": "52 земеделски стопани получиха 45 488 лв. минимална помощ de minimis от Държавен фонд \"Земеделие\". Парите са изплатени съгласно Регламент (ЕС) № 1408/2013 за наводнението през 2017 г. в област Бургас, съобщиха от Министерството на земеделието и храните.Помощта е предоставена на стопани, които гледат кокошки, пилета, патици, пуйки, зайци, прасета, свине-майки, кози, овце, шилета, телета, понита, коне, магарета. Получават я и пчелари, чиито кошери са включени в Регистър за пострадали собственици на загинали животни, в резултат от наводнението, изготвен от Областна дирекция \"Земеделие\" на МЗХГ, Бургас.Заявления за финансова помощ de minimis се приемаха от 6-ти до 13-ти декември 2017 г. Общият размер на субсидиите е в размер на 46 000 лв. Той е определен с решение на Управителния съвет на фонда от 27 ноември 2017 г.Според правилата, подкрепата на един земеделски стопанин и на едно и също предприятие не може да надхвърля левовата равностойност на 15 000 евро (29 337.45 лв.) за период от три бюджетни години (2015 г. - 2017 г.).", "date": "2017.12.18", "title": "52 земеделци от Бургас получиха субсидии по de minimis"}
{"url": "https://news.bg/your-voice/agrarniyat-profil-na-general-toshevo-edinstvenoto-sigurno-neshto.html", "text": "Когато става дума за добив на собствени газ и нефт (белким разсеем енергийната си зависимост някога), Добруджа е житницата на България и национална кауза. Почвата спира да бъде пръст и се превръща в плътта на Отечеството, водата - живителните му сокове, а хипотетичните сонди - инжекции с отрова.Но когато говорим за построяване на АЕЦ \"Белене\" върху земетръсна зона, то почвата е само пръст, водата - кал, а ядреният фойерверк - национална кауза.Ако попитаме гражданското общество от Генерал Тошево за (фалиралите) заводи на социализма, ще бъдем потопени от напоителен хленч. Но иска ли гражданското общество от Генерал Тошево нещо ново, което да работи?Няма да допуснем подмяната на аграрния профил на общината с химически, пишат в декларация от общинската организация на БСП в Генерал Тошево.Аграрният профил на Генерал Тошево обаче е единственото сигурно нещо, което няма да се промени. Ако ще и германци да започнат да произвеждат там фини детайли от Мерцедес Бенц. Ако ще и южно-корейци да започнат да сглобяват телевизори \"Самсунг\" в общината. И без жито, аграрният профил ще си остане.Затова 97% от гласувалите в община Генерал Тошево са против добива на газ и нефт.Не, Шушана не е сама.Само че Шушана отдавана не жъне в житницата на България, а е сервитьорка в София.", "date": "2017.12.18", "title": "Аграрният профил на Генерал Тошево - единственото сигурно нещо"}
{"url": "https://news.bg/crime/5-godini-zatvor-poluchi-izmamnik-retsidivist-v-sliven.html", "text": "По внесен обвинителен акт на Районна прокуратура - Сливен, съдът наложи наказание от 5 г. \"лишаване от свобода\" на 35-годишния Стоян С. от с.Мокрен, общ. Котел.Той е подсъдим за това, че в периода от 13 септември 2016 г. - 15 ноември 2016 г. в Сливен, в условията на продължавано престъпление и опасен рецидив, с цел да набави за себе си имотна облага, измамил Жулиен И. и с това му причинил имотна вреда в размер на 5 182 лв. Наказанието трябва да бъде изтърпяно при първоначален \"строг\" режим в затвор.Подсъдимият Стоян С. е многократно осъждан. Пострадалият Жулиен И. не страда от психично заболяване и към момента на деянието е разбирал свойството и значението на извършеното и е могъл да ръководи постъпките си.В същото време той е човек с интелектуален дефицит, лесно манипулируем и внушаем, повърхностен в съжденията си и с особено изразена наивност, която е резултат от по ниското му интелектуално ниво. Подсъдимият и пострадалият не се познавали, като за първи път се срещнали на автобусна спирка в близост до Кооперативния пазар в Сливен.Тогава подсъдимият заговорил пострадалия и на база на твърдение, че имат общи познати поискал сумата от 40 лв. от Жулиен И., за да си купи лекарства. Жулиен И. съобщил, че няма пари в себе си и поканил подсъдимия до дома си, за да му даде исканата сума, което се и случило.Няколко дни по-късно подсъдимият се обадил на пострадалия, за да му върне парите, но всъщност поискал още. Схемата се повторила още общо три пъти. Стоян С. веднъж твърдял, че трябва да внесе определена сума, за да освободи колата си от заложна къща.Няколко дни по-късно твърдял, че баща му е катастрофирал и му трябвали спешно пари за операция. При следващия случай Стоян С. отново поискал пари за още медицински интервенции, които трябвало да бъдат извършвани на баща му.На 23 септември 2016 г., след като пострадалият вече бил изтеглил всички свои спестявания, обвиняемият отново го потърсил по телефона. Казал, че иска да се срещнат, за да му върне парите. Вместо това започнал отново да се оплаква, че има финансови проблеми.Убедил пострадалия да изтегли \"бърз кредит\", като по пътя към офиса на търговското дружество подготвил Жулиен И. за въпросите, които служителката от дружеството щяла да му зададе. Така била нанесена имотна вреда на пострадалия общо в размер на 5182 лв.Присъдата на Районен съд - Сливен може да бъде обжалвана пред Окръжния съд в града.", "date": "2017.12.18", "title": "5 години затвор получи измамник-рецидивист в Сливен"}
{"url": "https://news.bg/world/rusiya-izteglya-voennite-si-nablyudateli-ot-donbas.html", "text": "Русия ще изтегли военните си наблюдатели от Донбас. Украйна определи този ход на Кремъл като провокация, предаде АФП.Последният скок в напрежението дойде, когато Киев каза, че трима украински войници са били убити в битката в източната част на бившата съветска държава.През септември 2014 г. Украйна и Русия създадоха съвместен център за контрол и координация, който беше натоварен със задачата да наблюдава за спазването на прекратяването на огъня.Руското външно министерство заяви, че руските членове на съвместния мониторингов център ще го напуснат във вторник. Съвместната руско-украинска структура се намира на контролирана от правителството територия, близо до бунтовническата крепост Донецк.Русия обвини Украйна, че не позволява на нейните служители да изпълняват задълженията си, включително да говорят на местното население.Москва добави, че вече е уведомила международните си партньори за изтеглянето на наблюдатели. Отговорност за този ход на Кремъл носи Украйна, се посочва в изявлението на Сергей Лавров.Украинското министерство на външните работи опонира, посочвайки че това е нов удар по сделка за прекратяване на конфликта, сключена с помощта Запада.\"Това е безпрецедентна провокация от Русия, насочена към подкопаване на Минските споразумения\", смятат от Киев.Украйна смята, че това е нов опит на Москва да принуди Украйна да започне преки преговори със сепаратистите, подкрепяни от Кремъл.Освен това тази стъпка може да доведе до нова ескалация на конфликта. Въоръженият конфликт в Донбас, който започна през 2014 г., вече е отнел живота на 10 000 души. Хиляди пък са принудени да живеят като бежанци в Украйна.", "date": "2017.12.18", "title": "Русия изтегля военните си наблюдатели от Донбас"}
{"url": "https://news.bg/world/tramp-amerika-na-parvo-myasto.html", "text": "Новата стратегия за национална сигурност на САЩ поставя \"Америка на първо място\". Това обяви президентът на САЩ Доналд Тръмп.Във встъпителни думи той все пак предупреди, че САЩ са изправени пред един \"извънредно опасен свят\". Тръмп посочи, че поставя като приоритет американските граждани и че \"Америка отново води на световната сцена\".Тръмп припомни, че когато е встъпил в длъжност, заплахите са включвали проблемни режими, радикални ислямистки терористични групировки и терористи в Близкия изток.Пропускливите граници и неприлагането на имиграционните закони са оставили американците уязвими у дома, а търговските практики са отслабили икономиката, предупреди Доналд Тръмп.Русия подкопава демокрацията като използва медиите. Това се посочва в стратегията за национална сигурност, представена от президента на САЩ Доналд Тръмп.Днес, играчи от ранга на Китай и Русия използват информационните технологии, за да подкопаят законността на демокрацията. Нашите опоненти се прицелват в медиите, политическите процес, финансират социалните мрежи, стремят се да получат лични данни, се отбелязва в стратегията.За това американците трябва да се обединят, за да защитят начина си на живот. Ядреното оръжие на Русия е най-голямата заплаха за САЩ.САЩ се стремят, за да постигнат пълно ядрено обезоръжаване на Корейския полуостров. Това набеляза Доналд Тръмп.Той обяви, че САЩ нямат друг избор освен да се справят с предизвикателството на севернокорейските оръжия.Освен това е необходимо Пакистан да предприеме решителни действия срещу тероризма.Тръмп каза, че стратегията му за първи път обръща внимание на икономическата сигурност и ще включва пълно възстановяване на американската инфраструктура, както и стена по границата с Мексико.Тръмп обяви, че Русия и Китай са съперници, които се стремят да оспорят американските ценности.По тази причина САЩ се намират в нова ера на съревнование. В стратегията правителството на Тръмп определи Китай и Русия като \"ревизионистични сили\", които \"използват технологии, пропаганда и принуда, за да оформят свят, противоположен на нашите интереси и ценности\".Все пак Доналд Тръмп разкри, че САЩ ще работят заедно с Русия и Китай, когато това служи на американските интереси, и изтъкна как САЩ са предоставили разузнавателни данни на Русия, благодарение на които е бил предотвратен терористичен акт през уикенда.Ислямска държава е загубила 100% от териториите, които контролираше в Сирия и Ирак, обяви американският президент.Той посочи, че САЩ нанасят на ислямската групировка едно след друго съкрушително поражение.Ние ще ги преследваме навсякъде и няма да допуснем терористите да проникнат в САЩ.", "date": "2017.12.18", "title": "Тръмп: Америка на първо място"}
{"url": "https://news.bg/regions/slab-trus-e-useten-kray-satovcha.html", "text": "Земетресение от 3-та степен по Рихтер бе регистрирано тази вечер край село Ваклиново, община Сатовча, съобщи БНР.Сеизмологичният център на Българската академия на науките е засякъл труса към 19:50 часа, на дълбочина 10 километра. Няма данни за щети.", "date": "2017.12.18", "title": "Слаб трус е усетен край Сатовча"}
{"url": "https://news.bg/int-politics/v-polsha-se-razbi-iztrebitel-mig-29.html", "text": "В Полша се е разбил изтребител МиГ-29. Пилотът е успял да катапултира и е настанен в болница, съобщават местни медии.Катастрофата е станала в района на военното летище край селището Минск Мазовецки.Изтребителят се е готвил за кацане и малко след това е изчезнал от екрана на радарите.Това е станало около 17 часа местно време.Властите разследват инцидента. Самолетът е минал модернизация през 2014 г.", "date": "2017.12.18", "title": "В Полша се разби изтребител МиГ-29"}
