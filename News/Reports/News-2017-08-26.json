{"url": "https://news.bg/world/hilyadi-protestiraha-v-rusiya-sreshtu-organichavaneto-na-svobodata-v-internet.html", "text": "Хиляди руснаци протестираха срещу ограниченията върху използването на интернет, предадоха информационните агенции.Най-многолюдни бяха шествията \"За свободен интернет\" в Москва и Санкт Петербург. Акции се проведоха и в Екатеринбург, Новосибирск, Владивосток и някои други големи градове.Съобщава се, че в Москва са задържани 17 активисти.Демонстрантите скандираха \"Няма да ни изплашите, няма да ни забраните!\".\"Правителството още не е успяло да ни промие мозъците\", заяви пред Дойче веле участник в московското шествие.\"Интернет е единственото място, където в Русия все още има свобода на словото\", коментира друг от демонстрантите.", "date": "2017.08.26", "title": "Хиляди протестираха в Русия срещу органичаването на свободата в интернет"}
{"url": "https://news.bg/regions/bregovete-na-dunav-zastrashitelno-se-rushat.html", "text": "Застрашително се рушат бреговете на река Дунав. Ерозията понижава речното ниво и затруднява корабоплаването.Тенденцията от последните 30 години създава опасност и за риболова.\"Ерозията позволява да се разшири речното легло и по този начин да се намалят дълбочините в участъците\", обясни пред БиТиВи директорът на Агенцията за проучване и поддържане на река Дунав Павлин Цонев.Модерна апаратура ще направи анализ на речното корито, за да установи проблемните места.Очаква се до края на годината България и Румъния да изготвят съвместен проект за борба с ерозията по Дунава.", "date": "2017.08.26", "title": "Бреговете на Дунав застрашително се рушат"}
{"url": "https://news.bg/regions/nad-2-hil-dekara-goryat-v-sakar-do-turskata-granitsa.html", "text": "Пожар с площ от 2 500 декара бушува в Сакар планина. Огънят е до границата с Турция между селата Маточина, Присадец и Варник, съобщават от областната администрация в Хасково.Горят предимно сухи треви и храсти, няма засегнати горски и земеделски площи. Пожарът е локализиран. Пламъците са далеч от населените места и няма застрашени хора.В гасенето участват около 50 пожарникари и още толкова горски служители, доброволци и военни. Няма нанесени сериозни щети.Работи и тежка верижна техника, която проправя просеки.", "date": "2017.08.26", "title": "Над 2 хил. декара горят в Сакар до турската граница"}
{"url": "https://news.bg/world/irakskite-sili-otvoyuvaha-70-protsenta-ot-grad-tal-afar.html", "text": "Иракските сили са изтласкали ДАЕШ (\"Ислямска държава\") от 70 процента от град Тал Афар, който е крепост на терористичната групировка в Северозападен Ирак. Това обяви външният министър на Ирак Ибрахим ал Джафари, цитиран от \"Ройтерс\".\"Бог желае останалата част да бъде освободена скоро\", изтъкна Джафари по време на съвместна пресконференция в Багдад с френския си колега Жан-Ив льо Дриан, както и с френския военен министър Флоранс Парли.Настъплението към Тал Афар, който се намира на маршрута за доставки между Сирия и Мосул, бившата основна крепост на ДАЕШ в Ирак, започна на 20 август.", "date": "2017.08.26", "title": "Иракските сили отвоюваха 70 процента от град Тал Афар"}
{"url": "https://news.bg/int-politics/maduro-razporedi-voenni-manevri-s-blizo-1-mln-dushi.html", "text": "Около 200 хил. войници са мобилизирани във Венецуела за военни учения под наслов \"Боливарски суверенитет 2017\", които ще се състоят днес и утре, съобщава \"Франс прес\".Участие в маневрите взимат също така и 700 хил. членове на венецуелски милиции, резервисти и цивилни.Президентът на Венецуела Николас Мадуро разпореди тази демонстрация на сила в средата на август в отговор на изявление на американския му колега Доналд Тръмп, който не изключи военен вариант за разрешаване на кризата в страната.Много страни от региона, включително Бразилия, Колумбия, Перу, Чили, Мексико и Еквадор, отхвърлиха категорично този вариант.От Белия дом обявиха вчера, че нямат планове за използването на сила срещу Венецуела в краткосрочен план.\"Все още обмисляме широк спектър от варианти\", посочи Хърбърт Макмастър, съветникът по националната сигурност на Тръмп.Вчера САЩ наложиха тежки финансови санкции на Венецуела. Белият дом подчерта, че санкциите са \"внимателно насочени, за да спрат достъпа на диктатурата на Мадуро до критично важен източник на финансиране\".", "date": "2017.08.26", "title": "Мадуро разпореди военни маневри с близо 1 млн. души "}
{"url": "https://news.bg/culture/dobre-zapazena-selishtna-mogila-na-7000-g-prouchvat-v-yaz-ticha.html", "text": "Добре запазена селищна могила на 7000 г. проучват археолози в Шуменско, става ясно от репортаж на БиТиВи.Древното селище дава ценна информация за живота на хората, населявали земите в Североизточна България през каменно-медната епоха.Разкопки на обекта могат да се правят само един месец в годината, когато нивото на водата в язовир \"Тича\", където се намира, е спаднало и разкрива древните останки.Могилата, която в момента представлява остров във водите на язовира, е била укрепена от каменна стена, нещо рядко срещано за селищата от онази епоха.В селището е имало десетки жители, някои от които обитавали големи двуетажни къщи.\"Открихме доста тънкостенни цели сервизи, като матрьошки бяха, един до друг\", посочи археологът Митко Вълев.Откритите предмети показват, че селището вероятно е било обитавано от заможни хора.Бъдещето на могилата е неясно, защото водите на язовира продължават да я унищожават всяка година. ", "date": "2017.08.26", "title": "Добре запазена селищна могила на 7000 г. проучват в яз. \"Тича\""}
{"url": "https://news.bg/world/zhelyazna-pregradka-s-polsha-i-nadezhda-za-sporazumenie.html", "text": "В коментарите си за приключилата вчера обиколка на президента Макрон в три европейски държави френската преса обръща значително внимание на острата размяна на реплики между Париж и Варшава по повод отказа на полската страна да затегне условията за командироване на работници в чужбина.Въпреки че посети Австрия, Румъния и България, желязната му прегръдка с Полша ще остане един от важните акценти по време на европейското му турне, пише изданието \"Журнал дьо диманш\". Френският президент яростно разкритикува поведението на Полша, като го нарече \"нова грешка\", извършена от тази страна, която \"се маргинализира от Европа\". \"Полша няма да задава посоката на Европа\", коментира още Макрон. Подкрепен от Берлин, френският президент се срещна с ръководителите на Чехия, Словакия, Румъния и България, като всички изразиха съгласие да дискутират реформата за командированите работници. В този случай отказът на Полша, както и този на Унгария, които сформират твърдото ядро на държавите, несъгласни с предложените от френска страна реформи, не биха могли да бъдат пречка за узаконяване на директивата.\"Франс соар\" излиза със заглавие: \"Макрон засили натиска срещу Полша в края на визитата си в Източна Европа\".\"На полската премиерша ще й бъде много трудно да обясни на своя народ защо е добре да плащаме лошо на поляците\", атакува Макрон. Според него Варшава \"изопачава\" съюза, като \"се противопоставя на европейските интереси по много теми \". \"Полша по никакъв начин не определя пътя на Европа, която е изградена с цел постигане на съгласие. Това е и смисълът на структурните фондове, от които Полша се ползва\", заявява още френският държавен глава.Изданието коментира още, че българският министър-председател Бойко Борисов, чиято страна ще поеме ротационното председателство на ЕС през януари и който трябва да посрещне полския лидер в средата на септември, е предупредил по време на срещата си с Макрон във Варна, че Варшава и Будапеща не трябва да бъдат принуждавани насила да преодолеят колебанието си. \"Полша и Унгария са наши приятели, важна част от ЕС. Би било фатално, ако отношенията между страните от ЕС преминат в отворена фаза на конфронтация\", каза той.Френският президент също така пледира пред всички лидери в полза на своя проект за \"преoсноваване на Европа\" около сърцевината на държавите, които са най-решени да приемат сближаване във всички области, и обясни, че той ще предложи годишна \"пътна карта\" за ЕС в рамките на пет до десет години.\"Ако не предложим европейска перспектива на Западните Балкани, те ще предложат балканска перспектива за Европа\", пък предупреди българският президент Румен Радев.Седмичникът \"Лезеко\" си задава въпроса успял ли е Макрон да разцепи блока на десетте източноевропейски страни.Ако президентската обиколка беше някак си \"погълнатa\" от темата за преразглеждането на директивата, успя ли поне Макрон да спечели залога си да раздели блока от десет източноевропейски страни, които се обявиха против всякаква реформа или считат, че преразглеждането на трудовото законодателство нарушава принципа на субсидираност?Равносметката засега излиза наполовина, тъй като дори Прага и Братислава да споделят позиции, близки до тези на Париж, Букурещ и София изразиха резерви. Френският президент, който им обеща подкрепата си за влизане в Шенгенското пространство или еврозоната, изрази оптимизъм в петък за \"скорошен компромис по амбициозните теми, поставени на масата от Франция\" по повод среща на върха в края на октомври.Българският премиер Бойко Борисов също бе оптимист. Европейският комисар по икономическите въпроси, Пиер Московиси, заяви в петък, че компромисът е бил \"под ръка\". \"Можем да отидем по-далеч\", каза той. Това предложение призовава за равен труд, равно заплащане, включително платени отпуски и тринадесети месец, без да се слага таван до една година на срока на командироването.Преразглеждане на директивата може да бъде направено само с квалифицирано мнозинство на 16 от 28-те държави-членки на ЕС. Двете непреклонни страни, Полша и Унгария, които Макрон старателно избягна да посети по време на обиколката си, несъмнено ще изпитат трудности да обединят около себе си останалите 10 държави.\"Фигаро\" обобщава резултатите от президентското турне в Европа под заглавие: \"Макрон се завръща от Източна Европа с надеждата за споразумение\".Френският президент съобщи за сближаване с българския си колега относно преразглеждането на директивата, с която Франция иска да съкрати на 1 година продължителността на командировките в чужбина и да засили проверките срещу измамите. \"Аз съм напълно уверен, че можем да дефинираме амбициозен и положителен компромис за всички наши страни. Разговорите, които имах днес с президента Радев, ме правят изключително уверен \", каза той.И за да убеди най-нерешителните страни - в случая Румъния и България - Емануел Макрон не се поколеба да направи крачка към разширяването на Шенгенското пространство. Той обеща, че ще подкрепи влизането на румънци и българи в обновения Шенгенски район и че двете страни ще бъдат пълноценно ангажирани в размислите за бъдещето на Европейския съюз.\"Либерасион\" критикува поведението на държавния глава в спора му с Полша.Емануел Макрон не обича да му противоречат. Радразнен от отказа на Полша да затегне условията за командироване на работници, така както той иска, президентът на Републиката предприе рядко брутална атака срещу Варшава, в края на обиколката си в Австрия, Румъния и България. Той настоя, че полският народ заслужава нещо повече от своите ръководители, които отказват да се борят срещу социалния дъмпинг.В момент, когато се разбира добре с Берлин, поведението на Макрон е най-малкото контрапродуктивно, ако залага на факта, че по-голямата част от страните от Централна и Източна Европа изобщо не искат да бъдат поставени във \"втора дивизия\" и се надяват един ден да се присъединят към сърцето на ЕС - еврозоната. Иначе по каква причина тези държави ще приемат да жертват своите икономически интереси в краткосрочен план, ако Макрон им каже, че те не са близо до центъра на Европа?За момента страните от Централна и Източна Европа го играят като в поговорката \"И вълкът сит, и агнето цяло\". Макрон се завърна във Франция само с уверението, че до октомври ще има реформа на директивата от 1996 г., какъвто ангажимент поеха премиерите, с които се срещна. Но каква ще бъде тя засега остава неясно, тъй като през юни вече имаше квалифицирано мнозинство, което можеше да приеме предложение от Европейската комисия за промяна на условията на за командироване. Тогава Франция блокира тази възможност с надеждата да получи още повече.Публично лидерите на тези страни много внимаваха да не дадат и най-малката индикация за това какво са склонни да приемат. Макрон, от друга страна, не беше по-разговорлив и просто повтори нападките си срещу директивата от 1996 г. \"Формата, под която тя функционира, е предателство към eвропейския дух в неговите основи \", каза той. \"Единният европейски пазар и свободното движение на работници /всъщност свободата на предоставяне на услуги/ нямат за цел да облагодетелстват страните, които насърчават най-малко социалното право\".С други думи, преговорите започват.", "date": "2017.08.26", "title": "Желязна прегръдка с Полша и надежда за споразумение"}
{"url": "https://news.bg/world/ucheni-vavilontsite-sa-poznavali-pitagorovata-teorema-predi-gartsite.html", "text": "Ново изследване на древна вавилонска плочка променя представите за математическите познания в древността, съобщава National Geographic.Според учени от университета \"Ню Саут Уелс\", тя вероятно поставя основите на тригонометрията и показва, че създателите й са познавали Питагоровата теорема много преди появата на Питагор.Открита е в Ирак, в началото на миналия век, от американския археолог Едгар Банкс - първообраза на легендарния персонаж от киното Индиана Джоунс.През 1922 г. е купена от Джордж Артър Плимптън и оттогава носи името Плимптън 322.Според най-новото проучване на изследователите от \"Ню Саут Уелс\", тя е една от най-старите и вероятно най-точните тригонометрични плочки в древния свят.Статия, публикувана в журнала \"Historia Mathematica\", описва как учените са датирали древната глинена плочка и са стигнали до изводите за употребата й.\"Това е невероятно математическо творение, което говори за безспорен гений\", казва ученият от \"Ню Саут Уелс\" Даниел Мансфийлд.Изследователят Норман Уайлдбергер обяснява, че екипът е стигнал до заключението, че плочката е била използвана за изучаването на триъгълници въз основа не на ъгли, а на пропорции.На нея има поредица от 15 реда, пресечени от четири колони. На най-горния е изобразен почти равностранен триъгълник с приблизително равни пропорции. Надолу в редовете пропорциите се променят и се образуват по-тесни триъгълници.Предполага се, че плочката е била използвана за изследване на повърхности или строежи на сгради. Например, като са знаели височината и ширината на сградата древните строители биха могли да изчислят точните мерки, необходими за построяването на страните на пирамида.Според математиците, в плочката е използвано базово число 60 и така древните вавилонци са можели да извличат цели числа вместо дроби.Най-важното според специалистите е това, че плочката е доказателство, че вавилонците са познавали Питагоровата теорема години преди Питагор.Ако вавилонците са положили основите на тригонометрията, казват учените Алън и Мелвил, тя е била значително усъвършенствана от гърците - близо хиляда години по-късно.Изследователите посочват, че математиците в древния свят сериозно са заимствали едни от други, което прави трудно проследяването на корените на много открития.", "date": "2017.08.26", "title": "Учени: Вавилонците са познавали Питагоровата теорема преди гърците"}
{"url": "https://news.bg/disasters/amerikanski-voenen-helikopter-se-razbi-kray-jemen.html", "text": "Американски военен хеликоптер \"Блек хоук\" се е разбил край южния бряг на Йемен, докато екипажът му провеждал учения.Един военнослужещ е изчезнал, съобщава \"Асошиейтед прес\".Петима други на борда на военната машина са били спасени, уточниха от американското централно командване.Катастрофата е станала в петък вечерта. Американските власти разследват инцидента.Уточнява се, че става въпрос за рутинно обучение за американските сили.Йемен се намира на южния бряг на Арабския полуостров. Коалиция начело със Саудитска Арабия провежда въздушни удари в страната от 2015 г. насам", "date": "2017.08.26", "title": "Американски военен хеликоптер се разби край Йемен"}
{"url": "https://news.bg/int-politics/makedoniya-krehkata-darzhava.html", "text": "Още в началото на статията авторът стига до важен извод: когато една или друга държава приема закон за езика си, обикновено става дума не толкова за взаимното разбирателство между гражданите ѝ, колкото за колективната идентичност.\"Същото е и в Македония: близо една четвърт от 2,5 милиона македонски граждани говорят албански. Сега новият закон обявява албанския език за втори официален, редом с македонския\", пише Андреас Ернст и скицира напреженията между албанци и македонци през последните двайсетина години.Според него дилемата на македонското държавно строителство изглежда така:\"Не е лесно с албанците да изградиш мултиетническа държава: те са демографски най-младата - а след сърбите и най-многочислената - нация на Балканите, която от началото на сегашното хилядолетие се намира във възход. Албанците в страната-майка Албания се отърсиха от сталинисткото иго на Енвер Ходжа, в Косово си създадоха втора държава, а в Македония стъпка по стъпка увеличават влиянието си. В същото време точно тази страна за мнозина албанци е просто транспортно средство, което ще ги откара в ЕС. А ако това не стане, от немай къде ще се стигне до етнически обединения, които да съберат албанците под един покрив, както наскоро заплаши албанският премиер Еди Рама. Което би означавало края на Македония.\"Изкуствена нация?По-нататък в статията на \"Нойе Цюрхер Цайтунг\" става дума и за други страни на македонския проблем с идентичността, за който обаче, според автора, не са виновни самите македонци:\"Македонците се чувстват членове на своята нация също така естествено, както и албанците, сърбите или българите. Откакто в Титова Югославия през 1945 г. беше основана съюзната република Македония и беше стандартизиран македонският език, вече няколко поколения живеят със саморазбирането, че са македонци. Както на много други места в Европа, и тук държавата сътвори нация. Вярно, че още в края на 19-и век съществуват групи, които се самоопределят като \"македонци\". Но сред широките слоеве от населението това самосъзнание възниква едва след Втората световна война. Много български и сръбски националисти и до днес не го приемат. Наистина, през 1991 г. България първа призна независимостта на Македония, но \"\"Четири вълка\" и Великите силиАвторът припомня, че и в Сърбия също има националисти, които говорят за \"Южна Сърбия\", имайки предвид Македония. И все пак, когато става дума за идентичности, най-чести са конфликтите между България и Македония, констатира той. И продължава:\"Предмет обикновено е историята: средновековното царство на цар Самуил или героичните \"борци срещу Турция\", към които и двете страни имат изрични претенции. Тепърва ще видим . Този договор предвижда включително и съвместното празнуване на важни исторически юбилеи, което веднага изнерви националистите и от двете страни на границата. Поне това е добър знак.\"По-нататък в анализа става дума за добре известните проблеми на Македония с още една съседка - Гърция. А в края на статията си Андреас Ернст пише:\"Киро Глигоров, първият президент на независима Македония определи албанските, българските, гръцките и сръбските съседи като \"четирите вълка\", всеки от които имал претенции към страната. Тази метафора драматизира една ситуация, която реално съществува. След оттеглянето на Османската империя \"македонският въпрос\" периодически предизвиква конфликти между съседите, които често пъти са подбуждани и от Великите сили. . И единствено оцеляването на крехката македонска държавност предпазва Европа от ново катастрофално избухване на македонския въпрос. ЕС трябва да си даде сметка за този факт и бързо да вдъхне нов живот на замрелия процес на интеграция.\"", "date": "2017.08.26", "title": "Македония - крехката държава"}
{"url": "https://news.bg/bulgaria/stotitsi-balgari-izkachiha-shipka.html", "text": "Стотици хора, сред които много деца, изкачиха историческия връх Шипка, с преклонение към българските опълченци, чийто героизъм решава изхода от руско-турската война преди 140 години.Днес е кулминацията на националните тържества, посветени на годишнината от Шипченската епопея.Историческата битка за върха беше пресъздадена от Национално дружество \"Традиция\".Почит към героите беше отдадена с официална церемония на Шипка, в която участваха президентът Румен Радев и председателят на Народното събрание Димитър Главчев, както и дипломати, народни представители, областни управители, кметове на общини, общественици.\"Опълченците по безапелационен начин показаха какво е да служиш със себеотрицание и саможертва на българската кауза\", посочи държавният глава.\"Новите времена носят нови морални изпитания. Днес, ние с вас отново сме тук, за да се преклоним пред онези храбреци, които с анонимния си подвиг отстояха прохода Шипка, онази врата, през която влезе българската свобода.\" - подчерта Радев.По време на церемонията президентът прие почетния строй на Националната гвардейска част.Великотърновският митрополит Григорий отслужи заупокойната молитва за загиналите в боевете български опълченци и руски войници.Преди официалната церемония Димитър Главчев и Ручен Радев се включиха в туристическия поход към върха.По-рано днес беше отслужена литургия в храм-паметника \"Рождество Христово\" в град Шипка, на която присъства председателят на парламента.", "date": "2017.08.26", "title": "Стотици българи изкачиха Шипка"}
{"url": "https://news.bg/crime/zadarzhaha-petima-za-telefonni-izmami.html", "text": "Петима души са задържани за телефонни измами на при акции в пет области, съобщи БНТ.На 20 август в Нова Загора е задържан криминално проявен на 24 години, след извършена телефонна измама за 1600 лева и златни накити. Младежът е използван като куриер-муле.Действията около изясняването на случая са проведени съвместно от служители на Националната полиция и областните дирекции на МВР в Сливен, Плевен и Стара Загора.В координация със сектор \"Измами\" на Националната полиция, служители от трите областни дирекции са установили, че младежът е участвал в още три телефонни измами. Едната е за 11 хил. лева, извършена през месец март в Стара Загора, а другите две са за общо 7 хил. лева, осъществени през месец юни в Плевен.Други четирима души, замесени в телефонна измами, са задържани в Пазарджик и Смолян при операция, ръководена от Националната полиция.", "date": "2017.08.26", "title": "Задържаха петима за телефонни измами"}
{"url": "https://news.bg/bulgaria/pozharat-v-sakar-e-lokaliziran-izgoryaha-2500-dka-hrasti-i-trevi.html", "text": "Пожарът в Сакар планина, който пламна преди денонощие, е локализиран, съобщи Би Ти Ви.Огънят е унищожил 2500 декара храсти и сухи треви.От сутринта около 100 души гасят пламъците на ръка.Около обяд започнаха непрекъснати обходи по периметъра на огнището, за да се избегне повторно запалване.Всички противопожарни екипи, военните, горските служители и доброволците остават на терен най-малко до тази вечер.", "date": "2017.08.26", "title": "Пожарът в Сакар е локализиран, изгоряха 2500 дка храсти и треви"}
{"url": "https://news.bg/disasters/katastrofa-s-balgari-v-ungariya-sanarodnitsite-ni-sa-dobre.html", "text": "Български мерцедес е ударен при тежка катастрофа в Унгария, сънародниците ни, пътуващи с колата, не са пострадали, съобщиха от МВР.Според информация на българското посолство в Будапеща, получена от унгарските власти, пътният инцидент е станал на магистрала М5 в Унгария, в района на населеното място Táborfalva.Съобщава се, че мерцедесът е спрял в аварийната лента заради спукана гума, когато е бил ударен с висока скорост от форд с германски с германски регистрационни номера.В резултат на сблъсъка са пострадали четиримата пътуващи във форда и един човек, който е стоял до мерцедеса. Пострадалите са граждани на Македония.Българското посолство следи ситуацията и е в контакт с местните власти.", "date": "2017.08.26", "title": "Катастрофа с българи в Унгария, сънародниците ни са добре"}
{"url": "https://news.bg/bulgaria/misteriyata-na-balgarskite-glasove-otkriva-apoloniya-tazi-vecher.html", "text": "Световно известният хор Мистерията на българските гласове ще открие 33-ото издание на празниците на изкуствата \"Аполония 2017\" тази вечер, съобщиха организаторите на събитието.Концертът, който ще събере музикалните ценители в амфитеатъра в Созопол, ще бъде излъчен на живо по Българската национална телевизия.Заедно с песни от дългогодишния репертоар на Мистерията на българските гласове, хорът ще представи най-новите си произведения, написани от композитора Петър Дундаков. Те са включени в предстоящия нов албум на хора, продуциран от \"Шуберт мюзик пъблишинг\".В концерта ще участва и популярният перкусионист Стоян Янкулов-Стунжди.На сцената на \"Аполония\" тази вечер ще се качат и гъдуларката Христина Белева, китаристът Петър Миланов, вайсторът на кавала Костадин Генчев, световният шампион по бийтбокс Скилър.", "date": "2017.08.26", "title": "Мистерията на българските гласове открива „Аполония” тази вечер"}
{"url": "https://news.bg/disasters/uraganat-harvi-vrahletya-teksas.html", "text": "Ураганът \"Харви\" връхлетя крайбрежието на щата Тексас, предадоха информационните агенции.Скоростта на вятъра в центъра на урагана достигна 215 километра в час. Впоследствие тя намаля и силата на стихията беше понижена от четвърта на първа категория, но все още носи риск за живота на хората. Това е най-мощният ураган, бушувал в Тексас за последните 12 години.Метеоролозите прогнозират, че стихията ще продължи да бушува в щатите Тексас и Луизиана през следващите няколко дни. Очакват се силни дъждове, възможни са наводнения.Първият град, попаднал под ударите на ургана, е Рокпорт, с население около 10 хиляди души. В покрайнините му рухнаха няколко сгради, в които може да има хора.Десетки хиляди останаха без електричество.Вятърът е изкоренил дървета в Корпус Кристи - най-големия крайбрежен град в Тексас.След искане на губернатора Грег Абът президентът Доналд Тръмп обяви извънредно положение в Тексас.", "date": "2017.08.26", "title": "Ураганът „Харви” връхлетя Тексас"}
{"url": "https://news.bg/int-politics/malar-razsledva-maykal-flin-za-sauchastie-s-ruski-hakeri.html", "text": "Специалният прокурор Робърт Мълър, разследващ руската намела в американските избори, проучва бившия президентски съветник Майкъл Флин за участие в изтичането на мейли на Хилари Клинтън по време на изборната кампания, предадоха информационните агенции.Съобщава се, че предприемачът Питър Смит, е бил във връзка с пет хакерски групи при акцията по проникване в пощата на Клинтън. По думите на Смит, Флин е бил негов съучастник в разкриването на мейлите.Припомняме,кандидатката на Демократическата партия за Белия дом беше сериозно атакувана по време на кампанията заради използване на личната й поща за служебна кореспонденция. Според анализаторите това е изиграло роля за победата републиканския кандидат Донлад Тръмп в оспорваната изборна битка - Клинтън победи в абсолютния брой гласове, но Тръмп успя да спечели повече електори в избирателната колегия, излъчваща бъдещия президент.Според информация на в. \"Wall Street Journal\", Робърт Мълър вече е предприел разследване по случая, за да установи дали бившият съветник на Доналд Тръмп по националната сигурност има участие в похищаването на писмата на Клинтън.Вестникът уточнява, че според признанията на самия Смит, той е контактувал с петте хакерски групи, които са твърдели, че разполагат със съобщения от електронната поща на кандидатката на демократите.Предприемачът уточнява, че две от групите са били руски.По-рано Мълър изиска от Белия дом документи, свързани с Майкъл Флин, посочва в. \"New York Times\".", "date": "2017.08.26", "title": "Мълър разследва Майкъл Флин за съучастие с руски хакери"}
{"url": "https://news.bg/disasters/uraganat-harvi-dostigna-chetvarta-stepen.html", "text": "Четвърта степен е достигнал ураганът Харви, за който по-рано бе съобщено, че властите в САЩ се готвят, предаде CBS News. Жители на щата Тексас бяха евакуирани, тъй като там се очакват ветрове със скорост 200 км/час и проливни дъждове. Очакваше се днес той да достигне от втора - трета категория. Учени сравняват размерите на бедствието с урагана Катрина в икономическо отношение. Това е най-мощният ураган, достигал САЩ от 12 години насам. Вицепрезидентът Майк Пенс остава във Вашингтон, откъдето координирано ще действат с президента Доналд Тръмп, намиращ се в момента в Кемп Дейвид. В \"Туитър\", Тръмп призова да се следват нарежданията на местните власти. ", "date": "2017.08.26", "title": "Ураганът Харви достигна четвърта степен "}
{"url": "https://news.bg/press/balgariya-podkrepi-frantsiya-za-otmyana-na-sotsialniya-damping-25-t-sladoled-i-9-t-mayoneza-spreni-zaradi-fipronil.html", "text": "\"Визита\":\"Сега\":България подкрепи Франция за отмяна на \"социалния дъмпинг\"Франция ще подкрепи България за приемането й в чакалнята на еврозоната и в Шенгенското пространство. Това обеща президентът Еманюел Макрон след разговора си на \"четири очи\" с българския премиер, към когото се обърна със \"скъпи Бойко\".България ще подкрепи Франция за промени в правилата за командироване на работници в ЕС, стана ясно след вчерашните срещи на президента Румен Радев и на премиера Бойко Борисов с френския президент Еманюел Макрон във Варна. \"Постигаме волята да се ограничим във времето и за една и съща страна, за една и съща работа да се получава една и съща заплата. Когато имаме френски работодатели, които наемат български работници и им заплащат по български цени във Франция - не, не съм съгласен!\", каза Макрон във Варна вчера.Пожар. \"24 Часа\":Обляха пожара в Кресненското дефиле от въздуха с близо 140 тона вода Военнослужещи от Сухопътните войски и Военновъздушните сили днес, 25 август, продължиха да помагат в овладяването на огнената стихия в землищата на селата Мечкул и Ощава, община Симитли. Това съобщиха от Министерството на отбраната.Два вертолета Ми-17 от авиобаза Крумово от 7.00 ч. сутринта изпълняват задачи за потушаването на пожара. Всеки от екипажите работи в продължение на 6 часа като вертолетите се редуват в обливането на горските масиви и тревните площи с вода от въздуха. До 16.30 ч. те са направили над 70 захода, а в района на пожара са изсипани близо 140 т. вода.Екипажите на Ми-17 ще продължат своята работа до настъпването на вечерта.Нападение. \"Монитор\":Пребиха и наръгаха с нож Стоян ЗлатнияСкандално известният бизнесмен Стоян Стоянов-Златния е бил наръган с нож през изминалата нощ в столицата.Нападението е станало пред дома му в столичния квартал \"Банишора\". Стоянов е наръган 6 пъти с нож. Сигналът в полицията е дошъл от дежурния полицай в \"Пирогов\", където пострадалият е бил откаран. Мъжът е в тежко състояние с множество рани и контузии. Стоянов стана скалнадлно известен у нас и има множество криминални регистрации в МВР. Преди време беше обвинен в склоняване към проституция на малолетни момичета. Преди това бизнесменът организираше и модни конкурси на различни места в страната.Фипронил. \"24 Часа\":25 т. сладолед и 9 т. майонеза спрени заради фипронил 25 тона сладоледени изделия и 9 тона майонеза са изтеглени от пазара заради съдържание на яйчен прах, замърсен с фипронил.Това съобщи директорът на Областната дирекция по безопасност на храните в София Камен Николов.Миналия петък от Германия са съобщили, че в България е получена пратка яйчен жълтък на прах, замърсен с фипронил. До момента е установено, че 500 кг от продукта са доставени в един търговски склад и са идентифицирани фирмите, до които е дистрибутиран. Пратката е доставена март месец до две производствени предприятия на територията на страната.", "date": "2017.08.26", "title": "България подкрепи Франция за отмяна на \"социалния дъмпинг\"; 25 т. сладолед и 9 т. майонеза спрени заради фипронил"}
{"url": "https://news.bg/society/140-godini-ot-shipchenskata-epopeya.html", "text": "Днес отбелязваме 140-та годишнина от геройствата на българските юнаци на връх Шипка през 1877 г. по време на Руско-турската война.В тази битка българските опълченци решаващо възпират османските орди да прекосят Стара планина.По време на боевете през периода 21-26 август 1877 (9 - 14 август стар стил) загиват 3100 руски войници и офицери, както и повече от 500 български доброволци. Загубите на противника са повече от 8200 души. Хиляди българи традиционно се очаква да се включат в националното честване на историческия връх, което се отбелязва с редица прояви, включително и възстановка на събитията. Държавният глава Румен Радев и председателят на Народното събрание Димитър Главчев ще участват в националното честване на връх Шипка. Вчера вицепрезидентът Илияна Йотова участва в церемонията, която се проведе пред паметника на Опълченците в София. ", "date": "2017.08.26", "title": "140 години от Шипченската епопея"}
{"url": "https://news.bg/world/severna-koreya-s-poreden-raketen-test-1.html", "text": "Северна Корея е провела ново ракетно изпитание, предадоха световните информационни агенции. Съобщава се за изстреляна неидентифицирана ракета в Японско море. Тази активност е първата след разменените заплахи със САЩ. Тихоокеанското командване на САЩ заяви, че са били изстреляни три балистични ракети с малък обсег. Две от ракетите са прелетели около 250 км в североизточна посока и са се приземили в морето. По-рано комунистическата държава заплаши да изстреля ракети в близост до американския остров Гуам в Тихия океан, но впоследствие заяви, че ще изчака.САЩ пък определиха със задоволство като сдържана реакцията на Пхенян на последните санкции и загатнаха за диалог в близко бъдеще. По-рано, южнокорейската агенция \"Йонхап\" съобщи, че може би е била изстреляна балистична ракета, без обаче да обви източника си. ", "date": "2017.08.26", "title": "Северна Корея с пореден ракетен тест "}
{"url": "https://news.bg/world/vazdushen-udar-ubi-14-dushi-v-jemen.html", "text": "При поредни въздушни удари за последните дни на водената от Саудитска Арабия коалиция са загинали най-малко 14 цивилни, предаде \"Индипендънт\".Сред жертвите са и 6 деца. През последните се появиха съобщения за други 35 жертви отново в Сана, а според очевидци градът е бил удрян повече от 25 пъти. ООН настоя за независимо разследване на последните удари и яростно критикува Рияд. Продължаващата гражданска война в Йемен започна през септември 2014 г., когато шиитското политеческо движение на хусите завладя Сана, превземайки президентския дворец и създавайки временно правителство. Военната интервенция начело със Саудитска Арабия започна през март 2015 г. с бомбардировки срещу бунтовниците хуси и в полза на сваления от власт президент Абдрабух Мансур Хади.Войната доведе до епидемия от холера и глад. Болестта уби 2000 души, а други 500 000 са болни.", "date": "2017.08.26", "title": "Въздушен удар уби 14 души в Йемен "}
{"url": "https://news.bg/world/atentatat-v-kabul-ubi-30-dushi-i-rani-drugi-30.html", "text": "Най-малко 30 души са загинали, а други 30 са били ранени при вчерашния атентат в афганистанската столица Кабул, предаде \"Ройтерс\".Броят е потвърден от вътрешното министерство. Както бе съобщено по-рано, въоръжени лица нападнаха в петък шиитска джамия в града. В същия ден много вярващи са се намирали в ислямския храм. По-късно групировката \"Ислямска държава\" пое отговорност. През миналия месец десетки хора бяха убити в Кабул, след като кола бомба удари автобус, превозващ държавни служители. Тогава талибаните поеха отговорност за кървавата баня.", "date": "2017.08.26", "title": "Атентатът в Кабул уби 30 души и рани други 30 "}
{"url": "https://news.bg/society/dve-uspeshni-transplantatsii-v-aleksandrovska.html", "text": " Две бъбречни трансплантации са приключили успешно в УМБАЛ \"Александровска\", съобщиха от пресцентъра на болницата. Донорът е мъж на 39 години от Варна, изпаднал в мозъчна смърт вследствие на хеморагичен инсулт, причинен от мозъчна аневризма.Единият бъбрек е трансплантиран на 42-годишната Веска Хр. от Свиленград, а другият реципиент е Христо Кр., на 48г. от гр. Варна.След интервенциите, двамата трансплантирани се възстановяват в Клиниката по анестезиология и интензивно лечение на лечебното заведение. Състоянието им е стабилно.Екипът на болницата изказва искрени съболезнования на близките на починалия и ги поздравява за хуманното им решение да дарят органите му за спасяването на други човешки животи в най-трудния за тях момент.", "date": "2017.08.26", "title": "Две успешни трансплантации в \"Александровска\""}
{"url": "https://news.bg/world/iskat-arest-za-bivsh-premier-na-tayland-tya-byaga-v-dubay.html", "text": "Бившият премиер на Тайланд Инглук Шинаватра е избягала в Дубай. Това са съобщили от партията й, предаде \"Гардиън\". Тя не се яви на делото, заведено срещу нея по обвинения за злоупотреба с власт и бе поискан арестът й. Адвокатът й обясни отсъствието със здравословни проблеми на експремиера. Ако бъде призната за виновна, може да получи присъда от 10 години затвор. В Дубай живее братът на Инглук - Таксин, също бивш премиер, свален като нея чрез преврат и избрал самоналоженото изгнание пред затвора. Техните привърженици, известни като \"червените ризи\", често са обект на гонения и обвинения в саботажи и атаки. Военната хунта управлява Тайланд от 2014 година насам. ", "date": "2017.08.26", "title": "Искат арест за бивш премиер на Тайланд, тя бяга в Дубай "}
{"url": "https://news.bg/int-politics/antiteroristichna-aktsiya-v-somaliya-ubi-10-tsivilni.html", "text": "Най-малко 10 цивилни са загинали при антитерористична операция в Сомалия. Сред тях има и деца, предадоха световните информационни агенции. Това е станало в южната част на страната. Участвали са и американски военни, които подпомагат сомалийската армия. Проверяват се данните за загинали военни. В първото съобщение на сомалийските власти се твърди, че е имало сражения с бойци на групировката \"Аш Шабаб\". Това съобщи министеството на информацията. Според губернатора обаче, беззащитни невъоръжени земеделци са били избивани безмилостно. Не се съобщава броят на ликвидираните бойци. Африканският съюз разположи 22 000 военни в Сомалия. Те имат за цел да се бият с милициите на Аш Шабаб и да оказват подкрепа на правителството в столицата Могадишу.Те са с мандата на ООН.", "date": "2017.08.26", "title": "Антитерористична акция в Сомалия уби 10 цивилни "}
{"url": "https://news.bg/crime/ostavat-tri-aktivni-ognishta-na-pozhara-v-kresnenskoto-defile.html", "text": "Към този момент има три по-активни огнища, но няма опасност за хората. Това каза комисар Тошко Бързилов, началник на Националния оперативен център на ГД \"Пожарна безопасност и защита на населението\", пред Нова телевизия във връзка с огнената стихия в Кресненското дефиле.Местата, които са трудно проходими за пожарни автомобили, ще се гасят на ръка, допълни Бързилов.По думите му, на място има 4 булдозера, които работят. Там, където е трудно достъпно, се използват хеликоптери.Бързилов изрази надежда пожарът да бъде потушен до края на днешния ден, но е много трудно, тъй като вятърът мени постоянно посоката си.Няма опасност за селата Ощава, Сенокос и Влахи. Полицията осъществява разпоредените мерки за проверки на влизащите в селата и този режим остава за изпълнение. В селата продължава да няма ток, ограничението е заради безопасността на хората в района под 20-киловолтовия далекопровод.Сериозен проблем създава районът непосредствено над Кресненското дефиле и на етапа всички усилия са насочени натам. Добре се развива ситуацията в посоката към с. Влахи - в голямата си част пожарът там е ограничен, но остава едно голямо огнище.560 души работят на терен - пожарникари, военни, горски служители, 40 местни доброволци, като се очакват още толкова от София и Пловдив, които са обучени, добре подготвени и комплектовани. Водачите да шофират с повишено внимание по пътя Симитли-Кресна, при кривия тунел, поради задимяване на пътното платно и намалена видимост, вследствие на пожара в района на Стара Кресна.Малко след 10 часа временно за около час беше спряно движението по главен път Е-79 в района на Кресна. Причината е силно задимяване в района. Военнослужещи със специализирана техника продължават и днес да оказват помощ в гасенето на големия горски пожар. От 6:30 ч. тази сутрин на терен действат 50 военнослужещи с 5 броя техника от военно формирование 54 060 - Благоевград и 37 военнослужещи с 6 бр. специализирана техника от състава на военно формирование 28 610 - София.От Министерството на отбраната уточняват, че два вертолета Ми-17 от състава на авиобаза Крумово са се включили в потушаването на пожара. Те са излетели в 9 часа. До 12 часа екипажите на двата вертолета са изпълнили около 30 захода и са излели близо 60 тона вода над труднодостъпния терен.", "date": "2017.08.26", "title": "Остават три активни огнища на пожара в Кресненското дефиле"}
{"url": "https://news.bg/culture/misteriyata-na-balgarskite-glasove-otkrivat-33-to-izdanie-na-apoloniya.html", "text": "С концерт на \"Мистерията на българските гласове\" тази вечер в Амфитеатъра в Созопол се открива 33-то издание на Празниците на изкуствата \"Аполония\".70 събития, 15 от тях - премиери, са включени в програмата на фестивала, уточнява БНР.На 5 фестивални сцени \"Аполония\" и тази година ще представи най-новите и най-интересните събития от културния афиш на страната ни. 10 театрални постановки, литературни премиери, изложби, документално и игрално кино и срещи с бележити автори, очаква публиката в дните до 5-и септември.Примата на българската естрада Лили Иванова е специалният гост на празниците на изкуствата. Нейният концерт е на 1 септември, като билетите са продадени отдавна.Новият носител на наградата \"Аполон Токсофорос\" ще бъде обявен тази вечер. Наградата се присъжда именит творец за принос в развитието на българската култура и представянето ѝ зад граница.", "date": "2017.08.26", "title": "\"Мистерията на българските гласове\" откриват 33-то издание на \"Аполония\" "}
{"url": "https://news.bg/politics/makron-bil-fin-psiholog-vlyazal-v-stila-na-borisov-za-da-poluchi-podkrepata-mu.html", "text": "Посещението на Макрон е един голям шанс за България. Това мнение изрази анализаторът Стефан Манов в ефира на Нова телевизия.Манов смята, че директивата за командированите работници е доста натоварена със символи. По думите му, това е тема, която много вълнува гражданското обществено мнение в западноевропейските държави, но икономическите размери са незначителни.\"Говорим за около 2 млн. общо командировани работници спрямо 500 млн. жители в ЕС. Само във Франция говорим за около 300 000\", допълни Манов.По думите му, няколкото хиляди български командировани работници няма да са препъникамък на европейската политика.Според Манов тази стъпка, която прави Макрон, е заявка за преформатиране на ЕС.\"По-важното е заявката и готовността Макрон да отвори вратата за източноевропейските страни да бъдат на масата на същинските преговори. Там, където ще се реши бъдещият Шенген\", уточни Манов.Експертът посочи, че заглавията в днешните френски вестници са за криза между Франция и Полша. Манов каза, че българският преводач е омекотил думите на Макрон. Френският президент е критикувал по изключително остър, нетипичен начин полската министър-председателка. Този остър ход е добре премерен, заяви Манов. Експертът бе категоричен, че Еманюел Макрон чудесно владее думите, а тази остра реплика не е случайна.Кристина Крънчева, есперт по протокол, коментира, че неформалната комуникация между българския премиер и френския президент не е гаф. Лек гаф пък била фразата на Бойко Борисов \"всички парле ву франсе\".Стефан Манов допълни, че винаги сме гостоприемни и винаги си имаме гафове. Макрон е фин психолог, смята експертът.\"Той веднага влезе в стила на Борисов и малко играе в тази посока, за да получи подкрепата от Борисов. Част от голямата игра е да влезеш в стила на партньора\", каза Манов.", "date": "2017.08.26", "title": "Макрон бил фин психолог, влязъл в стила на Борисов, за да получи подкрепата му"}
{"url": "https://news.bg/crime/izgorya-zavedenie-na-kraybrezhnata-aleya-vav-varna.html", "text": "Заведение на крайбрежната алея на Варна е изгоряло тази нощ, съобщават от МВР в морската столица. За щастие, няма пострадали хора.Уточнява се, че около 2:20 часа тази нощ, на телефон 112 е постъпил сигнал за горящо заведение, разположено на Плажната алея. На място са изпратени четири противопожарни автомобила, които овладяват огъня и успяват да го потушат.Нанесени са значителни материални щети на заведението, изгоряла е дървената му конструкция, оборудване, обзавеждане и друго имущество.Изясняват се причините за възникването на пожара. ", "date": "2017.08.26", "title": "Изгоря заведение на крайбрежната алея във Варна"}
{"url": "https://news.bg/culture/otkriha-zlatna-rimska-verizhka-na-nad-16-veka-v-rupite.html", "text": "Римска златна верижка, тип истмион (плетка), на повече от 16 века са открили археолози в древния град Хераклея Синтика в местността Рупите край Петрич, съобщава БТА.Откритието е на екипа на доц. д-р Людмил Вагалински при разкопките на античното селище.Златното украшение е от IV в. сл. Хр., но се е запазило перфектно въпреки вековете, през които е лежало в земята.Изработката на верижката, която тежи 49,28 грама, е изящна.Първите посетители, видели златната верижка, са туристи от Швейцария и България, както и кметът на община Петрич - Димитър Бръчков.Най-новите открития ще бъдат експонирани в централната зала на Исторически музей - Петрич след края на археологическите проучвания през септември.Археолози начело с доц. д-р Людмил Вагалински работят на терен с помощта на община Петрич. За втора поредна година кметството осигури 30 000 лева за проучване на древното селище, което привлича все повече туристи от страната и чужбина.", "date": "2017.08.26", "title": "Откриха златна римска верижка на над 16 века в Рупите"}
{"url": "https://news.bg/economics/19-hil-svobodni-rabotni-mesta-vklyuchitelno-za-prepodavateli-lekari-i-inzheneri.html", "text": "19 хил. свободни работни места са обявени за преподаватели, лекари, инженери, както и за неквалифицирани кадри.Над 220 000 души са безработни, показват последни данни на Агенцията по заетостта.Липсват квалифицирани кадри по редица професии и специалности.Броени дни преди началото на новата учебна година има недостиг на всички видове учители.\"По математика, информатика, учителите по езици, по изобразително изкуство, музика, биология... Все още системата търси близо 3 000 учители - и в големите градове, и в малките населени места също има недостиг. На второ място като най-търсени специалисти се оказва, че това са медиците, ковачи, леяри, заварчици, шофьори, приложни физици и химици\", посочи Атанаска Тодорова от КНСБ пред БНР.Ниското заплащане и непривлекателността на професията са основните причини за недостига на педагози, изтъкна Тодорова.Според офертите в бюрата по труда най-често предлаганата заплата за учител е 660 лева.", "date": "2017.08.26", "title": "19 хил. свободни работни места, включително за преподаватели, лекари и инженери"}
{"url": "https://news.bg/int-politics/tramp-naredi-da-se-spre-naemaneto-na-transseksualni-v-armiyata.html", "text": "Американският президент Доналд Тръмп е наредил на военните да прекратят реализирането на плана от времето на предшественика му Барак Обама, който би позволил на транссексуални хора да бъдат наемани във въоръжените сили, с което изпълнява обявените си намерения преди около месец в \"Туитър\" да забрани на транссексуални хора да служат във въоръжените сили, съобщава CNN.Указът на президента също така забранява на Министерството на отбраната да използва ресурсите си, за да осигурява медицинско лечение на транссексуални, които понастоящем служат в армията.Тръмп също така е разпоредил на военното и вътрешното министерство \"да определят как да се отнасят към транссексуални лица, които служат понастоящем, въз основа на военната ефективност и смъртност, бюджетните ограничения, приложимото право и всички фактори, които могат да бъдат от значение\", посочва представител на Белия дом.От Белия дом дадоха да се разбере, че администрацията се завръща към политиката спрямо армията отпреди 2016 г., според която на транссексуални хора не е позволено да служат открито във въоръжените сили, но допълниха, че Тръмп дава на министрите на отбраната и вътрешните работи свобода да определят политиката към понастоящем служещите транссексуални войници.", "date": "2017.08.26", "title": "Тръмп нареди да се спре наемането на транссексуални в армията"}
{"url": "https://news.bg/health/rodi-se-petoto-bebe-hajfu-v-pleven.html", "text": "В Плевен се роди петото бебе ХАЙФУ. Това е станало след специално лечение на майката.Предстои създаването на първата академия в Европа за ХАЙФУ обучение, съобщи доц. Добромир Димитров, който е заместник-декан на факултет \"Медицина\" в Плевен и ръководител на ХАЙФУ - Център \"Света Марина\", съобщава БНР.Виргиния Георгиева е петата майка на здраво дете след успешно ХАЙФУ лечение. Жената е имала миомна болест. Първоначално, след поставената диагноза за миомен възел с размери около 10 сантиметра, е получила предложение за оперативно лечение, което означавало отстраняване на матката и невъзможност за раждане.Виргиния проучила други възможности и се доверила на д-р Димитров и на хирургията без скалпел, т. е. чрез изгаряне - метод, който от 2012 г., засега единствено в Югоизточна Европа, се прилага в Плевен. \"Тук е мястото да кажа, че имам идеята за създаването ХАЙФУ академия, която да е първата за Европа, т. е. центърът в Плевен да се превърне в база за обучение на ХАЙФУ специалисти от други европейски страни\", изтъкна д-р Димитров.", "date": "2017.08.26", "title": "Роди се петото бебе ХАЙФУ в Плевен"}
{"url": "https://news.bg/disasters/uraganat-harvi-otslabna.html", "text": "Ураганът \"Харви\" отслабна до първа степен, след като беше стигнал четвърта (пета степен е максималната, б. р.), съобщават от Националния център за ураганите на САЩ, цитирани от американските медии.Ураганът удари бреговете на американския щат Тексас с ветрове, достигащи 200 км/ч. Имаше опасения, че това може да се окаже най-мощният ураган, връхлитал американското крайбрежие от 12 години насам. Властите предупредиха за застрашаващи живота условия и на някои места наредиха задължителна евакуация.За период от малко повече от два дни \"Харви\" се трансформира от буря, която дори не попадаше в категорията \"тропическа\", до ураган от 4-та степен със скорост на ветровете от 209 км/ч. Метеоролозите описaха урагана като \"застрашаваща живота буря\".Хиляди хора изоставиха домовете си по брега и се насочиха към вътрешността на щата. Много училища затвориха врати, десетки полети бяха отменени. Президентът Доналд Тръмп увери губернаторите на Тексас и Луизиана, че могат да разчитат на федерална помощ. В петък той подписа декларация, с която се обяви бедствено положение в Тексас", "date": "2017.08.26", "title": "Ураганът \"Харви\" отслабна "}
{"url": "https://news.bg/economics/vav-vratsa-nay-golemiyat-bubarski-genofond-v-es.html", "text": "Опитната станция по бубарство и земеделие (ОСБЗ) във Враца съхранява най-големия бубарски генофонд в Европейския съюз и е главен износител на бубено семе и суха храна за буби за САЩ, съобщават от Селскостопанската академия.Опитната станция е създадена през 1896 г. и е единствената в цялата страна, тясно специализирана в бубарството и копринарството.Тя провежда научноизследователска работа във всички по-важни области на бубарството, организира курсове за обучение, подготвя програми, стратегии, проекти по всички въпроси на съвременното бубарство.Станцията съхранява най-големия бубарски генофонд в Европейския съюз, включващ 140 сорта черница и около 200 породи и линии копринена буба.Станцията осигурява резници и фиданки от най-добрите черничеви сортове, бубено семе от високопродуктивни хибриди, съвети и консултации по въпросите на бубарството. Всичко това представлява основата за бубарското производство и не може да бъде осигурено от нито една друга държавна или частна институция в България. В този аспект ОСБЗ-Враца е от важно национално значение за запазване и развитие на бубарството в България.Производствената дейност на ОСБЗ е насочена към осигуряване на продукти за научното обслужване на бубарството в цялата страна, както и за износ в чужбина. Част от продуктите на станцията като качество и цена се нареждат на челно място в света. Така, ОСБЗ-Враца е главният износител на бубено семе и суха храна за буби за САЩ, като тези продукти намират добра реализация и в други страни като Австралия, Холандия, Египет, Гърция, Пакистан и др.Станцията произвежда черничеви фиданки за вътрешния пазар и за износ в други страни от ЕС. В Португалия са продадени 10 000 черничеви фиданки от сортове с високо плододаване, към които има засилен интерес напоследък.В основата на стратегията за развитие на станцията е разработването на подобрени и нови научни продукти с потенциално високо търсене и тяхната успешна пазарна реализация.", "date": "2017.08.26", "title": "Във Враца - най-големият бубарски генофонд в ЕС "}
{"url": "https://news.bg/int-politics/oshte-edno-visokopostaveno-litse-si-tragva-ot-beliya-dom.html", "text": "Заместник-съветникът по националната сигурност на американския президент Доналд Тръмп - Себастиан Горка, подава оставка, съобщава \"Асошиейтед прес\"В молбата за напускане на Горка, който е известен като \"ястреб\" по отношение на въпросите на националната сигурност, пише, че \"личностите, които в най-голяма степен въплъщаваха политиката, чрез която Америка отново ще стане велика (основния лозунг от предизборната кампания на Тръмп), срещаха вътрешна съпротива, систематично бяха отстранявани и позициите им бяха подкопавани през последните месеци\".Заради всичко това, по думите на Горка, той най-добре и ефикасно можел да помогне на Тръмп извън Белия дом.  Според източник от Белия дом обаче Горка не бил подал оставка, а просто вече не работел в Белия дом.Преди дни Белия дом напусна и главният стратег на Тръмп Стив Банън. Горка беше приближен на Банън. ", "date": "2017.08.26", "title": "Още едно високопоставено лице си тръгва от Белия дом "}
{"url": "https://news.bg/world/rusnatsite-ne-chakat-podobrenie-prisposobyavat-se.html", "text": "Реалните доходи на руснаците продължават да намаляват. По данни от руската статистическа агенция \"Росстат\", доходите на руснаците са се понижили през миналия месец с 0,9 процента. А за първите седем месеца на годината реалните доходи са намалели с 1,4 на сто. По думите на експертите, руснаците вече се свикнали с кризата и са адаптирали своето потребителско поведение към нея. На практика всички пестят. Както най-силно нуждаещите се, така и хората от средната класа. ДВ се опитва да обясни как се е променило потребителското поведение на руснаците.Как се променя структурата на разходитеКакто се съобщава в проучването на икономическата ситуация, подготвено съвместно от института Гайдар и Руската академия на народно стопанство и държавни учреждения, руснаците вече са свикнали с дългата криза, която са изразява в значително понижаване на реалните доходи. И тъй като много от руснаците не могат още повече да ограничават потреблението си, . Резултатите от анкета показват, че този модел са избрали 32 процента от участниците в допитването. От кризата обаче е засегната и тази част от населението, която бива причислявана към т.нар. средна класа. Резултатите от анкетата показват, че 69 процента от хората от средната класа пестят от хранене в ресторант, а 63 процента пестят от отпуската. Един от най-характерните показатели на кризата е увеличаването на разходите за храна. \"Когато харчим 40 процента от всички разходи за продоволствие, тогава това е признак за бедност\", казва икономистът Сергей Смирнов в разговор с Дойче веле. По данни на Росстат, на които се позовава икономистът, през първото тримесечие на 2017 година най-бедната част от хората са изразходвали близо 48 процента от доходите си за храна. При хората от средната класа този процент е 45,7 на сто.Преломната 2015 годинаМарина Красилникова е ръководител на отдела за изследване на потребителските нагласи и жизнения стандарт към центъра Левада. \"Главната разлика между сегашната криза и кризите през 1998 и 2008-2009 година е в това, че предишните кризи бяха бързо преодолени. При предишните кризи възстановяването на потреблението сред населението се осъществяваше в рамките на една година. През 2015 година обаче окончателно стана ясно, че няма да настъпи подобрение. И от този момент започна принципната промяна на потребителското поведение. 2015 година беше година на преосмисляне\", казва социоложката. Промяната на потребителското поведение се изразява в това, че . И това се отнася до всички разходни пера - от храните до автомобилите. Това развитие се отрази отрицателно върху търговията на дребно и върху автомобилния пазар. \"От министерството на икономиката казват, че в Русия се очаква икономически растеж, но населението не го усеща. Затова и не изпитва никакъв оптимизъм. Докато не се промени реалната ситуация, моделът на потребителско поводение няма да се промени. Необходим е икономически растеж, който да бъде осезаем не само за чиновниците\", казва тя.На вилата, вместо на мореКризата се усеща и в столицата Москва. Светлана Серьогина е преводач и майка на три деца. В разговор с ДВ, тя разказва, че доходите на семейството не са се понижили в сравнение с 2013 година. Но поради инфлацията разходите за хранителни продукти растат постоянно и се отразяват значително на семейния бюджет. \"Ако преди харчех около 2 000 рубли в магазина, сега харча 5 000. Затова избирам по-евтините магазини\", казва тя. Севталана Серьогина е ограничила и разходите за децата. \"Когато голямата ми дъщеря тръгна в първи клас, все още нямаше криза. И аз ѝ купих маркови дрехи. А когато по-малките деца тръгнаха на училище, кризата беше в разгара си. И те се задаволиха със скромни дрехи, руско производство\", казва Серьогина. Разходите за допълнителните занимания на децата също е трябвало да бъдат съкратени. Сега само две от трите ѝ деца ходят на честни уроци по английски. Семейството ограничава и разходите за почивка през лятото. \"Тази година ще прекараме на вилата. Няма да ходим на море, въпреки че то е много полезно за децата, които са алергични\", казва Светлана в разговор с Дойче веле.Според изчисленията на социоложката Марина Красилникова, в резултат на последните две кризи делът на т. нар. средна класа е намалял с 10 до 15 процента. \"Ако говорим за тази категория от населението, която притежава по-големи финансови ресурси от необходимите за удволетворяване на месечните потребности, то тя съставляваше преди кризата от 2008 година 35 до 40 процента от цялото население. Сега делът на този род потребители е намалял с една четвърт\", заключава социоложката.", "date": "2017.08.26", "title": "Руснаците не чакат подобрение, приспособяват се"}
{"url": "https://news.bg/bulgaria/treti-den-gasyat-pozhara-v-kresna.html", "text": "Трети ден продължава битката срещу пламъците в Кресненското дефиле.\"Изтегляме жандармерията, хората могат да се приберат спокойно по селата Стара Красна, Сенокос и Ощава, където ще останат полицейски екипи за наблюдение и контролът над влизащите в населените места ще продължи.\" - съобщи министърът на вътрешните работи Валентин Радев.За гара Стара Кресна обаче все още има риск.\"Току-що успяхме да изведем 52 души, пряко застрашени от пожара в района на гара Стара Кресна. Тази вечер ще продължим с организация, подобна на предишните вечери - най-малко 150 души ще дежурят, с превес на състава при последното огнище - край гара Стара Кресна, там допълнително ще съсредоточим сили. Ще пренасочим техника към Кресненското дефиле, като ще внимаваме да не предизвикаме пътни инциденти и да не запушим пътя.\" - поясни главен комисар Николай Николов, директор на главна дирекция \"Пожарна безопасност и защита на населението\".600 души работят на терен с 42 пожарни автомобила, включена е и друга специализирана техника.По предварителна оценка площта на пожара надхвърля 13-15 хиляди декара.\"Голяма помощ оказват двата вертолета, които постоянно работят над терена и досега са направили 160 захода, а през дните на участието им досега са изхвърлили около 340 тона вода, по 2,5 тона на всеки заход.\" - коментира министърът.През днешния ден двата хеликоптера Ми-17 на военновъздушните сили изляха близо 160 тона вода над огъня в труднодостъпната местност над село Мечкул, уточняват от Министерството на отбраната. Летателната техника приключи работа към 18:30 ч.Модулни групи от Сухопътните войски продължават и към момента да оказват помощ в гасенето.\"Работят и служители на парковете Рила и Пирин, много доброволци, като днес пристигна поредната група от София, включиха се членове на ловни дружинки, на които благодаря. Благодаря и на БЧК, които осигуриха храна, както и на екипите на Спешна помощ, които непрекъснато са на разположение. По 2 спешни автомобила винаги са на дежурство и това е само част от отличната логистика , организирана от областния управител Бисер Михайлов.\" - допълни министър Радев.За жителите на околните села е важно да знаят, че 20-киловолтовият далекопровод няма да бъде пуснат поради съображения за безопасността на екипите и населението.\"Прогнозите за площта на пожара като цяло са добри и мислим, че ситуацията е овладяна и под контрол, но в района на гара Стара Кресна ще са необходими усилия да ограничим огъня, който гори в боров масив. За утре задачата пред екипите от общо 600 души е наблюдение на оставащите 4 огнища и наблюдение на пожара в землището на гара Стара Кресна.\" - поясни Николай Николов.Под контрол остава и трасето на главния път Е 79, като МВР апелира, при забелязана нередност, гражданите да сигнализират на тел. 112.Наред с огнеборците на в овладяването на пламъците участват военни, служители на полицията и жандармерията, Югозападното държавно предприятие, Регионалната дирекция погорите, от аварийно-спасителното звено на Столичната община, както и доброволци.На място са ангажирани 118 военнослужещи със специализирана техника от състава на Сухопътните войски.", "date": "2017.08.26", "title": "Трети ден гасят пожара в Кресна, хората от 3 села се връщат по домовете си"}
{"url": "https://news.bg/bulgaria/zadimyavane-na-magistrala-lyulin-api-apelira-shofyorite-da-sa-vnimatelni.html", "text": "Водачите да шофират с повишено внимание по автомагистрала \"Люлин\", от км 0 до км 2, в посока София, поради задимяване на пътното платно и намалена видимост, предупреждават от АПИ.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ - www.api.bg и денонощно на тел. 0700 130 20.", "date": "2017.08.26", "title": "Задимяване на магистрала „Люлин”, АПИ апелира шофьорите да са внимателни "}
{"url": "https://news.bg/bulgaria/vse-oshte-ne-pregovaryame-dostavka-na-gripen-za-vvs.html", "text": "България все още не е влязла в контакт с шведската компания СААБ, чиято оферта за нов изтребител \"Грипен\" за българските ВВС беше класирана на първо място, предаде БНТ.Ако все пак договор бъде сключен, първите самолети \"Грипен\" може да бъдат доставени в рамките на няколко месеца, заяви вицепрезидентът на корпорацията Даниел Боестад на годишното авиошоу в Словакия.На авиошоуто бяха демонстрирани възможностите на бомбардировачите В-52, Ф-18, \"Грипен\", \"Юрофайтър\".", "date": "2017.08.26", "title": "Все още не преговаряме доставка на „Грипен” за ВВС"}
