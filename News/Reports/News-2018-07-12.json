{"url": "https://news.bg/world/gartsiya-poluchava-15-mlrd-evro-prez-avgust.html", "text": "Гърция получава 15 млрд. евро през август. Това съобщи председателят на Еврогрупата Маниу Сентену, цитиран от \"Ройтерс\".Решението стана ясно официално след края на днешното многочасово заседание на финансовите министри. Но то бе договорено месеци по-рано, когато беше съобщено, че Атина излиза от спасителната програма. Траншът вече е одобрен от страните-членки. Еврогрупата въведе и облекчения за Гърция при връщането на кредитите. Началото на тяхното погасяване беше отложено с 10 години - до 2033 година. Атина получава и 15 милиарда евро за създаване на резервен фонд.Страната получава финансова помощ от ЕС и МВФ от 2010 г.Третият пакет с помощи в размер на 86 милиарда евро беше одобрен през 2015 година.От своя страна гръцкото правителство проведе множество непопулярни реформи. Сега икономиката на страната отново отбелязва растеж.Рейтинговата агенция Standard & Poor's повиши в края на юни дългосрочния кредитен рейтинг на Гърция до B+ със стабилна прогноза, предаде Дойче веле.Промяната е свързана с факта, че Атина подобри обслужването на суверенния дълг на Гърция.", "date": "2018.07.12", "title": "Гърция получава 15 млрд. евро през август "}
{"url": "https://news.bg/health/edna-godina-kasata-darzhi-na-depozit-10-mln-lv.html", "text": "3 млн. хоспитализации и ръст на здравноосигурителните плащания в размер на 465 млн. лв., отчита НЗОК. Д-р Жени Начева, заместник-министър на здравеопазването и председател на Надзорния съвет на Националната здравноосигурителна каса представи отчета за изпълнението на бюджета на касата.Общият размер на приходите за 2017 г. е 3,581 млрд.лв, докато отчетените разходи са в размер 3,571 млрд. лв.Най-голям дял в структурите на разходите на касата са свързани с роботизирана хирургия на онкологични и неонкологични заболявания.119 млн. лв. са просрочените задължения. За миналата година 369 лечебни заведения са сключили договор с НЗОК. Проверени са 4 821 лечебни заведения , следствие на проверките са възстановени над 10 млн. лв. от последващ контрол. 2 469 аптеки, с които е работила касата. Средства са отпуснати и за 1 652 лекарствени продукта от Приложение 1, финансирани са 2 452 медицински изделия, прилагани в болничната помощ.23% е ръстът в разходите за скъпоструващи медикаменти.От левицата попитаха за салдото от преходния остатък в размер на над 10 млн. лв. от бюджета на НЗОК. Д-р Даниела Дариткова, председател на здравната комисия, попита дали въпросният остатък в средствата не могат да се използват след решение на Надзорния съвет. Заместник-министър Жени Начева уточни, че 10-те млн. лв. няма как да бъдат използвани, тъй като са депозитни средства в БНБ. \"Тези средства могат да бъдат планирани в проектозакона за бюджета за 2019 г.\", обясни Начева.Тя увери, че приходите на касата се следят ритмично и изрази благодарност на приходната агенция, благодарение на която касата е реализирала ръст в приходите. Въпросните 10 млн. са постъпили през месец декември миналата година и няма как Касата да реализира плащане - те са преходен остатък в бюджета на НЗОК - \"те не са изгубени или изчезнали\", посочи Начева.По закон Касата работи в рамките на гласувания й от НС бюджет.Д-р Нигяр Джафер отбеляза, че 31,1% са трансферите за частни болници, 9,5 за държавни болници, областните болници получават едва 19,7%, докато общинските - 15,7%. Най-много средства са получили болници като УМБАЛ \"Св. Георги\" в Пловдив, \"Сити клиник\".\"Това, което прави впечатление е задълбочаване на дисбалансите по региони - средният разход за болнична помощ на осигурено лице е 283 лв. В София той е над 400 лв., но в Перник е 100 лв. 114 лв. е този разход във Видин. Близо 450 хиляди души са пренасочени към други регионални здравноосигурителни каси в областни центрове като София, Плевен, Варна, но същевременно най-висока цена за обслужен пациент имаме в регионално здравноосигурителни каси като Ямбол - 1350 лв., Шумен, при средно 732 лв. разход за страната.Жени Начева коментира тези данни като изтъкна, че това се дължи от наличие на центрове, които предоставят скъпоструващо лечение - онкология, кардиология, кардиохирургия.Двете проекторешения за дейността на касата и за бюджета й бяха подкрепени от депутатите в здравна комисия.", "date": "2018.07.12", "title": "Една година Касата държи на депозит 10 млн. лв."}
{"url": "https://news.bg/world/dzhon-keri-zakleymi-pozornoto-povedenie-na-tramp.html", "text": "Бившият държавен секретар на САЩ Джон Кери нахока президента Доналд Тръмп за \"позорните\" и \"деструктивни\" коментари по адрес на съюзниците на Вашингтон в НАТО.В съобщение в \"Туитър\" Кери осъди коментарите на американския лидер.\"\", оплака се той., попита Кери., продължи той нападките си по адрес на Тръмп.Според него Доналд Тръмп пренебрегва работата на Барак Обама за увеличаването на разходите за отбрана на Европа.", "date": "2018.07.12", "title": "Джон Кери заклейми „позорното” поведение на Тръмп"}
{"url": "https://news.bg/your-voice/neft-i-krav-voynata-na-bolshevikite-sreshtu-nezavisimostta-na-zakavkazieto.html", "text": "Омраза от пръв погледКакто вече беше изяснено в предишната част, враждебността между болшевиките и Закавказкия сейм е \"изначална\". Болшевиките влизат в конфронтация от самото начало не само с акта на свикване на Закавказкия сейм, те са категорично против всякакви идеи за независимост на Закавказието и за отделяне от (вече) съветска Русия.На 10 февруари 1918 г. Тифлис се провежда първото заседание на Закавказкия сейм. Събранието е открито от председателя на временното бюро по свикването на Сейма - Николай Семьонович Чхеидзе. На 13 февруари 1918 г., се провежда второто заседание на Закавказкия сейм и на него Николай Чхеидзе е избран за негов председател. Интересно е, че кандидатурата на Чхеидзе е издигната от представител на арменската социалистическа и националистическа партия \"Дашнакцутюн\" - Ованес Качазнуни (среща се и като Каджазнуни) - бъдещият първи министър председател на Арменската република. Кандидатурата на Николай Чхеидзе, издигната от Качазнуни е подкрепена от представители на всички фракции в Закавказкия сейм.В негова полза се изказват: Григол Лордкипанидзе от фракцията на социал-революционерите (есерите); Мамедхасан Джафаргулу оглу Хаджинский (в съветската и в руската литература той е известен като Маммед Гасан Джафаргулу оглы Гаджинский; на азербайджански името му се изписва Məmmədhəsən Cəfərqulu oğlu Hacınski) от мюсюлманския социалистически блок; Ной Висарионис дзе Рамишвили от фракцията на социалдемократите-меншевики; Мир Якуб Миразис оглу Мехтиев (на руски: Мир Ягуб Миразиз оглы Мехтиев; на азербайджански: Mir Yaqub Mirəziz oğlu Mehdiyev) от Партията на мюсюлманите в Русия \"Иттихад\"; Рустамбеков от партията \"Мусават\"; Георгий Ласхишвили (бъдещият министър на народното образование на Грузинската демократична република) от социалистите-федералисти и национал-демократът Гиорги Гвазава. [9, стр. 1]Болшевиките остро протестират срещу свикването на Сейма и се опитват да вдигнат метеж срещу него. В деня на свикването на Сейма, Краевият и Тифлиският комитет на РСДРП (болшевики) организират многолюден протестен митинг с цел проваляне на заседанието. По заповед на Закавказкия комисариат, митингът е разпръснат, като се стига до стрелба.Тези събития са коментирани от социалдемократа-меншевик Евгений Гегечкори в неговия отчет за работата на Закавказкия комисариат. Според Гегечкори, причината за упражненото насилие е била в агресивното поведение на участниците в митинга, които са призовавали за свалянето на Закавказкия комисариат и за възпрепятстване на работата на Закавказкия сейм. [9, стр. 10]Според Евгений Гегечкори, болшевиките са извършвали последователна подривна дейност срещу Закавказкия комисариат, която \"особено се е засилила, след като Совнаркомът е назначил Степан Шаумян за извънреден комисар на цял Кавказ през януари 1918 година. Закавказкият комисариат му предложил в рамките на 24 часа да напусне територията на Закавказието, заедно със секретаря си. При неизпълнение на тези условия, той е подлежал на арестуване. Степан Шаумян се скрил и от тогава започва тази история (митингът, който е прераствал в метеж, бел. авт.), която се разраства като снежна лавина и се разразява катастрофа - катастрофата в Александровската градина (има се пред вид митингът, разгонен с изстрели, бел. авт.)\".Като истински социалдемократ, Гегечкори е силно фрустриран от факта, че е използвано насилие срещу митинга. Пред Сейма той заявява, че това е \"твърде прискърбен факт, нежелателен, тук две мнения не може да има...\". [9, стр. 10] От коментара на Гегечкори се разбира, че на 10 февруари 1918 година, Закавказкият комисариат и щабът на охраната са получили сведения, че лица, които подлежат на арестуване се намират на митинга и насъскват тълпата срещу Сейма. Нямало друг начин, освен да се използва сила, за да бъдат арестувани въпросните лица. В резултат на това един милиционер бил убит, един бил обезоръжен и един бил ранен.Закавказкият комисариат назначава комисия, която да разследва случая, но без особен ентусиазъм. Както отбелязва Ной Жордания в мемоарите си: \"върховете от самото начало знаеха, че резултатът от разследването ще си остане заметен под килима. В този период аз (Ной Жордония, бел. авт.) смятах репресиите срещу болшевиките за задължителни: не трябваше да им се дава възможност да действат\". [12, стр. 9]Всъщност, още в средата на ноември 1917 г., болшевиките в Закавказието са взели категоричното решение да се конфронтират до край със Закавказкия комисариат, иначе казано с всякакви автономистки тенденции и с политическите сили, които не признават върховенството на Совнаркома, възцарил се след октомврийския преврат. Това се вижда от телеграмата на Степан Шаумян до В. И. Ленин от 23 ноември 1917 г., в която се казва дословно:\"Ние обявихме война на Закавказкия комисариат, като контрареволюционен. Голяма част от гарнизона е на наша страна. Ние можем с помощта на армията да заставим комисариата да признае властта на Съвета народните комисари. Молим незабавно да ни съобщите, какво да става\". [6, док.№2]На 25 ноември 1917 година, Шаумян отново телеграфира на Ленин:\"Организира се закавказка власт от оборонци и националисти, начело с Гегечкори, които не признават властта. Ние им обявихме война, обявявайки тази власт за контрареволюционна. Войската разглежда техните действия като отделяне от революционна Русия.Турция се съгласи на примирие. Необходимо е присъствието на ваши представители за участие в преговорите за примирие. Възможно е, опирайки се на войската и на бакинския съвет, да се застави местната власт да признае вашата власт... С. Шаумян\". [6, док.№3]Вижда се по безспорен начин, че още от първите дни след Октомврийския преврат, Степан Шаумян и съмишлениците му са готови да тръгнат с въоръжена сила срещу единствения колко-годе представителен и легитимен орган на управление в Закавказието. Те се противопоставят и на сформирането на Закавказкия комисариат и на свикването на Закавказкия сейм, като са готови да леят кръв и неприкрито подстрекават към метежи.Това е лесно обяснимо, защото сформирането на Закавказкия комисариат е своего рода единодушен вот на недоверие на всички политически сили в Закавказието срещу болшевишката власт. Свикването на Закавказкия сейм пък е аналогичен акт на свикването на Учредителното събрание, което болшевиките разгонват по най-циничен начин, след като установяват, че депутатите, сред които преобладават социалдемократите-меншевики и есерите, нямат намерение да признаят властта на организаторите на Октомврийския преврат.Отговорът на Совнаркома, респективно на Ленин, не е наличен до този момент, но известно е, че опитът да се подчини Закавказието със силите на застаналите на страната на болшевиките части на оттеглящия се Кавказки фронт се проваля. На Степан Шаумян се налага да се прехвърли в Баку, заедно с известен военен контингент, застанал на страната на болшевиките.Всъщност, Шаумян и съмишлениците му са имали най-сериозни намерения по отношение на завземането на властта в Тифлис. В периода 2-7 октомври 1917 година, в Тифлис се провежда първият Кавказки конгрес на РСДРП (болшевики). Конгресът избира Кавказки краеви комитет на болшевишката партия, приема резолюция по актуалните въпроси на деня, както и по актуалните въпроси на деня, както и по националния и аграрния въпрос. Приема се резолюция и по организационните въпроси. [4, стр. 233]На същия този конгрес е избрано и Кавказко бюро на военната организация на болшевишката партия, в което ще влезе и бъдещият герой на \"Мартенските събития\" и на болшевишката диктатура в Баку - Григорий Корганов. [10, стр. 94]Историците (особено азербайджанските) обръщат специално внимание на факта, че сред делегатите на въпросния конгрес, които са точно 30 (тридесет) няма нито един азербайджанец. На конгреса не е представена и мюсюлманската социалдемократическа партия \"Хюммат\" (по-известна под руското си название - \"Гуммет\"). [10, стр. 94]Друг азербайджански историк - Елдар Исмаилов, търси и етнически подтекст в тези събития. Той обръща внимание на факта, че вестниците \"Кавказский рабочий\" (на руски език), \"Брдзола\" (на грузински език) и \"Бавори крив\" (на арменски език) са били официално посочени като печатни официално посочени органи на Краевия комитет. За сметка на това, вестник на азербайджански не е бил нито посочен като болшевишки орган, нито пък е било предложено да се учреди подобно издание. \"едва ли това е било случайно\", пише Елдар Исмаилов. [11, стр. 201-202]Това разбира се, би могло да се приеме просто като признание за слабото влияние на болшевиките сред азербайджанците, но Елдар Исмаилов е доста по-краен и вижда в тези събития (създаването на болшевишкия краеви комитет) далече отиващи замисли на арменската общност в Закавказието. Той пише:\"Въпреки това, може да се предположи, че самото начинание със създаването на единен Кавказки болшевишки комитет не е била нищо друго, освен един от първите неуспешни опити да се осигури господството на арменския политически елит в мащабите на цял Кавказ\". [11, стр. 202]Шаумян и болшевиките не успяват да се задържат в Тифлис и заедно с лоялните към тях въоръжени сили се изтеглят в Баку. Войната на болшевиките срещу всички останали в Закавказието вече е обявена. Скоро тя вече ще се води по най-жесток начин и ужасените жители на Баку ще преживеят така наречените \"Мартенски събития\", представляващи откровен погром на болшевиките, подкрепени от арменските социалисти - националисти от \"Дашнакцутюн\", които изиграват ролята на \"полезни идиоти\", според крилатата фраза на В. И. Ленин. [5]Страховитият погром над азербайджанското население и над партията \"Мусават\" в Баку, укрепва властта на Степан Шаумян и съмишлениците му болшевики над града, Апшеронския полуостров, част от Бакинска губерния и най-вече над добива на нефт в региона. Показателно е, че в историческото си писмо, в което излага гледната си точка за клането в Баку в края на март - началото на април 1918 година, Шаумян отделя повече място на въпроса за национализацията на нефтената индустрия, банките и търговския флот, отколкото на започналите военни действия на Турция срещу Закавказкия сейм. Той пише:\"След победата, която удържахме в Баку, Съветът се укрепи [на власт] окончателно и ние имаме възможността да проведем сериозни мероприятия. Отдавна е решена национализацията на нефтената промишленост, която смятаме да осъществим. Сега вече ние се разпореждаме с нефта. Първите три шхуни [с нефт] ние вече изпратихме в Астрахан, заедно с нашия представител Саак Тер-Габриелян (Сталин го познава). Той ще живее в Астрахан. С искания по адрес на Съвета се обръщайте към него. Едновременно с това, трябва да се национализират и банките и морският транспорт. Последният също се намира на наше ползуване след събитията. Засега ние обложихме капиталистите с данък от 50 милиона руб[ли]\". [6, док.№5]Няма съмнение, че за Совнаркома, удържането на Баку в този момент е било от стратегическа важност, заради доставките на нефт и нефтени деривати. Те са били от съдбоносна необходимост, както за болшевишката власт, така и като разменна монета във взаимоотношенията с германците, след сключването на мирния договор от Брест-Литовск. Това ще се види по безспорен начин в по-нататъшното изложение.За Шаумян обаче нещата са стояли другояче. През цялото време, той размишлява как да се разпростре властта на болшевиките над цялата територия на Закавказието, търси съюзници за тази операция и води много интензивна подготовка за военна инвазия в територията, контролирана от Закавказкия сейм.Степан Шаумян и съмишлениците му в Баку много умело се възползват от проблемите на Закавказкия комисариат и на Сейма в преговорите с Отоманската империя. Изследователите някак си подминават факта, че болшевиките избират деня за началото на атаката си срещу азербайджанците в Баку като цяло и в частност срещу омразната им партия \"Мусават\" точно в момент, когато Закавказкият комисариат и Сеймът в Тифлис са изцяло ангажирани с проблемите с Отоманската империя и изобщо не могат да реагират на ставащото в Баку, дори и да биха пожелали да го направят.Още две седмици преди Сеймът да бъде свикан, армията на Отоманската империя се възползва от пълното разпадане на руската армия на Кавказкия фронт и започват настъпление на Ерзерумското, Ванското и Приморското направление. Град Ерзинджан, където е сключено примирието е превзет \"от движение\", а на 29 януари (11 февруари) 1918 година, войските на Султана вече маршируват по улиците на Трапезунд. [7]На 27 февруари (12 март) 1918 година, арменските национални части, които се сражават на Ардаханското направление, започват общо отстъпление. Падането на Ардахан е сигнал за отстъпление и на арменските части и на цивилното арменско население и от Ерзерум. Западна Армения отново е в ръцете на Отоманската империя. [7]Закавказкият сейм няма полезен ход в тази ситуация и на 1 (14) март 1918 година започва преговори за мир в Трапезунд. Преговорите са неравни и много тежки, както поради военното превъзходство на Отоманската империя, така и поради сключения на 3 март (по нов стил) 1918 година Брест-Литовски мирен договор между Съветска Русия и Централните сили, в това число и с Отоманската империя. Докато преговорите се водят, напредването на армията на Султана продължава и на 23 март (5 април) 1918 година, ръководителят на Закавказката делегация - Акакий Иванович Чхенкели на практика признава неизбежността на предстоящите големи отстъпки на Закавказието пред Отоманската империя. [7]Точно към тази дата, болшевиките в Баку вече са приключили с погрома над азербайджанците и с ликвидацията на политическото присъствие на \"Мусават\" в града. Макар и много затруднен с комуникациите (особено със Совнаркома в Москва) има несъмнени данни, че Степан Шаумян и другарите му са получавали постоянно информация от различни източници в Тифлис и са се ориентирали в обстановката. В писмото си до Съвета на народните комисари от 13 април 1918 година, Шаумян изрично пише: \"От телеграмата на Жордания знаем, че войната с Турция вече е започнала\". [6, док.№5] В същото писмо, Шаумян споменава и за друг свой източник на информация от първа ръка: \"Интересна е и радиограмата на члена на Закавказкия сейм Тер-Газатян, който по време на сраженията се оказа в Баку\". [6, док.№5]Болшевиките в Баку са имали възможността да следят с достатъчно голяма точност събитията в Тифлис (а от там и в Трапезунд) и да са в течение на проблемите на Закавказкия сейм. Затова те си позволяват да предприемат открити военни действия срещу азербайджанците и срещу \"Мусават\". Клането по време на \"Мартенските събития\" не е резултат на спонтанно избухнала битка. Има повече от многобройни доказателства, при това от болшевики - участници в събитията, че атаката е била подготвяна предварително, координирана, имало е установена парола за началото на нападението.Шаумян и другарите му просто са изчакали точния момент и са нанесли удара по най-болезнен начин. Би било логично от Тифлис да има остра реакция, но такава не идва. Шаумян пише до Съвета на народните комисари по този повод:\"Такова е нашето положение. Смятаме, че ще излезем победители. Тифлиските власти, начело с меншевиките се държат двусмислено. Тук в Баку, всички партии се смириха, десните есери се държаха великолепно, биха се и умираха заедно с нас. Сега и меншевиките искат оръжие и обещават подкрепата си. Изпращам радиограмата им в Тифлис в отговор на Жордания\". [6, док.№5]От тук нататък поведението на болшевиките в Баку следва френската поговорка, че апетитът идва с яденето. Впрочем, в затруднената си комуникация с Москва, Шаумян \"дипломатично\" представя наказателните акции на болшевиките около Баку като отбранителни боеве. За наказателната операция на болшевиките и отрядите на \"Дашнакцутюн\" в Шемаха, Шаумян съобщава следното във вече многократно цитираното писмо от 13 април 1918 година:\"В момента ние се намираме в състояние на непрекъсната война. В течение на последната седмица се бихме и в Шемаха. Срещу 3 хилядния отряд, изпратен от Елисаветполския мюсюлмански национален комитет, ние изпратихме свои отряди, които според получените вчера сведения са били разбити и отстъпват, като заедно с тях отстъпва 25-хилядното арменско и молоканско население на уезда. Вчера беше изпратен нов наш отряд с артилерия и картечници. Пак вчера получихме съобщение, че от Елисаветпол са тръгнали нови два ешелона с мюсюлмански войски, начело с грузинския княз Магалов. Не са завзели ст[анцията] Аджикабул на 4-и часа път от Баку. Там се съсредоточават и местните банди на мюсюлманите. Значителни сили се окопават и южно от Баку, в Салян, където е пристигнала дивата дивизия от Ленкоран с артилерия\". [6, док.№5]Тази информация е опит да се прикрие мащабната наказателна акция, предприета от Бакинския Съветпол това време, както и конфликтите с други етнически групи в региона като лезгините. Шаумян знае, че в Москава не са толкова войнствено настроени, що се отнася до Закавказието, че там приоритетът е опазването на нефтените находища и затова умело представя собствената си офанзива като отбранителни сражения. Разбира се, по това време нищо не заплашва болшевиките в Баку, по думите на един от чуждестранните консули \"в града не е останал нито един по-значителен мюсюлманин\", а неорганизираните азербайджански въоръжени формирования са в \"глуха защита\". Шаумян обаче си има начертана стратегия и затова постоянно подхранва напрежението в Совнаркома. Във всяко от следващите си съобщения той постоянно ще коментира и анализира различни заплахи, най-вече от немско настъпление към Баку, които никога няма да станат факт. [6] [8]Интересно е последното изречение от последния цитат, където се съобщава, че в населеното място Салян е пристигнала \"Дивата дивизия\" от Ленкоран. Това влиза в буквално противоречие със собствените твърдения на Шаумян, че се е бил с \"Дивата дивизия\" в Баку. Някои не особено прецизни автори и до ден днешен твърдят, че \"пристигането на \"Дивата дивизия\" в Баку е отключила \"мартенските събития\" и клането над азербайджанското население\". Тук виждаме, че след \"Мартенските събития\", в които уж е била ангажирана, \"Дивата дивизия\" изведнъж се появява на съвсем друго място, като е пристигнала там от Ленкоран - град, който е твърде далече от Баку.В друга статия вече беше дадено подробно обяснение за несъстоятелността на спекулациите около несъществуващото участие на \"Дивата дивизия\" в боевете в Баку в края на март - началото на април 1918 година. [5] Тук просто маркираме подхода на Шаумян, който постоянно плаши \"Центъра\" с нечие нашествие, а едновременно с това излага своите планове за настъпление към Елисаветпол и дори към Тифлис. И наистина, на 14 май 1918 година, той вече се е заел сериозно да обработва Совнаркома в полза на евентуалното съюзяване с намиращия се в Персия отряд на Бичерахов. [6, док. 7] В писмо до Съвета на народните комисари той пише:\"Изпращам Ви радиотелеграфическото запитване, изпратено от представителя на Ензелийския Военно-революционен комитет до Бичерахов и два отговора на последния, които дават картина за положението в Персия. За Бичерахов вече Ви писах. Това е безпартиен човек, по своему предан на Русия, желаещ да спаси нашето имущество и да го изведе от Персия. Сега той издържа отряди със средствата на англичаните и смята за необходимо, както ще видите от радиограмата, [да се води] съвместна работа с нас против Турция. Вече ви писах, че възложих на Военно-революционния комитет да изясни окончателно позицията на Бичерахов и на генерал Баратов. Очевидно, с тази цел му е било изпратено (на Бичерахов) това запитване\". [6, док. 7]Макар и разгромил партията \"Мусават\" в Баку и \"респектирал\" до немай къде местното азербайджанско и въобще - мюсюлманското население, Бакинският съвет търси под дърво и камък нови съюзници. Въпреки триумфалните рапорти за победата от \"Мартенските събития\", положението в Баку е меко казано тежко. На 14 май 1918 година, Шаумян докладва в Москва:\"Продоволственият въпрос в Баку силно ни затруднява. Работниците гладуват. На основа на глада и на страха от турците има силно брожение сред масите. За това вече ви писах, по-подробно ще ви пиша следващия път\". [6, док. 7].Тук сме свидетели на типичния за Шаумян манипулативен стил при връзките му с \"Центъра\". Той едновременно се хвали с огромни постижения (най-вече военни) и едновременно с това непрекъснато се моли за всякаква помощ, аргументирайки се с най-различни аргументи - от военни, през икономически, та до чисто битови.Буквално в предишното си писмо той се хвали до небесата, че населението в Баку напълно се е консолидирало около болшевиките, дори и мюсюлманите. (Знаменитата му реплика: \"Мюсюлманската бедното силно пострада, но сега тя се сплотява около болшевиките и около Съвета\" [6, док.№5], ще остане като пример на безпримерен цинизъм, но при политическите деятели на това качество се гледа по-скоро положително).Сега обаче, вождът на бакинския пролетариат е силно притеснен и е готов да се хване като удавник за сламка за всяка възможност. На него остро не му достигат военни командири, не му достига оръжие, след известно време ще започнат да не му достигат и хора. И затова, той хвърля сериозни усилия и прави нетипични за темперамента си компромиси, за да привлече на своя страна Лазар Фьодорович Бичерахов и неговия отряд.Шаумян не спира от една страна да търси контакти с Бичерахов в Персия и да се опитва да го привлече на помощ на Бакинския съвет, а от друга страна, постоянно бомбардира \"Центъра\" с внушения за важността на планирания от него съюз.Всъщност, чия подкрепа търси така настоятелно Степан Шаумян?Лазар Фьодорович Бичерахов е от осетински произход (на осетински: Бичерахти Лазæр). Той е роден на 15 ноември 1882 година в Санкт Петербург. Почива на 22 юни 1952 година в Германия.Лазар Бичерахов е служил в Първи Планиско-Моздокски полк в периода 1911 - 1914 година. Участва в Първата световна война. На 3 август 1914 година е уволнен от армията с императорски указ с чин \"подесаул\" поради заболяване и му е отпусната пенсия. [13] По-късно обаче отново е призован под знамената, този път в допълнително сформирания Втори Планиско-Моздокски полк. С императорски указ от 29 септември 1915 година е повишен от \"есаул\" на \"войскови старшина\" със старшинство от 19 януари 1915 година. Наградата е \"за отличия в делата срещу неприятеля\". [14]В периода 1915 - 1918 г., служи в експедиционния корпус на генерал Баратов в Персия. Там той командва Терския казашки отряд, като войскови старшина. Награден е с орден Свети Владимир 4-та степен. [2, стр. 25]В началото на 1918 година, Бичерахов сформира в Персия отряд от около хиляда души, който преминава на служба при англичаните. Той обаче искал да върне отряда си, който се е състоял в значителна степен от казаци и от негови сънародници - осетинци, у дома. Това го кара да влезе в преговори с болшевиките в Баку и лично със Степан Шаумян за сключване на тактически съюз, насочен официално срещу турските претенции в Закавказието. Едновременно с това, Бичерахов насърчава амбициите на Шаумян за настъпление срещу Елисаветпол и дори срещу Тифлис. Просто, това е маршрутът за завръщането на отряда му в Осетия в Северен Кавказ.Ленин, който по принцип изпада във възторг от постиженията на Бакинския съвет и лично на Шаумян в изтребването на азербайджанците и в разгрома на мусаватистите, все пак се опитва деликатно да обясни на лидера на бакинския пролетариат, че грубата сила е хубаво нещо, но само тя не стига. На 14 май 1918 година, Ленин изпраща на Шаумян писмо, в което се пледира за повече повратливост и дипломатичност. Ленин пише:\" ... Много ви благодаря за писмото. Ние сме във възторг от вашата твърда и решителна политика. Съумейте да съедините с нея и възможно най-предпазливата дипломация, която ни предписва безусловно сегашното възможно най-трудно положение - и ние ще победим. Трудностите са необятни. За сега ни спасяват единствено противоречията и конфликтите и борбата между империалистите. Умейте да използвате тези конфликти: за сега трябва да се научим на дипломация. ...\". [6, док.№8]На 24 май 1918 година, Ленин отново наставлява с нарочно писмо Шаумян за необходимостта от по-голяма гъвкавост и дипломатичност. Ленин пише: \"... Използвам случая, още един път да Ви изпратя няколко думи (неотдавна пак имах случай да Ви изпратя писмо; получихте ли го?). положението на Баку е трудно в международно отношение. За това бих Ви посъветвал да се опитате да направите блок с Жордания. Ако е невъзможно - трябва да се лавира и да се протака решението, докато не укрепнете във военно отношение. Трезва преценка и дипломация за протакане - помнете това. ...\". [6, док.№12]От писмото на Ленин се виждат поне няколко неща. Едното е, че Ленин е убеден, че Шаумян поддържа определени контакти с определени среди в Тифлис, както беше вече посочено по-горе. Само че, Шаумян използва тези контакти най-вече като източници на информация - така той избира момента за \"Мартенските събития\", докато Ленин иска нещо доста по-различно. Това е второто заключение от писмото на Ленин.За разлика от Степан Шаумян, който неудържимо се стреми към военна конфронтация със Закавказкия сейм и иска да щурмува Елисаветпол и дори Тифлис, Ленин предлага съвсем друга линия на своя стар познайник. Владимир Илич съветва Шаумян да намери нови \"полезни идиоти\", с чиято помощ да се опита да се стабилизира и да не бъде \"сам войн\" в Баку и Заквказието. Ленин непрекъснато настоява да се печели време, докато Шаумян не спира да бърза. Както често става в болшевишките среди, Ленин се оказва по-добрият тактик, но когато това става ясно вече е много късно.Междувременно, скоростта на събитията нараства. Настъплението на отоманските войски е подновено, като на 12 (25) 1918 година вече е паднал и Карс и войските на Султана се насочват към Александропол. На 23 май 1918 г., Шаумян телеграфира на Ленин, че на 13 май 1918 турците са поискали да бъдат пропускани безпрепятствено по ж.п. линията Александропол - Джулфа. На 16-ти май отоманските войски са завзели Александропол, а на 17-ти са поискали \"да им се осигури свободен достъп до Джулфа\". [6, док.№9] Арменското население от Александрополски уезд, заедно с населението на Сурмалински уезд бяга без да хваща вяра на уверенията на турските офицери, че няма да го закачат. Информаторът на Шумян е повече от надежден - това е членът на Закавказкия комисариат - министърът на финансите Хачатур О. Карчикян.Вече е трудно да се прецени, доколко Шаумян използва присъщия си стил за да тласне Москва към по-бързо взимане на решения или наистина е изпаднал в паника, но в същия ден той телеграфира още следното:\"Събитията в Закавказието се развиват много бързо. Всички съобщения от Тифлис говорят за подготовката на поход към Баку от страна на турците. Необходима ни е спешна помощ, пътят Петровск - Червленная още не е отворен. Връзката със Северен Кавказ е много лоша - през Батайск. Помощ от Северен Кавказ до момента няма, нуждаем се от команден състав, оръжие, самолети. Очаквам указания относно силите [от] Персия. Ако не получа указания навреме, ще действам по собствено усмотрение\". [6, док.№9]Шаумян става нервен. На пръв поглед, той не би трябвало да се притеснява чак толкова много от настъплението на отоманските войски. Все пак Съветска Русия и Империята на Султана са в мир - Брест-Литовският договор е сключен и турците използват широко неговите клаузи за да аргументират териториалните си претенции. Чисто теоретически, турското настъпление е проблем на Закавказкия сейм и на опонентите на Шаумян в Тифлис.Но това не е точно така. Шаумян е изключително обезпокоен от обявяването на независимостта на Закавказието. Макар че Закавказката демократична федеративна република ще прекрати съществуването си само след няколко дни, самото й съществуване е достатъчно за да се превърне в правно основание за започване на \"прокси война\" в която войските на Закавказието, подкрепяни от Отоманската империя да се отправят към Баку, за да установят контрол над града и не по-малко важно - над нефтената му индустрия. Както се вижда от кореспонденцията на Шаумян с Ленин, шефът на Бакинския съвет поддържа контакти и с английски дипломати, а техните мнения също не му действат успокоително.На 24 май 1918 г., Шаумян изпраща писмо до Съвета на народните комисари, в което негодува срещу продължаващата липса на достатъчно мощна радиостанция за нуждите на бакинските болшевики и доразвива информацията, която е изпратил с радиограма на предишния ден. След като информира за предполагаемите стратегически цели на турското настъпление - влизане в Северна Персия (\"силно туркофилска\" според оценката на Шаумян) и създаване на мощна мюсюлманска армия, следва поредната информация за заплахите към Баку:\"Едновременно, ние получаваме съобщение след съобщение от Тифлис за това, че главното искане на турците и германците в Батум е прехвърлянето на войски в Баку. В Тифлис се усилва германо-турската \"ориентация\". Вчера английският консул ми прочете писмо, получено от тифлиския английски консул, с клеймо от 10 май (днеска е 24-ти), в което се отбелязва, че даже най-верните приятели на англичаните (очевидно арменците) се отвръщат от тях и на англичаните не им остава нищо, освен да избягат от там\". [6, док.№11]От този текст се вижда, че Шаумян е бил в постоянна връзка с английската дипломация - най-вероятно чрез английски консул в Баку и / или пък чрез някой от английските консули в Персия, който е бил активен и в Баку. Знаем и за постоянната кореспонденция на Шаумян с членове на Закавказкия комисариат и на Закавказкия сейм. Въпреки, че е техен яростен и официален противник, Шаумян няма нищо против да черпи информация от отделни техни членове. Това разбира се, е било натоварено и с определен риск, защото всеки е интерпретирал информацията така, както му е било изгодно.Шаумян не е имало от къде да знае пълни подробности за германо-турското споразумение за разделяне на зони на влияние в Закавказието, според което германските интереси са преди всичко в Тифлиска губерния, тоест в Грузия. Германците не са имали намерение да изпращат войски в Баку, въпреки постоянните страхове на Шаумян. Дори и след първото дебаркиране на английски военен контингент в Баку след падането на Шаумян от власт в Бакинския съвет и установяването на така наречената \"Диктатура на Центрокаспия\" от социалдемократи-меншевики, есери и \"Дашнакцутюн\", германците се съгласяват лесно да не изпращат войски към Баку, срещу голото обещание на Ленин, че болшевиките ще пропъдят англичаните от там. Това се вижда от телеграмата на Ленин до неговия съмишленик Колесов в Ташкент от 23 август 1918 година, в която се казва:\"В Баку са дебаркирали англичаните и там положението е неустойчиво. Немците са съгласни да гарантират, че няма да започнат настъпление към Баку, ако изгоним от там англичаните. Неизвестно е как ще се подредят там нещата. За военната помощ не знаем къде е. Смятаме, че е блокирана под Царицин. По отношение на посланиците и консулите ви съветваме да се държите изчаквателно, като ги държите под троен надзор и арестувате подозрителните лица, които влизат с тях в контакт.Обмисляме и подготвяме известна помощ за вас, но да обещаем със сигурност не можем, тъй като всичко зависи от това, ще успеем ли да изгоним англичаните от Баку или те ще успеят да завземат част от Каспийския бряг\". [8, док.№45]Но да се върнем към събитията от месец май 1918 година. Както се вижда, бакинските болшевики са имали доста информация за ставащото в Тифлис, като са поддържали връзка, както с дейци на Закавказкия комисариат и Сейма, така и с консулите на страните от Антантата. За контактите с английските консули има съвсем преки свидетелства, идващи лично от Шаумян. По тази причина в Баку съвсем на време узнават, при това от \"явни източници\" за подготвящата се грузинска независимост и за предстоящата намеса на Германия в Закавказието. В цитираното вече писмо то 24 май 1918 година, Шаумян пише:\"Вие вероятно вече знаете, че правителството на Гегечкори се оказа твърде \"ляво\" и го замени Чхенкели. Прилагам изрезка от \"Бакинский рабочий\" с преглед на печата, където се цитира мнението на тифлиския арменски меншевишки вестник \"Пайкар\" (орган на областния комитет на меншевиките). Дашнаците са получили съобщение от Тифлис, че в Батум обещават на грузинците автономия под протектората на Вилхелм. Цялото останало Закавказие трябва да стане автономен Азербайджан\".Индикатор за сериозността на ситуацията е реакцията на Съвета на народните комисари в лицето на неговия председател Ленин и \"завеждащия въпросите на Съвета на народните комисари\" - Владимир Бонч-Бруевич. Още на същия ден - 23 май 1918 година, те изпращат радиограма до Бакинския съвет, с която го уведомяват, че Совнаркомът се е разпоредил да се окаже спешна помощ на болшевиките в Баку. Текстът на радиограмата е:\"Съветът на Народните Комисари постанови: да се изпрати незабавно по вода от Царицин за Баку голямо количество [пшеница] на разположение на Бакинския съвет, с оглед на това, на първо място и безусловно да бъде обезпечена работата по добиването на нефт в най-голямо количество\". [6, док.№10]Всичко е казано много ясно и без увъртания. В Баку се изпраща храна, за да не спира добивът на нефт. Нефтът е от първостепенно значение и Бакинският съвет трябва да обезпечи добивът му \"в най-голямо количество\". Още повече, че бакинският нефт е необходим на \"Центъра\" не само за собствените му нужди, но и за да \"откупува\" добронамереното отношение на своите първоначални работодатели от германския генерален щаб. Въпреки собствените си проблеми, Совнаркомът не забравя да заделя количества за Германия.И точно тук се вижда разминаването не само в тактиката, но и в стратегическите намерения на Совнаркома и Ленин от една страна и доминирания в момента от болшевиките Бакински съвет и Степан Шаумян от друга. Ленин настоява за печелене на време, за \"блок с Жордания\", за търсене на тактически временни съюзници, докато въпреки всички оплаквания за рискове и заплахи, с които бомбардира Совнаркома, Шаумян се готви за агресия и настъпление срещу все още единното и вече официално независимо Закавказие.Точно в това разминаване се вижда, че въпреки непрекъснатите оплаквания на Шаумян за недостиг на какво ли не и за какви ли не заплахи от немци, турци, сеймовски войски и така нататък, лидерът на Бакинския съвет последователно се готви за война и за настъпление. На първо място той е вперил очи в Елисаветпол, който много скоро ще стане временна столица на Азербайджанската демократична република. В писмото си от 24 май 1918 година, Шаумян съобщава фактите едно към едно:\" ... Прехвърлям се на въпроса за нашите най-близки военни цели. Както вече ви съобщих, ние се готвим в най-близко време да тръгнем към Елисаветпол. Ние прихванахме телеграфни разговори от Елисаветпол за готвещо се там придвижване към Баку с редовни войски (по сведенията [с които разполагаме] в Елисаветпол те са вече около 6000 начело с грузинския княз Магалов). Преди 4 дни, нашите отряди в Аджикабул вече имаха сблъсъци с тяхната конница. Възможно е те да ни изпреварят. Ако това ще са само елисаветполските сили, тях лесно ще ги разбием тук и веднага ще разчистим пътя за Елисаветпол, а може би и за Тифлис. Ако след тях ще вървят и турските войски от Батум (и от юг), ние във всеки случай ще трябва да заемем Евлахският мост и отбранителната линия по [река] Кура. Трябва да се бърза за Елисаветпол, за да се предизвика там, а след това и по-нататък въстание на арменците. Това ще повлияе и на грузинското селячество и Сеймът ще бъде разгонен. Ако това въстание не избухне и турците успеят да закрепят към себе си Грузия и Тифлис, тогава ние ще бъдем напълно изолирани и ще ни се наложи да отбраняваме само Апшеронския полуостров.Придвижването към Елисаветпол ние за сега не можахме да започнем, защото не сме готови. Както ще видите от приложения доклад на нашия комисар по военно-морските въпроси др. Корганов, нашите сили са разхвърляни по [територията на] Бакинска губерния и Дагестанска област. Няма команден състав, не можем даже да намерим командващ за войските, които трябва да бъдат насочени към Елисаветпол. При тези условия много остро стои въпросът за Бичерахов, за когото ви писах вече няколко пъти.Сега ви изпращам три документа, отнасящи се до Бичерахов..\". [6, док.№11]От изложението на Шаумян се вижда, че то е противоречиво. От една страна, Баку е под голяма заплаха, а от друга страна, Бакинският съвет се готви за настъпление срещу Елисаветпол и Тифлис и бленува арменски и грузински селски въстания, които да пометат омразния опонент - Закавказкия сейм. Шаумян съобщава очевидно погрешно интерпретирани факти. Той плаши Москва и най-вече Ленин, който му препоръчва съвсем друга линия на поведение, с грузинската \"редовна армия\", съсредоточена в Елисаветпол. Всъщност, по това време все още няма грузинска редовна армия, защото няма и грузинска държава. Става дума за така наречените \"национални части\", сформирани от бойци от закавказките националности след рухването на Кавказкия фронт. В Елисаветпол има известен контингент грузинци, подчиняващи се на Сейма в Тифлис. Там са и намиращите се в напълно \"насипно\" състояние отряди на азербайджанците, които ще извървят още дълъг път, докато станат редовна армия.Функциите на силите в Елисаветпол са изцяло отбранителни, особено пък на грузинците. Точно в този момент, всички грузински политически сили са в ступор, поради набиращото обороти настъпление на отоманските войски на грузинска територия. Отчаяно се търси изход от ситуацията, водят се интензивни преговори с германците за закрила срещу турците. Подготвя се в крайна сметка и грузинската независимост. За последното, Шаумян не е могъл да знае с точност, но вече е имал информация, че се търси германски протекторат. Така че, да се твърди, че намиращите се в глуха защита грузински национални отряди ще бъдат насочени точно в този момент срещу Баку е меко казано недобросъвестна спекулация.Грузинските политически сили и военното им командване, доколкото е имало такова (един значителен грузински военен контингент вече е капитулирал пред войските на Султана в Батум) са се чудели единствено как да защитят достатъчно голяма част от историческите грузински земи и вече са били отписали единството на Заквказието. Да им се приписват намерения за настъпление срещу въоръжените до зъби болшевики и дашнаци в Баку е просто нелепо.На Шаумян обаче тази теза е необходима, за да неутрализира искането на Ленин за временен тактически съюз с грузинските меншевики, предвождани от Ной Жордания. Лидерът на Бакинския съвет иска да завоюва Грузия за Съветска Русия, а не да партнира с нея под някаква форма. Затова на Тифлис се приписват агресивни намерения спрямо Баку и се говори за взимане на превантивни мерки. Всъщност, става дума за неистова омраза към Закавказкия сейм и доминиращите го социалдемократи и социалисти от различните им разцветки. Не по-малко, за да не кажем още по-голяма е омразата на Шаумян към азербайджанските националдемократи - мусаватистите, много от лидерите на които също са бивши социалдемократи и участници в първата руска революция през 1905 - 1906 година. Тази омраза постоянно тласка Шаумян към военна агресия срещу Елисаветпол с по-далечна перспектива - Тифлис.Възпира го само недостигът на сили и средства, за които говори, позовавайки се на доклада на Корганов. При описания дефицит на хора и оръжие, Бакинският съвет би трябвало стриктно да се придържа към хитрата тактика на Ленин и да не закача никого от съседите си, но не така мисли Шаумян. Той се вкопчва в идеята да прехвърли подкрепления от Персия за болшевишкия режим в Баку и непрекъснато настоява да получи одобрение за привличането на своя страна на отряда на Бичерахов.Помощта от Персия се превръща в идея фикс за Шаумян. През следващите дни дневният му ред е в три точки: нефтът, Бичерахов и интервенцията срещу Елисаветпол.Нефтът глупако ...Както се видя по-горе, основното искане на Совнаркома към Бакинския съвет е добивът на нефт да нараства. При това положение, бакинските болшевики вероятно е трябвало да се съсредоточат върху техническите и стопанските аспекти на този проблем, вместо да бленуват за военни авантюри срещу азербайджанците и грузинците. Още повече, че Шаумян и съмишлениците му са взели сериозно решение за наистина революционна мярка - национализацията на нефтодобива, както и на търговския флот и на банките.Още в писмото си от 13 април 1918 година, в което се отчита за погромите в Баку по време на \"Мартенските събития\", Шаумян обръща внимание на Съвета на народните комисари, че \" ... За провеждането на национализацията ще ни бъдат необходими пари. Тридесет денка с пари (според слуховете около 30 милиона) са били заграбени в Сев[ерен] Кавказ от чеченците и не достигнаха до нас. Освен 30 мил[иона], докарани от Кобозев, други пари нямаме. Сега може би има [отворен] път. Вие скоро ще ни дойдете на помощ\". [6, док.№5]На 24 май 1918 година, някак си между другото - в един \"пост скриптум\" към писмото си до Съвета на народните комисари, Степан Шаумян съобщава: \"P.S. Декретирахме национализация на нефтените недра, повишихме цената на нефта на 2 р[убли] и 35 коп[ейки]. За това ви съобщих по радиото\". [6, док.№11]Подобно небрежно, почти \"лежерно\" съобщение за акт с подобна значимост има своята причина. Много скоро ще стане ясно, че на централно управленско равнище в Съветска Русия не мислят точно така, както подреждат нещата Шаумян и Бакинският Съвет. Експертите на Совнаркома не смятат, че все още е дошло времето за национализация и защитават позицията си доста упорито. Завързва се кореспонденция, която заслужава да бъде проследена.На 27 май 1918 година, Шаумян телеграфира на Ленин следното: \"получихме със закъснение телеграмата на Выснархознефть № 706 за мерките в нефтената промишленост и днес [получихме] телеграмата на Совнаркома № 3082 за стоте милиона. Приетите решения разбираме като национализация. Извиква съмнение отсъствието на правителствен декрет. Ако няма пречки, телеграфирайте по-определено. Решението приветствам. Положението в Баку се влошава. ...\". [6, док.№13]Както ще се разбере скоро, в Баку не са разбрали никак правилно въпросните мерки и стартират изпреварващо национализацията на нефтената индустрия, без да са съгласували това със Совнаркома и съответните отраслови ведомства. За сметка на това, казано на разговорен език, Шаумян се \"прави на разсеян\" и тълкува посланията на \"Центъра\" така, както му изнася. Той е обладан от чувство за непогрешимост и иска всичко да става така, както той смята за правилно.На 7 юни 1918 година, когато на юг от Кавказкия хребет ври и кипи, след обявяването един път на независимостта на Закавказието и още повече след обявяването на независимостта на Грузия, Азербайджан и Армения, от Баку към Совнаркома тръгва поредното писмо. От него се вижда, че въпреки \"трескавата подготовка на похода към Елисаветпол\", болшевиките са хвърлили много усилия за подготовката за редица местни декрети. От писмото се вижда размахът на национализацията:\"В неделя, 2 юни издадохме декрет за национализацията на нефтените предприятия. Вчера издадохме декрет за национализацията на търговския флот. От нас е издаден и декрет за реформа на съдебните учреждения. Подготвен е декрет за унищожаване на просията, подготвят се декретите за национализация на банките и домовете. Вътрешното ни положение е такова, че всички тези мероприятия ние бихме могли да прокараме в живота безболезнено и даже блестящо. Независимо от тежкото положение на работниците по отношение на продоволствието (повече от две месеца, работниците направо гладуват), ние се чувстваме много здраво. ...\". [6, док.№15]Коментарите са излишни. Бакинският съвет е във вихъра на национализацията, работниците гладуват вече два месеца, а подготовката за въоръжена агресия срещу вече независимите Азербайджан и Грузия (към Елисаветпол и към Тифлис) продължава \"трескаво\" според собствената оценка на Шаумян. Иначе мерките на болшевиките се очаква да бъдат прокарани в живота \"безболезнено и дори блестящо\". Властващите в Баку болшевики започват прогресивно да губят реалистична преценка за ситуацията и в буквалния смисъл на думата се инатят срещу предписанията на централното си ръководство, като се стремят да го поставят пред свършени факти.Новосформиращата се съветска бюрокрация в \"Центъра\" обаче съвсем не мисли да остави Бакинския съвет да я разиграва и към Баку политат възражения и нови указания. На 14 юни 1918 година, когато настъплението на войските на Бакинския съвет към Елисаветпол вече е започнало, Шаумян телеграфира на Ленин:\"Вчера, 13 юни, получихме телеграма от Выснархознефть № 1069 от 4 юни за това, че прилагането на национализацията се отлага. Заявявам решителен протест срещу такава политика. Выснархознефть, очевидно не знае, какво прави. Национализацията на нефтената промишленост и на търговския флот, независимо от глада, предизвика ентусиазъм и доведе до повишаване на добива и експедицията на нефт. Изпращахме на ден 600 или 700 хиляди пуда, а сега се извозват по един милион и 300 или 400 хиляди. Предприемаме мерки за по-нататъшно усилване на експедицията\". [6, док.№15]Можем да си представим, колко \"здраво пипа\" болшевишката власт в Баку. По думите на Шаумян, работниците вече два месеца гладуват, но за сметка на това добивът и най-вече експедицията за Съветска Русия през Астрахан са нараснали също два пъти! Едва ли може да има по-свирепа експлоатация, но за сметка на това се изпълняват настойчивите искания на Совнаркома за повишаване на добива на нефт. На работниците се предлага да се нахранят с ентусиазма от национализацията, която от мероприятие започнато с политически и икономически аргументи, бързо се превръща в пропаганден инструмент. При това положение, Шаумян няма как да се съгласи с логиката на Совнаркома и централното отраслово ведомство \"Выснархознефть\", които съвсем по \"ленински\", заемат по-изчаквателна и предпазлива позиция по въпроса. Председателят на Совнаркома Ленин, обаче е загрижен най-вече за доставките на нефт, а не за установяването на общонародна собственост над нефтената индустрия. Той не желае да създава сътресения в производствения цикъл точно в този момент. Затова и на 18 юни 1918 година, пред совнаркомът Ленин изпраща на Шаумян следната недвусмислена телеграма:\"Декрет за национализация на нефтената промишленост за сега няма. Предполагаме, че ще издадем декрет за национализация на нефтената промишленост в края на [периода на] навигацията. За сега организираме държавен монопол върху търговията с нефтопродукти. Предприемете всички [възможни] мерки за доставка на нефтопродукти на Волга в най-кратък срок. Съобщавайте на Главнефть ежедневно за положението на нефтената промишленост\". [6, док.№20]Ясно и кратко. На Съветската държава и трябва нефт за собствените й нужди и за да \"модерира\" отношенията си с немците. Пък и едни милиони от недалечното минало трябва да бъдат оправдани. За това за Ленин е важно добивът да расте, а не да се придобива формална собственост над нефтените находища и нефтената индустрия. Така или иначе, собствениците не могат да я изнесат някъде другаде.Прагматичният подход на Ленин в случая изцяло е съобразен с метеорологичните особености на региона. Нефтът от Баку се извозва за вътрешността на Съветска Русия през Астрахан, който се намира в делтата на река Волга на Каспийско море. През късната есен по Волга вече започва ледоход и навигацията става невъзможна. Така че, той оставя конфликтните ситуации, които неминуемо ще възникнат около национализацията за тази част на годината, когато експедицията на нефт от Баку за вътрешността на страната просто ще е технически невъзможна. Тогава вече на бакинските другари ще им бъде дадена възможността да си проведат лелеяната национализация. До тогава просто трябва да се работи, да се добива колкото се може повече нефт и спешно да се извозва, докато Волга е плавателна.По ирония на съдбата, Ленин се води от същата логика, от която са се водили бакинските индустриалци в началото на века, когато в Баку избухват поредица от стачки. Работодателите от нефтената индустрия по абсолютно същия начин правят всичко възможно да тушират напрежението по време на периода на навигацията, а когато дойде студът, оставят работниците да стачкуват, колкото искат. За тази тактика на нефтените магнати в Баку, Щаумян е писал поне няколко статии на времето си, така че той би трябвало да е разбрал много добре логиката на Ленин. Той обаче има доста корав гръб и не смята да се огъва нито пред аргументите на Ленин, нито пред указанията на Сталин, които също не закъсняват да тръгнат към Баку.За Шаумян, собствената му кожа е по-близо от съображенията на Совнаркома и на 23 юни 1918 година, когато боевете с азербайджанските сили вече са ожесточени, а германците са влезли в Грузия, Шаумян изпраща на Ленин дълго и обстоятелствено писмо. В него, освен благодарности за най-после получената военна помощ, военно-стратегически анализ и текущи новини, той включва и много дълг абзац, с който продължава да настоява на собствената си (и на Бакинския съвет) позиция по национализацията на нефтодобива. Той пише:\" ... Има още един важен въпрос, за който трябва да напиша - това е въпросът за нефтената промишленост. Нас съвсем ни объркаха с този въпрос. Прилагам три телеграми на Сталин, в които той съобщава за утвърдената национализация на нефтената промишленост. След такова, макар и само принципно решение на въпроса, ние трябваше да предприемем редица мерки за спасяване на имуществото и средствата на нефтените фирми. Трябваше да сложим ръка на текущите сметки, на нефта, на материалите и пр. А това не можеше да се направи без да се обяви национализация на място. И ето на 2-ри юни ние издадохме несъмнено известния Ви вече декрет (това всъщност не е декрет, а са мероприятия, необходими като предварителни стъпки). След това се получи приложената тук телеграма на Выснархознефть № 1069, където се съобщаваше, че и Совнаркомът и Совнархозът са утвърдили национализацията, но обявяването й временно се забавя, докато не бъде представена сметката на Нефтения комитет.Тази телеграма беше получена със закъснение, струва ми се, на 12 или на 14 юни. Тя ни възмути, тъй като не може да се шегуваме с такъв въпрос, да се взимат решения, да се правят те достояние на публиката и след това \"временно\" да ги забавят. Ние видяхме в това ходове на противниците на национализацията и затова протестирахме. Но след него дойдоха други телеграми, които окончателно ни хвърлиха в изумление. Същите тези телеграми на Высхознефть № 1230 и на Главнефть № 1245 говорят за \"ужким задържаното постановление на Совнаркома за национализацията\" и заявяват, че \"никакви постановления за национализация на нефтената промишленост не са били правени\". Какво означава това? Аз още един път тогава Ви телеграфирах протест против тази непонятна и пагубна политика, идваща от центъра и заявих, че за нас \"връщане не може да има\". Такова решение беше взето и от Съвета на депутатите в събота - 22-ри единодушно.Убедително моля да се сложи край на тези колебания, да не усилвате позициите на нашите противници и да не затруднявате и без това във висша степен трудната работа по национализацията. Вие вероятно се боите от \"левите детинщини\", но смея да Ви уверя, че ние твърде внимателно и грижливо се отнасяхме и продължаваме да се отнасяме към нефтената промишленост. Аз разбирам, че тази \"национализация\", би трябвало да ви е струвала немалко в Русия, пристигащите [от Русия] разказват за грабежа на хазната, който се извършва под знамето на тази национализация, но при нас атмосферата е малко по-различна и ние твърде здраво седим на ковчежето на хазната.Там при вас замина един от изпратените от Вас - др. Салько. Той ще Ви разкаже подробности за нефтените въпроси. Впрочем, бих помолил да се отнесете с доверие към него. Цялото това братство, което пристигна \"за установяване на контрол над нефтената промишленост\", отначало следваше линията против национализацията и ние с тях не се разбирахме. По едно време даже мислехме, извинете за откровеността, да ги натоварим на парахода и да ги върнем обратно на Гуковский, но като поживяха малко [при нас], те се убедиха в необходимостта от национализацията, като единствен способ да се спаси нефтената промишленост от гибел и да постигнем износ на нефт. Това - онова, може би ще Ви разкаже и Кузнецов, нашият секретар, когото изпратихме на конгреса\". [6, док.№24]Очевидно имайки пред вид важността на тази кореспонденция и ненадеждността на пощата чрез куриери, на същия ден - 23 юни 1918 година, Шаумян изпраща телеграма до Ленин, която адресира и до командването на болшиевишките войски в Царицин, където по това време най-вероятно се намира Сталин. (На 29 юни 1918 г., Ленин специално уведомява Шаумян, че Сталин е в Царицин и му дава указания да изпраща кореспонденцията през него. [6, док.№28]). Текстът на телеграмата е издържан в същия дух като писмото до Ленин. В нея пише:\"На основание на писмото и двете телеграми на Сталин за утвърждаване на национализацията на нефтената промишленост, ние обявихме местен декрет с посочване на необходимите мероприятия за предотвратяване на разграбването и разстройството на промишлеността. Неотдавна беше получена телеграма от Выснархознефть, която съобщава за същото, само с указание за временно забавяне. Вчера бяха получени телеграмите на Главнефть 1230, опровергаващи телеграмите на Сталин [и] на Съвета на Выснархоз от четвърти юни. Такава политика за нас е неразбираема, крайно вредна, както вече протестирах веднъж и повтарям още - решително - протестирам. След това, което вече е направено и е направено много добре, връщане не може да има. Тези телеграми носят само дезорганизация. Моля за вашата лична намеса за предотвратяване на тежките последствия за промишлеността\". [6, док.№25]Телеграмата е подписана с всички титли и длъжности, с които Шаумян разполага - \"Председател на Бакинския съвет, народен комисар и Временен Извънреден комисар по въпросите на Кавказ\". Шаумян е от хората, които могат да си позволят да държат повишен тон и на Ленин и на Сталин. Той е един от най-ценените съмишленици на Ленин, натоварен с огромни пълномощия в рамките на Кавказ. Той категорично настоява за национализацията със същата последователност, с която подготвя и започва войната срещу азербайджанците. Изглежда известна роля е изиграла и бавната комуникация между Баку и \"Центъра\", защото излиза, че въпросът е бил решен в негова полза още на 20 юни 1918 година, но на 23 юни той все още не е знаел за това. Ето, че на 29 юни 1918 г., той отново телеграфира на Ленин и в Царицин, вече в по-друга тоналност:\" ... Телеграмата за приемане от Совнаркома на декрета за национализацията на нефтената промишленост на заседанието на 20 юни и за отмяна на двете телеграми на Главконефть получихме. Тя внесе успокоение. Сега започва същата история с национализацията на Каспийския флот. Телеграмата, получена днес с подписа на Мохровски, показва неосведоменост и неразбиране. Най-покорно моля на време да се спрат, за да не ни пречат да работим. ...\". [6, док.№26]Докато войната с независим Азербайджан тече с пълна сила, на помощ на бакинските болшевики е изпратена военна и техническа помощ от Совнаркома, дълго чаканият Бечурахов най-после е пристигнал и е поел командването на десния фланг на болшевишката армия, в Баку става това, от което висшето съветско ръководство и в частност Ленин отдавна се бои. Дали поради техническа неизправност, дали поради майсторски извършен саботаж, на 7 юли 1918 година, в Бинагади, не далече от Баку изгарят 19 нефтени вишки. Шаумян съобщава тази ужасна за Ленин новина в самия край на дълга телеграма, изпратена на 9 юли 1918 година до председателя на Совнаркома и до Царицин:\"През нощта на 7 юли в Бинагади изгоряха 19 вишки. Загубите са изключително големи. Точните им размери и причините за пожара все още не са установени\". [8, док.№31]Шаумян съвсем не е от страхливите и спори без притеснение и с Ленин и със Сталин, но тази катастрофа е накарала дори куражлия като него, много внимателно да композира посланието си. След като на дълго и на широко разказва новините от фронта, които не са особено лоши, те даже вещаят сякаш стабилизация на положението, Шаумян включва и една дълга информация за постиженията в добива и експедицията на нефт към вътрешността на страната:\" ... Извозването на нефта е усилено, доколкото позволяват транспортните средства. Ако за май, от 1 май до 1 юни по нов стил, са извозени 16609332 пуда нефтени продукти, то от 1 юни до 1 юли нов стил са извозени 26449405 пуда. Намаляло е само изпращането на бензин: през май са били извозени 16652 пуда, а за юни са 12216 пуда, което се дължи на липсата на съдове за превоз. Относно общия добив на нефт и добива на нефтени продукти за юни, ще ви бъдат изпратени подробни сведения в най-кратък срок ...\". [8, док.№31]След тези, общо взето чудесни новини, идва моментът на Ленин и компания да бъдат поднесени две много горчиви хапчета. Първата лоша новина е, че експедицията на нефтени продукти расте но добивът намалява. Това е напълно разбираемо, при положение, че се знае за глада, който мори бакинските работници. След като обещава детайлен отчет в следващо свое послание, Шаумян все пак дава доста ясни данни за срива на добива:\" ... Спадът на добива е колосален. За месец юни са добити 17 млн. пуда нефтени продукти, докато за същото време през май [са добити] (поради преминаването от стар на нов стил той се смята да е само от 19 дни) около 12 млн. пуда\". [8, док.№31]След тази \"окуражителна\" новина, Шаумян съобщава за десерт и информацията за опожаряването на 19-те вишки. Катастрофата е станала и нефтодобивът рязко намалява поради обективни и форсмажорни обстоятелства.()Използвана литература:", "date": "2018.07.12", "title": "Нефт и кръв - войната на болшевиките срещу независимостта на Закавказието"}
{"url": "https://news.bg/politics/radev-pripomni-na-erdogan-kompensatsiite-za-imotite-na-trakiyskite-bezhantsi.html", "text": "Държавният глава Румен Радев разговаря с президента на Турция Реджеп Ердоган в рамките на . По време на разговора Радев припомни на турския си колега, че е ред на нашата съседка да определи дата и да бъде домакин за провеждането на заседание на двустранната междуправителствена комисия по нерешените имуществени и социални въпроси, сред които е и въпросът за предоставянето на компенсации за имотите на тракийските бежанци.В хода на разговора Радев подчерта, че Турция е важен съсед, партньор и съюзник на България и за нашите двустранни отношения е важно да не оставяме нерешени въпроси между нас, какъвто е този с компенсациите за имотите на тракийските бежанци.По думите на президента България е готова да подпомогне финансово дейността на духовенството на конституционно признатите религиозни общности у нас. Радев също така благодари на Ердоган за оказаната от Турция подкрепа на страната ни за изплащане на заплатите на мюсюлманските духовници през годините, когато България не е имала такава възможност.Държавният глава също така запозна своя турски колега с внесения в Народното събрание законопроект за промени в Закона за вероизповеданията. \"От самото си встъпване в длъжност настоявам да има такъв закон и се надявам по време на дебатите в Народното събрание да бъде намерено най-доброто решение, което да насърчи интеграцията на различните религиозни общности в българското общество. Това включва и отделянето на финансови средства от страна на българската държава за техните потребности\", заяви Румен Радев и уточни, че залогът за добрите отношения между двете страни е уважението към вътрешнополитическия процес, касаещ дейността на партиите и изборния процес.Двамата президенти бяха единодушни, че отчетените над 5.5 млрд. долара търговски обмен за 2017 г. не отговарят на възможностите на двете държави. Според президента Ердоган достигането на 10 млрд. долара е реална възможност и изисква общи усилия в тази насока.\"Естественото продължение на газопровода \"Турски поток\" е през България и двете правителства трябва да работят в конструктивен дух за това\", призова още Радев.След края на срещата Радев беше запитан защо е бил на церемонията по встъпване в длъжност на президента Реджеп Ердоган. От своя страна той заяви, че неговият мандат не се дава нито от Европейската комисия, нито е избран от българското правителството. \"Избран съм на този пост от българския народ и действам от негово име\", посочи той.", "date": "2018.07.12", "title": "Радев припомни на Ердоган компенсациите за имотите на тракийските бежанци"}
{"url": "https://news.bg/world/moskva-nato-pogalna-makedoniya-sas-sila-za-kontrol-na-geopoliticheska-teritoriya.html", "text": "Министерството на външните работи на Русия се оплака, че Македония е погълната от НАТО със сила, подчертавайки, че подобни ходове задълбочават разделението и увеличават напрежението в Европа, информира \"Ройтерс\".Вчера лидерите на НАТО поканиха Македония да започне преговори за присъединяване към западния алианс.\"\", се казва в съобщение на ведомството.Междувременно говорителят на ведомството Мария Захарова заяви, цитирана от ТАСС, че НАТО \"не е заинтересовано от обективна оценка на евроатлантическата сигурност\". Според нея реалната цел на военния съюз е да сдържа Русия под пресилен претекст., продължи говорителят.", "date": "2018.07.12", "title": "Москва: НАТО погълна Македония със сила за контрол на геополитическа територия"}
{"url": "https://news.bg/world/sasht-vsichki-migrantski-detsa-pod-5-godishna-vazrast-sa-sas-semeystvata-si.html", "text": "Всички мигрантски деца под 5-годишна възраст вече са със семействата си. Това съобщиха от администрацията на американския президент Доналд Тръмп. Това се казва в съвместно изявление на правосъдния министър Джеф Сешънс, министърът за вътрешната сигурност Кирстен Нилсен и здравния министър Алекс Азар. В него се припомнят процедурите, които внимателно се следват и се призовават желаещите да не рискуват живота си и този на децата си, за да влязат в САЩ нелегално. Следвайте закона, се казва в изявлението. Припомняме, че Тръмп бе принуден да отстъпи от крайните си мерки срещу нелегалните мигранти. Въпреки че настоя, че \"САЩ не са мигрантски лагер\" и нелегалните трябва да бъдат депортирани и без съдебно решение, по въпроса за разделените мигрантски семейства той бе поставен под сериозен обществен натиск. Американски федерален съдия нареди в края на юни на администрацията на президента да събере разделените нелегални имигранти с децата им в рамките на 30 дни. Това бе първото съдебно решение, откакто Белият дом започна да прилага имиграционна политика на \"нулева толерантност\".Решението на съда се отнася за 2 300 деца, които бяха разделени от семействата им през първия месец на изпълнение на новата имиграционна политика.17 американски щата, включително Окръг Колумбия и техните главни прокурори, съдят администрацията заради политиката. Според тях разделянето на децата от родителите им представлява \"жесток и незаконен\" акт.", "date": "2018.07.12", "title": "САЩ: Всички мигрантски деца под 5-годишна възраст са със семействата си "}
{"url": "https://news.bg/health/boryat-trevogata-s-izteglenite-lekarstva-s-razyasnyavane-na-terminite-na-ial.html", "text": "Лекарствата за кръвно, макар и не по стандарт, не са опасни - опасно е спирането им! Затова една от мерките за подобряване дейността на Изпълнителната агенция по лекарствата, които изпълнителният директор проф. Асена Стоименова изтъкна пред разтревожените народни представители от ресорната комисия, е организиране на информационна кампания за това какво представлява блокирането и изтеглянето на дадена партида от пазара.В началото на изслушването на проф. Стоименова, народният представител д-р Нигяр Джафер от ДПС посочи, че изключително несериозно е да се казва, че информацията е на сайта на ИАЛ, защото възрастните хора, независимо къде живеят, не следят всеки ден сайта на ИАЛ, за да видят дали техният медикамент е спрян. \"В този смисъл смятаме, че реакцията бе неадекватна, създаде напрежение сред 160 хиляди пациенти\", заяви д-р Джафер. По думите й институциите не са дооценили обхвата на хората, които са засегнати, тъй като това е медикамент, който се продава свободно в аптеките. \"Важно е сега хората да бъдат успокоени, за да нямаме в медиите въпроси от рода колко хипертоници са заболели от рак през това време\", посочи Джафер.По отношение на създалата се паника, която е субективно възприемане на всеки един на ситуацията дали ИАЛ е препоръчвал внезапно прекъсване на лечението, проф. Стоименова увери, че това, което е комуникирано на сайта на ИАЛ към притежателите, към институциите, е било от самото начало съгласувано с Европейската агенция по лекарствата.\"Никъде в наши материали не се посочва съвет за прекъсване на лечението\", заяви тя и отбеляза, че рисковете от прекъсване на лечението са много по-големи, отколкото приемането на продукта\"На места сме споменали, че действително има потенциална опасност и мерките са превантивни и също така сме споменали, че това е един потенциален канцероген. Смятам, че Агенцията е била на мястото си по отношение на начина, по който е комуникирано, но също така реакцията на останалите в системата, защото ние не сме самостоятелна единица, са много полезни, защото те показаха, какво би могло да се подобри по отношение на тази комуникация\", констатира директорът на ИАЛ.По думите й ИАЛ е в системата на взаимодействие с пациенти, законотворци, професионални организации. Проф. Стоименова заяви още, че трябва да е ясно какво представлява блокирането. \"Много често се налага и последните дотирания са такива на лекарства, в които не са спазени определени стандарти, не е отговорено на определени изпитвания, но те в никакъв случай не поставят в риск пациента. Според силата на нашето законодателство ние сме длъжни да организираме такова изтегляне на лекарствени продукти от мрежата\", изтъкна тя.От изслушването стана ясно още, че два от спрените медикамента могат да бъдат върнати, но все още от ИАЛ очакват производителят да предостави доказателства, че няма от въпросния опасен канцерогенен примес.Припомняме, в края на миналата седмица , заради  в активното вещество валсартан, което се класифицира като вероятен канцероген. Лекарствата са използвани за лечение на артериална хипертония, скорошен миокарден инфаркт и сърдечна недостатъчност.Вчера Изпълнителната агенция по лекарствата публикува , въпреки че съдържат валсаран. Това бе трябвало да е информацията, към която препраща депутатите Стоименова.Вчера .", "date": "2018.07.12", "title": "Борят тревогата с изтеглените лекарства с разясняване на термините на ИАЛ"}
{"url": "https://news.bg/world/posledniyat-premier-na-turtsiya-jaldaram-e-izbran-za-predsedatel-na-parlamenta.html", "text": "Новият състав на парламента на Турция избра за председател бившия премиер Бинали Йълдъръм - лоялен последовател на президента Реджеп Ердоган, чиито пост беше премахнат след изборите през юни, информира АФП.600-членният парламент одобри 62-годишния Йълдъръм от управляващата Партия на справедливостта и развитието за председател с 335 гласа на третото гласуване.Управляващата партия няма мнозинство, но разчита на подкрепата на Партията на националистическото действие, чиито гласове помогнаха за избирането на Йълдъръм.В понеделник Бинали Йълдъръм влезе в съвременната история на Турция като последния 27-и премиер на страната, след като премина от парламентарна към президентска система на управление.", "date": "2018.07.12", "title": "Последният премиер на Турция Йълдъръм е избран за председател на парламента"}
{"url": "https://news.bg/crime/patrulnite-korabi-za-vms-plavat-kam-parlamenta.html", "text": "Бюджетната комисия в Народното събрание прие актуализирания проект за инвестиционен разход \"Придобиване на многофункционален модулен патрулен кораб за ВМС\".Предстои проектът да бъде разгледан в парламента, съобщи БГНЕС.Комисията по бюджет и финанси прие актуализирания проект с 16 гласа \"за\", 1 \"против\" и 1 \"въздържал се\". Проектът беше представен от заместник военния министър Анатолий Величков. В хода на заседанието по обсъждането само един депутат имаше въпрос към зам.-министъра. Миналата седмица проектът за корабите мина и през комисията по отбрана.Припомняме, проектът за придобиването на 2 многофункционални модулни патрулни кораба за ВМС беше приет от 43-ото Народно събрание през юни 2016 година. Прогнозната максимална стойност по него беше 820 милиона лева. В края на миналата година стана ясно, че е депозирано писмо в Министерство на отбраната, с което МТГ \"Делфин\" съобщава, че се оттегля от преговорите и подписването на договора за реализация на инвестиционния проект заради намалената с 20% стойност на проекта за инвестиционен разход. Намалението се наложи заради въведения от 1 януари 2017 г. ДДС върху всички военни сделки.В актуализирания проект се отчитат промените в Закона за ДДС. Сред основните промени в актуализацията е максималната прогнозна стойност на проекта да бъде 984 млн. лв. с ДДС, като разликата от 164 млн. лв. спрямо приетия през 2016 г. от депутатите проект е разпределена за плащане през 2025 и 2026 г.Предвижда се многофункционалните модулни патрулни кораба да бъдат окомплектовани с основно въоръжение и корабни изделия и с допълнително въоръжение и корабни изделия. Дейностите в обхвата на проекта са доставка на два многофункционални модулни патрулни кораба, доставка на първоначален комплект ЗИП и резервни части, обучение на екипажите на двата кораба и интегрирана логистична поддръжка за период от 3 години.", "date": "2018.07.12", "title": "Патрулните кораби за ВМС \"плават\" към парламента"}
{"url": "https://news.bg/world/byalata-kniga-na-london-za-brekzit-veroyatno-presicha-granitsite-na-es-namekna-bryuksel.html", "text": "Последният план на британското правителство за Брекзит вероятно пресича установените от ЕС червени линии. Това намекна главният преговарящ на ЕС за Брекзит Мишел Барние, цитиран от \"Гардиън\".По-рано днес кабинетът на премиера Тереза Мей разкри дългоочакваната стратегия за Брекзит, поместена в Бяла книга.Барние заяви, че ще анализира предложенията на Лондон със страните членки на ЕС и Европейския парламент, \"като се вземат под внимание насоките\" на евролидерите.Това споменаване на насоките е силен намек за предстоящ сблъсък на преговорите за Брекзит. В насоките на Европейския съвет са включени червените линии на ЕС.В съобщение в \"Туитър\" Барние написа, че ЕС е предложил на Обединеното кралство \"амбициозно\" споразумение за свободна търговия и сътрудничество в редица области, включително и \"силно партньорство в сигурността\".Барние очаква подновяване на преговорите за Брекзит в понеделник. След разговорите той ще се срещне с министри от 27-те страни членки на ЕС на 20 юли. Те ще дебатират как да отговорят на плана на Великобритания.Европейски дипломати вече предупредиха, че предложенията в Бялата книга вероятно не са достатъчно добри.Предложението на Лондон да се създаде единен пазар за стоки вероятно няма да бъде одобрено от ЕС, тъй като Брюксел е категоричен, че няма да има разделение на \"четирите свободи\" - стоки, услуги, хора и капитали.\"Ако позволим тази гъвкавост на единния пазар, цялото здание може да се срути\", подчерта източник от ЕС пред \"Гардиън\".Митническите предложения на Великобритания вероятно също няма да бъдат одобрени от Брюксел.", "date": "2018.07.12", "title": "Бялата книга на Лондон за Брекзит вероятно пресича границите на ЕС, намекна Брюксел"}
{"url": "https://news.bg/world/strogi-merki-po-granitsata-s-rumaniya-zaradi-chuma-po-svinete.html", "text": "Изграждане на преграда на сухопътната граница с Румъния и строги мерки за пренасяне на месо. За това се договориха на извънредна среща експерти от Министерството на земеделието и ветеринарните власти.Тя бе свикана заради навлизането на африканска чума по свинете и у нас, предадоха БНР и \"Нова\". Стана ясно, че в Румъния има над 200 огнища на болестта, която не е опасна за хората, но може да унищожи свиневъдни стопанства. Лабораториите на Агенцията по храните у нас са разположени в цялата страна и имат готовност за вземане на проби, уточняват от агроведомството.Припомняме, че днес животновъди в ямболско блокираха пътища, за да спрат евтаназирането на овце заради плъзнала чума. Повече от 700 животни ще бъдат евтаназирани, за да се избегне разпространението на заразата. ", "date": "2018.07.12", "title": "Строги мерки по границата с Румъния заради чума по свинете"}
{"url": "https://news.bg/regions/tri-katastrofi-na-am-trakiya.html", "text": "Три пътнотранспортни произшествия възникнаха на АМ \"Тракия\", предаде БНР.Инцидентите са станали при 134-тия километър на магистралата в пътното платно в посока Бургас. Колите се отбиват по източнообходния път към селата Поповица и Плодовитово.При инцидентите няма сериозно пострадали хора.На мястото са пристигнали няколко екипа на \"Пътна полиция\". Властите апелират водачите да шофират внимателно в района и със съобразена скорост.", "date": "2018.07.12", "title": "Три катастрофи на АМ \"Тракия\""}
{"url": "https://news.bg/world/evrogrupata-veroyatno-shte-podkrepi-balgariya-za-evrozonata.html", "text": "Еврогрупата вероятно ще подкрепи България за еврозоната. Това са съобщили източници, цитирани мот \"Ройтерс\".Агенцията коментира, че страната ни покрива критериите, но същевременно остава най-бедната в ЕС. Припомнят се проблемите в банковата ни система, например. Всичко това помрачава кандидатурата ни.  Припомняме, че министърът на финансите Владислав Горанов по-рано заяви в Брюксел готовността на България да се включи в ERM - чакалнята на еврозоната. Тази вечер се провежда заседние на финансовите министри от еврогрупата, след което ще бъде съобщено дали и кога страната ни ще получи покана. Срещата продължава вече повече от 6 часа. Зам.-председателят на Европейската комисия Валдис Домбровскис изрази подкрепата си за членството на страната ни. Той направи това преди срещата в Брюксел. Според експерти, България ще може да въведе еврото не по-рано от 2022 година. ", "date": "2018.07.12", "title": "Еврогрупата вероятно ще подкрепи България за еврозоната "}
{"url": "https://news.bg/regions/vsevazmozhni-boklutsi-zadrastvat-sofiyskata-kanalizatsiya.html", "text": "Канализацията на София е дълга над 1 700 км. Изграждането на столичната канализация започва преди повече от 120 години, през август 1897 г. Каналите продължават да се разширяват и днес с различни системи от канали, шахти, колектори и други. Канализацията представлява истински подземен лабиринт, минаващ под столицата.Градът използва смесена канална система - общо отвеждане на отпадъчните битови, промишлени и дъждовни води. Главните канализационни колектори минават покрай бреговете на реките, течащи през столицата, отвеждайки отпадните води до градската пречиствателна станция в Кубратово.Оказва се, че поддръжката на подобна мрежа в постоянно разрастващата се София, е истинско предизвикателство. В града вали често, а жителите му са с различно възпитание и манталитет, което отвежда в каналите всевъзможни неща.Освен обичайните парцали и мокри кърпички, в канализацията на столицата може да се открият стари кофи за смет, дюшеци, шкафове, различни едри предмети, малки помпени съоръжения, стари подпори, използвани при изграждането на колекторите в миналото и много други неща.\"С натрупването си всички тези неща се превръщат в бент. Върху тях се събират парцали, едри отпадъци, клони и това блокира пътя на водата\", разказва Станислав Станев, директор \"Експлоатация и поддръжка\" в \"Софийска вода\".Най-проблемните зони в канализацията са в северната част на София, тъй като там наклоните са по-ниски и по тръбите лесно се натрупват различни отпадъци. С проверката на каналите е натоварен екип от специалисти на компанията, които ежедневно обхождат по-широките отходни тръби, за да проверят състоянието им и да ремонтират, ако е необходимо.Това е опасно занимание, което освен в София, се прави само на още 6 места в Европа - най-вече в Германия, но и във Франция, Унгария и Румъния, разказват от столичния ВиК оператор. Основната задача на специалния екип е добрата поддръжка на над 1700 км канализация. Целта е ежегодно да бъдат почиствани по 170 км (10%) от каналите.Едни от най-големите замърсители на канализацията у нас са строителите. Често при изграждането на нови сгради, те изхвърлят в шахтите остатъци от бетонови смеси и различни твърди отпадъци, които после са много трудни за почистване.Активното строителство в София като цяло е сред главните предизвикателства за канализационната мрежа. Когато на мястото на старите ниски къщи изникнат нови големи кооперации, това увеличава значително и отпадните води към канализацията.За да се справи с този проблем, ВиК операторът \"Софийска вода\" работи съвместно с общината за изграждането на по-широки тръби и по-големи колектори, които да поемат постоянно нарастващото количество отпадни води.Столичната ВиК мрежа става все по-натоварена, като ежедневно през нея преминават по 149 000 куб. м вода. През най-големия градски колектор пък текат по 4 000 литра отпадна вода в секунда.Въпреки проблемите, канализацията на София успя да издържи и по време на . Сред главните причини за това са добрите предварителни мерки, които са взети.\"Работим превантивно в слънчевите дни, за да гарантираме спокойствието в дъждовните. Въпреки предизвикателствата, жителите на София пият най-качествената вода в България и една от най-качествените в Европа\", заявиха от \"Софийска вода\".", "date": "2018.07.12", "title": "Всевъзможни боклуци задръстват софийската канализация "}
{"url": "https://news.bg/crime/bivsh-zatvornik-zaplashi-mayka-si-s-nozh-arestuvaha-go.html", "text": "Бивш затворник, заплашвал майка си с нож, бе задържан от полицаите в дома му в блок в ж.к. Еленово в Благоевград.Той е 51-годишният В.А.Това съобщи БГНЕС. Мъжът бе неутрализиран от 15-на цивилни и униформени в 17.20 ч. днес.След това бе качен в линейка и отведен за консултация с психиатър.", "date": "2018.07.12", "title": "Бивш затворник заплаши майка си с нож, арестуваха го "}
{"url": "https://news.bg/regions/dostavyat-13-novi-tramvayni-motrisi-v-sofiya.html", "text": " Управляващият орган на Оперативна програма \"Региони в растеж\" (ОПРР) 2014-2020 в Министерството на регионалното развитие и благоустройството (МРРБ) изпрати за нотификация към Европейската комисия проекта за \"Интегриран столичен градски транспорт - фаза II\" на Столична община.Проектът е на стойност 125 млн. лв. От тази сума 107,3 млн. лв. е безвъзмездна финансова помощ по програмата.Съгласно регламента на Европейския съюз проектът се определя като голям. Поради тази причина проектът трябва да премине процедура по нотификация в Европейската комисия.Предвидено е със средствата по проекта да бъде реконструиран трамвайния релсов път по улица \"Каменоделска\" - от кръстовището с булевард \"К. Стоилов\" до крайно трамвайно ухо \"Орландовци\". Със средствата трябва да се реконструира и трамвайният релсов път по булевард \"Цар Борис III\" - от ухо \"Княжево\" до ухо \"Съдебна палата\".Проектът също така предвижда да бъдат закупени и 13 нови нископодови съчленени трамвайни мотриси. Също така интелигентната система за управление на трафика и съществуващата система за информация на пътниците в реално време ще бъдат надградени.Изпълнението на дейностите по проекта чрез инвестицията от оперативната програма ще допринесе за реализирането на цялостната стратегия за развитие на интегрирания столичен градски транспорт, пишат от пресслужбата на МРРБ.", "date": "2018.07.12", "title": "Доставят 13 нови трамвайни мотриси в София"}
{"url": "https://news.bg/crime/izdirvat-izcheznala-polyakinya-v-pomorie.html", "text": "Властите издирват изчезнала в Поморие полска туристка. 41-годишната Александра Барбара Фулара е в неизвестност от 12 дни.Жената напуснала хотел \"Инкогнито\" в Поморие на 30 юни в 17:43 часа. Тя била на почивка в черноморския курорт заедно със съпруга и двете си деца.От ОДМВР - Бургас описват полякинята като жена на видима възраст между 440 и 45 години с пълно телосложение, височина 160-162 см, чуплива светло-кестенява коса, бяло лице, с кафяви очи.Полякинята има татуировка на гърба от дясната страна на плешката - клекнала жена със свити колене с големи криле и около нея няколко пеперуди.Когато е видяна за последно Александра е била облечена с черна рокля на бели и сини цветя с дължина до коленете.Полицията призовава всеки, които има информация за изчезналата да сигнализира на тел. 112 или в най-близкото поделение на МВР.По време на издирването на полякинята са били претърсени няколко частни жилища. В частен дом на улица \"Райна Княгиня\", обитаван от 54 годишния И.П., бяха намерени множество цигари без акцизен бандерол на обща стойност около 93 000 лв.От дома на мъжа са иззети общо 466 120 къса цигари без акцизен бандерол от марките \"LM\", \"Marvel\", \"Compliment Blue\", \"Compliment Violet\".", "date": "2018.07.12", "title": "Издирват изчезнала полякиня в Поморие"}
{"url": "https://news.bg/int-politics/lukashenko-prati-mis-belarus-da-raboti-v-kolhoz.html", "text": "Президентът на Беларус Александър Лукашенко е предложил победителката в конкурса \"Мис Беларус - 2018\" Мария Василевич да работи в колхоз (колективно земеделско стопанство), съобщават руските медии.Лукашенко е казал това по време на посещение на музея в колхоза \"Родина\" в района на Могилевска област.Беларуският президент е предложил първата красавица на Беларус да седне в стола на ръководителя на колхоза, като предположил, че тя може един ден да оглави земеделското стопанство.\"Машенка, ела тук, дете. Ела, нека да видим как ще изглеждаш в \"Купаловск\" (земеделско стопанство в Шкловски район). Ще се занимаваш със счетоводството. Или още не сте учили за това\", попитал Лукашенко.Василевич отговорила, че е готова да работи, когато свърши договорът ѝ за модел.\"Аз съм готова, наистина. Действително, аз имам 2-годишен договор, и след като той изтече, ако Александър Григоречич не се шегува, аз съм готова да поема задълженията си\", коментирало момичето.Мария Василевич стана победител в конкурса \"Мис Беларус - 2018\", като също така е завършила Беларуския държавен икономически университет.", "date": "2018.07.12", "title": "Лукашенко прати \"Мис Беларус\" да работи в колхоз"}
{"url": "https://news.bg/world/velikobritaniya-publikuva-dalgoochakvanata-byala-kniga-za-brekzit.html", "text": "Ще има повече пречки по отношение на достъпа на Великобритания до пазара на ЕС след Брекзит в сравнение с днес.Това става ясно от публикуваната, информират ForexLive и \"Гардиън\". Кабинетът публикува изменен вариант на Бялата книга.Планира се разграничаване от правилата на ЕС за услугите, което означава по-ниско ниво на достъп след Брекзит. Ще се прекрати свободното движение на хора и пряката юрисдикция на евросъда на Острова. Планира се ново партньорство в областта на сигурността, което предвижда Великобритания да остане в Европол и Евроджъст. Заложено е европейските граждани свободно да пътуват до Острова като туристи и временно по бизнес.Бизнесът ще може да прехвърли \"талантливите си служители\" от Великобритания в ЕС или обратното след Брекзит, пише в дългоочакваната стратегия.В документа, публикуван днес, се казва, че правителството е подготвено да позволи на гражданите на ЕС да пътуват свободно без виза на Острова като туристи и за временна работа, а също така се позволява на студенти от съюза да учат във Великобритания.Въпреки че в Бялата книга се подчертава, че ще се прекрати свободното движение на хора в края на преходния период през декември 2020 г., в документа пише, че ще е необходимо да се признае \"дълбочината на отношенията и тесните контакти между народите на Обединеното кралство и ЕС\".Въпреки че се подчертава ангажиментът за прекратяване на свободното движение, поддръжници на \"твърдия\" Брекзит са разтревожени, че гражданите на ЕС ще имат преференциален достъп до Великобритания в сравнение с другите страни. Но правителствени източници намекнаха, че теоретично е възможно и с други страни да се сключат подобни споразумения в бъдеще.Публикуването на документа беше придружено от хаотични сцени в Камарата на общините, след като стана ясно, че депутатите не са се сдобили с документа.Новият министър за Брекзит Доминик Рааб представи Бялата книга пред парламента.В документа се отбелязва, че по въпроса за движението на работници след Брекзит \"бъдещото икономическо партньорство на Великобритания трябва да предложи реципрочни споразумения, съвместими с прекратяването на свободното движение\", включително и мерки, които \"\".Бялата книга е описвана като най-важния документ от референдума през юни 2016 г. Именно тя доведе до оставките на Борис Джонсън и Дейвид Дейвис в началото на седмицата.", "date": "2018.07.12", "title": "Великобритания публикува дългоочакваната Бяла книга за Брекзит"}
{"url": "https://news.bg/regions/politsiyata-razprostrani-snimka-na-izbyagaliya-zatvornik.html", "text": "От МВР разпространиха снимка на последния избягал затворник. Това е 59-годишният Младен Младенов, който изчезна от болницата \"Свети Георги\" в Пловдив, където е приет за лечение.В 20.30 часа вчера във Второ РУ в Пловдив е постъпил сигнал от затвора в града, че Младенов е в неизвестност, след като напуснал без предупреждение болница.Младенов е бил на лек режим, с присъда за кражба, затова е бил настанен в болницата и без охрана.От МВР умоляват гражданите, които разполагат с информация за местонахождението му, да сигнализират в дежурната част на ОДМВР - Пловдив на телефони 032/632210 и 032/932323, както и в най-близкото районно полицейско управление или на тел. 112.Припомняме, това е втори подобен случай в Пловдив в рамките на месец.На 26 юни от Трето районно управление в Пловдив избяга  Петър Петров. След няколко дни той се предаде сам в родния си град Монтана.", "date": "2018.07.12", "title": "Полицията разпространи снимка на избягалия затворник"}
{"url": "https://news.bg/world/72-dushi-sa-osadeni-na-dozhivoten-zatvor-v-turtsiya-za-opita-za-prevrat.html", "text": "Турски съд осъди 72 души на доживотен затвор за ролята им в сблъсъците на моста над Босфора в Истанбул, при които загинаха 34 души във връзка с опита за преврат преди две години. Информацията съобщава Анадолската агенция, цитирана от \"Ройтерс\".Осъдените са обвинени в избиване на цивилни.Присъдите идват няколко дни преди втората годишнина от преврата на 15 юли 2016 г.Наречен \"Мост на мъчениците от 15 юли\", той беше центърът на сблъсъците в нощта на преврата.След опита за преврат властите предприеха безпрецедентни действия срещу войници, държавни служители, учени и обикновени граждани. Турция е задържала 160 000 души. Хиляди са уволнени.", "date": "2018.07.12", "title": "72 души са осъдени на доживотен затвор в Турция за опита за преврат  "}
{"url": "https://news.bg/energy/reglamentirame-zakonovo-kontaktite-za-elavtomobili.html", "text": "Транспонираме законодателството си с газовата и електрическата директиви на ЕС. Енергийната комисия в НС прие предложенията на кабинета в ЗИД на Закона за енергетиката. Създава се необходимата правна рамка по отношение на операторите на публично достъпни зарядни точки за зареждане на електрически превозни средства, която липсва в националното законодателство към настоящия момент.Други изменение се отнасят до правото на строеж, което да се учредява от собственика на земя в полза на трето лице за изграждането на сграда върху неговата земя, като в такъв случай третото лице става собственик на постройката. Това се отнася за линейните енергийни обекти на техническата инфраструктура.Целта на законопроекта е да бъде направено разграничение на случаите на разрешаване изграждането на площадкови енергийни обекти от случаите на разрешаването изграждането на линейни енергийни обекти, като за последните необходимо и достатъчно условие е учредено сервитутно право.", "date": "2018.07.12", "title": "Регламентираме законово контактите за елавтомобили"}
{"url": "https://news.bg/crime/sadat-vrashta-v-zatvora-shofyora-ubil-paolo.html", "text": "Връщат в затвора шофьора, убил на пешеходна зона малкия Паоло. Апелативният съд в Пловдив отмени условното предсрочно освобождаване на Георги Сапунджиев, информира bTV. Сапунджиев ще трябва да изтърпи остатъка от наказанието от шест години лишаване от свобода.Пловдивският апелативен съд отмени постановеното от Окръжен съд - Стара Загора. Припомняме, старозагорския окръжен съд освободи предсрочно Георги Сапунджиев, който през 2014 г. прегази и Той е  затвор, но излежава 4 г. и 1 месец, като над година е под домашен арест заради лошо здраве.Съдът реши, че няма основания, които гарантират, че Сапунджиев се е поправил. Той е спазвал установения в затвора ред и трудовата ангажираност, но за това е бил възнаграждаван с домашен отпуск.Изключение в административната практика било това, че Сапунджиев до сега са издадени 29 заповеди за награждаване с домашен отпуск. Общо отпускът на Сапунджиев е бил 102 дни в рамките на 3 години.В досието на мъжа е записано, че по време на престоя си в затвора той продължавал да не приема в пълна степен причинените от него вреди и размера на наложеното наказание. На това основание апелативните съдии решиха, че Сапунджиев не се е поправил. Решението на апелативния съд е окончателно.", "date": "2018.07.12", "title": "Съдът връща в затвора шофьора, убил Паоло"}
{"url": "https://news.bg/crime/momche-varna-portmone-s-1-200-lv.html", "text": "11-годишно момче от Монтана върна изгубено портмоне с 1 200 лв. в него, съобщиха от пресцентъра на МВР.Момчето намерило портфейла с приятел вчера около обяд в близост до заведение в центъра на Монтана. Когато те отворили портфейла, видели, че вътре има голяма сума пари, както и лични документи, дебитни карти и други. Вещите били собственост на 78-годишен мъж от монтанското село Расово.Момчето не се поколебало, отишло при баба си и заедно предали чуждата вещ в Районното управление в Монтана, заедно с изгубените пари и документи.За доблестната му постъпка 11-годишното момче получи благодарствено писмо от директора на Областната дирекция на МВР в Монтана Ивайло Антонов, а възрастният собственик на портфейла лично му изказа своята дълбока признателност.", "date": "2018.07.12", "title": "Момче върна портмоне с 1 200 лв."}
{"url": "https://news.bg/world/donald-tramp-pristigna-na-parva-darzhavna-vizita-vav-velikobritaniya.html", "text": "Президентът на САЩ Доналд Тръмп пристигна на първа държавна визита във Великобритания, съобщават АП, АФП и \"Гардиън\".Посещението на американския лидер започва на фона на напрежението в НАТО, планираните протести в Обединеното кралство и кризата около Брекзит.Държавният глава и първата дама Мелания Тръмп започват четиридневно посещение на Острова. В програмата е предвидено разговори с премиера Тереза Мей, чай с кралица Елизабет II и голф в Шотландия. Очакват се масови протести на Острова, както и голям балон \"бебе Тръмп\" над британския парламент.Самолетът на президента на САЩ кацна на летище \"Станстед\" в Есекс. Тръмп пристигна от Брюксел, където участва на двудневна среща на върха на НАТО. Той ще остане в Обединеното кралство до неделя вечерта и ще отпътува за Хелзинки за първата си официална среща с Владимир Путин.Президентът на САЩ беше посрещнат на летището от министъра по международната търговия Лиъм Фокс преди да отлети с хеликоптер към Лондон, най-вероятно към резиденцията на посланика на САЩ.Американският държавник ще избягва столицата и други големи градове, тъй като в тях са планирани големи демонстрации.По-рано на пресконференция милиардерът заяви, че Брекзит се насочва в различна посока от това, което британският народ очаква и че Великобритания в крайна сметка може да има по-тесни отношения с ЕС в сравнение с прогнозираното.Той конкретно не призова за \"твърд\" Брекзит, въпреки че подчерта, че не се намесва във вътрешните дела на Великобритания, но коментарът му най-вероятно ще обезпокои британското правителство.\"Бих казал Брекзит е Брекзит\", изтъкна той. Тръмп не е сигурен дали предложението за Брекзит на премиера Тереза Мей е това, за което британците \"гласуваха\".В отговор Тереза Мей заяви, че \"ние правим това, за което гласува британският народ\".Американският лидер смята, че е популярен на Острова, особено заради твърдата му позиция за миграцията.\"Много ме харесват във Великобритания. Мисля, че те са съгласни с мен за миграцията\", похвали се той.Проучване на Guardian/ICM показва, че 53% от респондентите не са съгласни с идеята, че Тръмп върши добра работа.", "date": "2018.07.12", "title": "Доналд Тръмп пристигна на първа държавна визита във Великобритания"}
{"url": "https://news.bg/economics/iznasyame-16-po-malko-stoki-za-treti-strani.html", "text": "За периода януари - май 2018 г. износът на България за трети страни намалява с 16.5% в сравнение със същия период на 2017 г. Общата стойност на износа ни за трети страни е 6 050.8 млн. лева. Това сочат данни на Националния статистически институт (НСИ) относно търговията на България с ЕС и трети страни в рамките на първите 5 месеца на 2018 година.Най-много стоки изнасяме към Турция, Китай, Сърбия, Македония, САЩ и Русия, които формират 53.4% от износа за трети страни.През май 2018 г. износът на България за трети страни намалява с 19.7% спрямо същия месец на предходната година и е в размер на 1 276.4 млн. лева.Вносът на стоки от трети страни също намалява за посочения период. Спадът с 1.6%, а общата стойност на вноса ни от трети страни възлиза на 8 514.0 млн. лева. Най-голям е стойностният обем на стоките, внесени от Руската федерация, Турция, Китай и Сърбия.През май 2018 г. вносът на България от трети страни се увеличава с 1.0% спрямо същия месец на предходната година и е в размер на 1 801.6 млн. лeвa.През периода януари - април 2018 г. износът на България за ЕС се увеличава с 13.8% спрямо същия период на 2017 г. и е в размер на 11 859.3 млн. лева. Основни търговски партньори на България са Германия, Италия, Румъния, Гърция, Франция и Белгия, които формират 68.8% от износа за държавите - членки на ЕС.През април 2018 г. износът за ЕС нараства с 16.1% спрямо същия месец на предходната година и е в размер на 2 898.6 млн. лева.Вносът на България от ЕС през първите 4 месеца на 2018 година също се увеличава - с 10.5%. Общата стойност на вносът ни от страни членки на ЕС възлиза на стойност 13 021.1 млн. лв. Най-голям е стойностният обем на стоките, внесени от Германия, Италия, Румъния, Испания и Гърция.През април 2018 г. вносът на България от държавите - членки на ЕС, нараства с 8.1% спрямо същия месец на предходната година и е в размер на 3 217.6 млн. лева.", "date": "2018.07.12", "title": "Изнасяме 16% по-малко стоки за трети страни"}
{"url": "https://news.bg/crime/nikolay-nenchev-na-razpit-po-oshte-edno-obvinenie.html", "text": "Бившият военен министър Николай Ненчев е бил привикан на разпит в Софийска градска прокуратура днес.От съобщението му става ясно, че се води ново разследване срещу него.Обвинението е, че съм изнесъл класифицирана информация за броя на излитанията ни срещу руската стратегическа авиация и изразходваното гориво, посочва Ненчев.Ненчев е бил извикан на разпит веднага след като е  за неизпълнение на служебните задължения - не е осигурил авиационната безопасност и летателната годност на самолети от изтребителната авиация на ВВС.Пред журналисти , като заяви и че очаква в скоро време да му се направи проверка и от Комисията за незаконно придобито имущество (КПКОНПИ).Пирпомняме, че в края на април месец ВКС потвърдиха оправдателното отсъждане на долната инстанция за бившия министър на отбраната Николай Ненчев и бившия директор в МО Венислав Цанов. Решението е окончателно и то оправда  - за униформите в армията. Първото обвинение, с което той се сдоби беше за изтребителите МиГ-29.", "date": "2018.07.12", "title": "Николай Ненчев на разпит по още едно обвинение"}
{"url": "https://news.bg/crime/do-mesets-sadat-shte-reshi-za-globata-na-lozan-panov.html", "text": "В срок до един месец Софийският районен съд ще се произнесе с решение  на председателя на Върховния касационен съд (ВКС) Лозан Панов заради невнесена декларация. Панов обжалва наказателното постановление от 1000 лв. на КПКОНПИ.Припомняме, в началото на настоящата 2018 г. председателят на ВКС Лозан Панов бе глобен, поради отказа си да подаде имуществена декларация за 2016 г. в Сметната палата. Лозан Панов я бе подал пред Инспектората към Висшия съдебен съвет след промяна в наредбата.Днес Лозан Панов застана пред съда и се защитава сам.Председателят на Върховния касационен съд (ВКС) настоя пред съда да се приемат всички административни преписки и писмени доказателства по делото и посочи, че редовно е подавал декларации пред Сметната палата още от момента, в който е възникнало подобно задължение за магистратите.Панов приведе като доказателство в своя защита измененията на ЗПИЛЗВДДД обаче е въведена промяна в начина на подаване на декларации и това вече се прави пред Инспектората. Според шефа на ВКС той не е осъществил никакво административно нарушение.Лозан Панов е единственият член на тогавашния Висш съдебен съвет, който подаде декларация в Инспектората, а не в Сметната палата. ", "date": "2018.07.12", "title": "До месец съдът ще реши за глобата на Лозан Панов"}
{"url": "https://news.bg/world/rusiya-ima-dokazatelstva-che-pentagonat-e-edin-ot-realnite-sponsori-na-talibanite.html", "text": "Има доказателства, че Пентагонът е един от реалните спонсори на талибаните. Това съобщи говорителят на външното министерство на Русия Мария Захарова, цитирана от местни медии.Новата стратегия на президента на САЩ Доналд Тръмп за Афганистан предвижда увеличаване на военното присъствие в страната, за да принудят талибаните да се съгласят на преговори за политическо уреждане на конфликта.Захарова обвини \"хазартната игра на страните членки на НАТО\" за нестабилната ситуация в Близкия изток и Северна Африка, както и за разпространения международен тероризъм.В отговор на обвинения на Вашингтон, че Русия си сътрудничи с талибаните, Захарова подчерта, че по такъв начин Пентагонът се опитва да прикрие \"спонсорирането на талибаните\" в Афганистан.", "date": "2018.07.12", "title": "Русия има доказателства, че Пентагонът е един от реалните спонсори на талибаните"}
{"url": "https://news.bg/education/izleze-vtoroto-klasirane-za-sedmoklasnitsite.html", "text": "Министерството на образованието и науката публикува резултатите от второто класиране след седми клас.Резултатите са публикувани на сайта на МОН и могат да се проверят на адрес .Проверката се осъществява с входящ номер и код.Припомняме, на 19 юли, следващия четвъртък, МОН ще оповести и свободните места след второ класиране. Ако родителите и децата желаят да участват в трето класиране, трябва да подадат заявление до 20 до 24 юли в училищата или онлайн.", "date": "2018.07.12", "title": "Излезе второто класиране за седмокласниците"}
{"url": "https://news.bg/world/yunker-zalital-predi-vecheryata-na-nato-v-bryuksel.html", "text": "Ако срещата на върха на НАТО е била тежка за десетките участващи лидери, изглежда, че тя е била още по-тежка за председателя на Европейската комисия Жан-Клод Юнкер, информира АП.Лидерът на Комисията е бил забелязан да се спъва, да ходи трудно и да губи равновесие няколко пъти преди празничната вечеря в сряда.Юнкер толкова се е спъвал и залюлявал, че президентите на Финландия и Украйна, както и други лидери, се притекли на помощ на 63-годишния, за да не падне. Премиерът на Холандия Марк Рюте дори го е водил.Председателят на Европейската комисия е споделял, че страда от ишиас, който понякога му засяга движенията.Португалският премиер Антониу Коща съобщи днес, че Юнкер се е оплакал от болка в гърба., разказа Рюте.От Комисията отказват коментар.Лидерите на европейските институции бяха поканени да се присъединят към лидерите на страните членки на НАТО на срещата и на вечерята в сряда.", "date": "2018.07.12", "title": "Юнкер залитал преди вечерята на НАТО в Брюксел"}
{"url": "https://news.bg/health/obshtinarite-v-plovdiv-otpusnaha-1-3-mln-lv-na-mbal-sv-mina.html", "text": "Общинският съвет в Пловдив отпусна безлихвен заем от над 1.3 милиона лева на Многопрофилната болница за активно лечение \"Св. Мина\", предаде БНР.Със средствата болницата трябва да покрие стари задължения, включително и неизплатени заплати на персонала.26 хиляди лева от заема ще отидат за изплащането на просрочени възнаграждения на медиците. 650 хиляди лева от заема ще отидат за покриване на задължения към доставчици на медикаменти. Останалите средства ще са за обслужване на стар банков кредит и за съдебни дела.Предстои МБАЛ \"Св. Мина\" да бъде слята с Общинската болница \"Св. Панталеймон\". Лечебната дейност и екипите на здравното заведение ще бъдат запазени, пише още общественото радио.Решението за това беше взето в края на 2016 година. Обединението обаче все още не е финализирано.Докато процедурата е в ход, дружеството продължава да изпълнява медицинска дейност, но собствените му средства са ограничени и затова се наложи отпускането на безлихвен заем.", "date": "2018.07.12", "title": "Общинарите в Пловдив отпуснаха 1.3 млн. лв. на МБАЛ \"Св. Мина\""}
{"url": "https://news.bg/world/germanski-sad-razreshi-ekstradiraneto-na-karles-puchdemon.html", "text": "Германски съд постанови бившият лидер на Каталуния Карлес Пучдемон да бъде екстрадиран в Испания, съобщават световни агенции.Но той няма да бъде екстрадиран в Испания за организирането на бунт, а само за злоупотреба с държавни средства.Това според анализатори е голяма победа за Пучдемон.Припомняме, в края на март Пучдемон беше задържан в Германия, докато пресичаше границата на страната с Дания. Пучдемон успя да напусне Финландия, въпреки опитите на властите в страната да го арестуват на основание на международната заповед за арест, която беше издадена спрямо него. Пучдемон се връщаше от Финландия към Белгия.Германската прокуратура поиска Пучдемон да бъде екстрадиран в Испания, където е издирван за бунт и злоупотреба с държавни средства за ролята му в кампанията за обявяване на Каталуния за независима държава.Върховният съд на Шлезвиг-Холщайн взе решение, че Пучдемон може да бъде екстрадиран по обвиненията във финансови злоупотреби.\"\", обяви съдът.През април и май прокуратурата съобщи планове да екстрадира испанския политик. По-късно германски съд постанови освобождаването на политика под гаранция, след като реши, че екстрадирането му по обвинения в бунт не е възможно.", "date": "2018.07.12", "title": "Германски съд разреши екстрадирането на Карлес Пучдемон"}
{"url": "https://news.bg/int-politics/prodalzhava-srivat-na-turskata-lira.html", "text": "Турската валута лирата отслабна до рекордно ниско равнище от 4,9767 спрямо долара по време на търговията на пазарите в Азия тази сутрин, засегната от притесненията относно икономическото управление и паричната политика при управлението на президента Реджеп Тайип Ердоган, който вече официално разполага с големи изпълнителни правомощия, съобщава \"Ройтерс\".Турската лира загуби около 22 на сто от стойността си спрямо американската валута досега през тази година, тъй като инвеститорите се притесняват от влиянието на Ердоган върху паричната политика и от многократните му призиви за по-ниски лихви.Часове след като встъпи в длъжност с новите си засилени правомощия като президент в понеделник, той назначи зет си Берат Албайрак за финансов министър. Това засили опасенията, че Ердоган ще се стреми да упражнява по-голямо влияние върху паричната политика.В сряда местни медии цитираха Ердоган да коментира, че смята, че лихвените проценти ще паднат и че Албайрак ще стори необходимото в тази връзка.\"Разполагаме с много инструменти. Смятам, че ще видим спад на лихвените проценти оттук нататък\", подчертал турският държавен глава и допълнил: \"Сигурен съм, че не само държавните ни банки, но и частните ни банки ще поемат отговорност, ако е необходимо.\"\"Ердоган каза вчера, че лихвените проценти трябва да паднат\", посочва турски банкер, като добавя: \"Това беше разтълкувано като желание за намаляване на лихвения процент от Турската централна банка във време, когато се очаква допълнително затягане, а инфлацията надхвърля 15 процента.\"Комисията по паричната политика на Турската централна банка, която увеличи лихвите с 500 базисни пункта от април насам в опит да обуздаят поевтиняването на лирата, ще заседава на 24 юли.Ердоган определи високите лихви като \"майката и бащата на всяко зло\" и многократно изради желание за по-ниски разходи по кредитите, за да се стимулира икономическият растеж.Инвеститорите обаче смятат, че движената от кредити икономика прегрява и искат решително увеличение на лихвените проценти, за да се укроти двуцифрената инфлация.Агенцията за кредитен рейтинг Moody's изрази тревога относно перспективата за независимост на централната банка, като се имат предвид промените от тази седмица, които превръщат президента в единствено отговорен за назначаването на членове на Комисията по паричната политика към Централната банка и съкращават мандата на гуверньора на банката.Предизвикателствата пред ефективността на Централната банка са най-големият проблем пред кредитния рейтинг на страната в момента, отбелязаха от Moody's.", "date": "2018.07.12", "title": "Продължава сривът на турската лира"}
{"url": "https://news.bg/politics/nyama-konflikti-pri-patriotite.html", "text": "Няма конфликт в коалицията Обединени патриоти. Това стана ясно от коментара на Валери Симеонов в НС. Въпреки това той не се отказва от битката по закона за горивата.Ще сезираме ЕК за Закона за горивата, закани се Симеонов. В закона имал нарушения на директиви, на конкурентна среда и дискриминация спрямо малките, категоричен е вицепремиерът. Той е доволен от съдебното решение за БМФ.Припомняме, Ако мине закона за шума според него, ще има ръст на туризма. Изплащаме компенсации на чуждестранни туристи заради шума в курортите ни. МВР ще установява шума и ще издаде предписание.Припомняме, инициативата на вицепремиера дойде след като миналото лято той демонстративно се опита да намали шума от заведения в курортния комплекс \"Слънчев бряг\".  на озвучителните уредби. Също така миналото лято вицепремиерът обяви телефон, на който могат да се подават сигнали.Тази година - след като внесе предложенията си за мерки за ограничаване на шума, включително и в курортите, Валери Симеонов направи две такива проверки - отново по Черноморието, но този път и в София.", "date": "2018.07.12", "title": "Няма конфликти при Патриотите"}
{"url": "https://news.bg/int-politics/izvanredna-sreshta-na-nato-zaradi-zaplahite-na-tramp.html", "text": "Лидерите на страните членки на НАТО са прекъснали редовния си график на срещата в Брюксел, за да проведат извънредна среща.Това е станало, след като Тръмп значително е втвърдил тона относно военните разходи на страните членки на НАТО, като е набелязал конкретно Германия, Испания и Белгия на заседанието на закрити врата в Брюксел, разкриват два източника, цитирани от \"Ройтерс\".Нарушавайки предварително подготвения сценарий, който предвиждаше обсъждане на перспективите на Украйна и Грузия за членство в НАТО, Тръмп \"насилствено повтори позицията си, че иска от членовете на НАТО да достигнат до 2 процента военни разходи в по-кратък срок от договорения\", разкриват източниците.Коментарите на Тръмп са принудили генералния секретар на НАТО Йенс Столтенберг незабавно да промени заседанието на НАТО в извънредна среща само на страните членки на алианса, като лидерите на Украйна и Грузия са били помолени да напуснат заседателната зала.Според два източника от НАТО Тръмп не е заплашвал да изтегли САЩ от алианса. По-рано се появиха информации, че той е заплашил да напусне алианса, ако неговите членове не увеличат разходите си за отбрана. Някои медии посочиха, че американският президент е настоял за по-кратък от договорения период, в който разходите за отбрана да бъдат увеличени.Вчера, в първия ден от срещата на върха на НАТО в Брюксел, беше съобщено, че Тръмп е поискал от западния военен алианс да увеличи целта си за разходи за отбрана от 2 на 4 процента от БВП.Генералният секретар на НАТО Йенс Столтенберг обаче потвърди, че 8 страни членки са се ангажирали да разходват 2 процента от своя БВП за отбрана през тази година, докато мнозинството от страните са обещали да достигнат целта от 2% до 2024 година.", "date": "2018.07.12", "title": "Извънредна среща на НАТО заради заплахите на Тръмп"}
{"url": "https://news.bg/politics/i-bsp-i-gerb-se-zaemat-s-problema-na-sakratenite-minyori-ot-bobov-dol.html", "text": "И ГЕРБ, и БСП се заемат да решат проблемите на миньорите, които бяха съкратени от мини \"Бобов дол\" и заради това няма да могат да се пенсионират.Първи с тях се срещнаха червените. Събираме подписи за включване в дневния ред на парламента на Кодекса за социално осигуряване, с който да решим проблемите на съкратените миньори, обяви лидерът на столетницата Корнелия Нинова. Имало внесено предложение от ГЕРБ, но нямало действие по него.Затова миньорите търсили съдействие от левицата. Подозираме, че умишлено не се вкарва в комисия, оттам не се вкарва в зала, изтъкна тя. Става дума за текст в закона, с който трябва да се позволи при съкращаване преди навършване на възрастта, съкратените служители да се пенсионират по старите правила.Проблемът е много стар, много им беше обещавано от правителството, припомни Нинова. Левицата иска промените да се гледат бързо на едно четене. Става въпрос само за един текст и една преходна разпоредба, за да може до края на юли това да стане факт и проблемът на съкратените миньори от \"Бобов до\"л да се реши до края на парламентарния сезон, иска соцводачът.От ГЕРБ също се срещнаха с миньорите. Светлана Ангелова обясни, че в сряда промените влизат в Социална комисия. Заставаме зад исканията на миньорите, подчерта тя. Разбираме техните проблеми, обясни Ангелова. Проблемът засягал само 80 души и допълнителни средства в бюджета не били нужни.По-късно от БСП съобщиха, че народните представители от ПГ на \"БСП за България\" са внесли искане до председателя на комисията Хасан Адемов следващата седмица в дневния ред на редовното заседание на комисията да влязат промените в Кодеска за социално осигуряване.", "date": "2018.07.12", "title": "И БСП, и ГЕРБ се заемат с проблема на съкратените миньори от \"Бобов дол\""}
{"url": "https://news.bg/politics/goranov-v-bryuksel-zayavihme-zhelanieto-za-evrozonata.html", "text": "Министърът на финансите Владислав Горанов заяви в Брюксел готовността на България да се включи в ERM - чакалнята на еврозоната, съобщи БНР. Горанов заяви позицията на страната ни пред членовете на Комисията по икономически и парични въпроси на Европейския парламент в Брюксел.\"Ние сме заявили нашите намерения и позиция. Очакваме от нашите партньори от еврозоната да заявят твърдо и да споделят нашето мнение, че България трябва да се присъедини едновременно към банковия съюз и към ERM\", посочи Горанов и подчерта, че България очаква от партньорите си ясен ангажимент.\"От нашите партньори очакваме ясен ангажимент, че ако последното условие, членството в банковия съюз бъде изпълнено, няма да има, по аналогия с Шенген, неформални и не по правилата аргументи, които да оставят в нас впечатлението, че сме третирани неадекватно и неравно с другите държави\", заяви финансовият ни министър.Горанов е в Брюксел, за да представи резултатите от Българското председателство на Съвета на ЕС в областта на икономическите и финансови въпроси.", "date": "2018.07.12", "title": "Горанов в Брюксел: Заявихме желанието за еврозоната"}
{"url": "https://news.bg/bulgaria/do-dni-stava-yasno-dali-shte-bade-otmeneno-izvanrednoto-polozhenie-v-turtsiya.html", "text": "До няколко дни ще стане ясно дали ще бъде отменено извънредното положение в Турция.Това заяви на пресконференция турският посланик у нас Н. Пр Д-р Хасан Улусой по повод две години от опита за преврат в Турция. Денят 15 юли се отбелязва като Ден на националното единство и демокрацията и ден за възпоменание на мъчениците.\"\", обясни турският посланик.\"Структурите на организацията ФЕТО са заплаха не само за нашата страна, но и за страните, където организацията развива своите дейности\", заяви в уводните си думи Н.Пр. Улусой.Той обясни, че когато се взима решение за извънредно положение не е казано, че при всяка заплаха се взима извънредно положение - тук е важно измерението на тази заплаха.\"\", коментира още той.На въпрос дали има данни за действия на ФЕТО на територията на България, Н. Пр. Улусой заяви: \"Тази коварна организация има структури в почти всички страни по света. Те са се възползвали от добронамереността на държавите, в които са отивали. Ние сме в тясно сътрудничество с приятелските страни. С българските власти също имаме много добро сътрудничество. Имаме редовна обмяна на информация\", посочи турският посланик.\"\", заяви още Н. Пр Улусой.Относно преминаването на Турция към президентска република и критиките, че правомощията на президента са изключително много и парламентът остава без правомощия, Н. Пр. Улусой коментира, че това не е така.Той даде примери с това, че президентът може да издава укази, но издаването им може да е свързано единствено с функциите на изпълнителната власт, няма право да издава укази свързани с основните права и свободи. Така, ако президентът издаде указ, а по същата тема има и закон за меродавен се счита законът.\"\", посочи той.\"Целта на тази система е не да се променят структурите, а изпълнителната власт да работи по-бързо и по-ефективно. В съвременния свят, в който се намираме това е една необходимост\", коментира турският посланик.", "date": "2018.07.12", "title": "До дни става ясно дали ще бъде отменено извънредното положение в Турция "}
{"url": "https://news.bg/int-politics/iran-obvini-sasht-che-polzvat-posolstvata-si-za-shpionazh-i-podrivni-deystviya.html", "text": "Иран обвини САЩ в използването на посолствата си в други страни за шпионаж и подривни действия. Това обявиха от иранското външно министерство, цитирани от местните медии.По-рано държавният секретар на САЩ Майк Помпео обвини Иран в използването на посолствата си в други страни за организирането на терористични актове и призова всички страни внимателно да проверят всички ирански дипломати.\"Помпео отправя тези безпочвени обвинения в контекста на различни свидетелства, публикувани от редица източници, които разкриват участието на посолствата на САЩ в шпионаж и разрушителни действия, при които стотици военни и охранители работят под дипломатическо прикритие\", изтъкна говорителят иранското външно ведомство.Според Иран в съвременната история има доказани примери, че американските посолства се намесват във вътрешните работи на приемащите страни и подкопават отношенията на тези страни с други държави.По-рано Майк Помпео заяви, че иранци са били арестувани в Европа за подготовка за извършване на терористичен заговор в Париж. Ирански дипломат се твърди, че е участвал в терористичен заговор за атентат срещу мероприятие на иранска опозиционна група във Франция на 30 юни.Той добави, че САЩ настояват страните да вземат необходимите решения за собствените си сигурност и да останат бдителни, включително и относно Иран, който представлява заплаха за страните по света.", "date": "2018.07.12", "title": "Иран обвини САЩ, че ползват посолствата си за шпионаж и подривни действия"}
{"url": "https://news.bg/world/tramp-obyavi-pobeda-sasht-ostavat-v-nato.html", "text": "САЩ няма да напускат НАТО. Успяхме да убедим страните членки на НАТО да увеличат разходите за отбрана с 33 милиарда долара.Това съобщи президентът на САЩ Доналд Тръмп на извънредна пресконференция след срещата на върха на НАТО, пише \"Гардиън\".По-рано днес стана ясно, че Алиансът е провел непланирано заседание за обсъждане на въпроса за разходите за отбрана.Американският лидер подчерта, че държавите са постигнали съгласие да увеличат разходите за отбрана.Днес НАТО постигна страхотен напредък, поясни той и каза, че допълнителни 33 милиарда долара ще бъдат отделени от държавите членки на Алианса. Тръмп изтъкна, че генералният секретар Йенс Столтенберг вероятно ще потвърди информацията за увеличените разходи за отбрана на заключителната пресконференция.Крайното число може да бъде над 40 милиарда долара, съобщи той.Президентът на Щатите изрази надежда военната организация да успее да постигне разбирателство с Русия.По-рано се появи информация, че Тръмп е заплашил да извади САЩ от НАТО. На въпрос дали това е вярно, президентът отговори: \"Казах им, че няма да съм много радостен, ако реално не изпълнят ангажиментите си\". Милиардерът добави, че вчера е съобщил пред лидерите, че е \"безкрайно недоволен\" от това, което се случва.Сега НАТО е \"много по-силен\". Вярвам в НАТО, категоричен държавният глава. Президентът заяви, че е можел да изтегли САЩ от НАТО, но сега не е нужно, тъй като съюзниците се съгласиха да увеличат парите.Хората плащат пари, което не се правеше преди, продължи той.На въпрос дали получихте отстъпки от Германия, Тръмп отговори, че Берлин с по-бързи темпове ще увеличи парите за отбрана. Според него ако отношенията с Русия се подобрят, \"Северен поток-2\" ще е по-малък проблем.Запитан какво е казал на хората, които твърдят, че действия в ущърб на НАТО са в полза на Владимир Путин, милиардерът отбеляза, че увеличаването на разходите за отбрана от страните членки не помага на Путин.Той смята, че Путин е \"конкурент\", а не \"враг\".На въпрос дали има някаква причина за заплахата да изтегли САЩ от НАТО и може ли да направи това без одобрението на Конгреса, президентът на Съединените американски щати мисли, че може да го направи без одобрението на Конгреса.Американският лидер разкри подробности, че са постигнали договореност да се увеличат парите за отбрана до 2% от БВП много по-бързо, като някои лидери ще трябва да получат парламентарно одобрение. Той все още смята, че разходите трябва да се увеличат до 4%.Според някои изчисления САЩ харчат по 4,2%, каза той и потвърди призива си да се гони целта от 4%.Президентът на САЩ говори и по други теми.Ако ЕС не предложи по-добро споразумение на САЩ за търговията, Вашингтон ще направи нещо с внасяните с много ниски мита европейски коли, предупреди той.На въпрос дали НАТО защитава САЩ от Русия, президентът отговори, че НАТО е много силен съюз.За предстоящата среща с Путин той разкри, че ще говорят за Сирия, за намесата на изборите в САЩ и други въпроси. Доналд Тръмп \"не е щастлив\" с анексирането на Крим от Русия.На въпрос дали ще признае Крим като част от Русия, той повтори, че президентът Обама е позволил това да се случи.Руснаците изградиха мост до Крим и пристанище за подводници. Нямаше да позволя това да се случи, изтъкна той и добави, че не знае какво ще се случи в бъдеще.САЩ произвеждат най-добрата военна техника в света. Всеки иска да я купи, защото е много добра, похвали се той.По темата за Северна Корея американският президент коментира, че е постигнато много с КНДР от срещата си с Ким Чен-ун.\"Те спряха да пускат музика на границата. И няма повече ракетни изпитания\", отбеляза той.По думите му сега иранците се отнасят към САЩ с повече уважение. Той очаква в \"някой момент\" Иран да моли САЩ за споразумение.\"В някой момент те ще ме потърсят и ще поискат споразумение, ние ще постигнем договореност\", отсече Доналд Тръмп и допълни, че в момента иранците изпитват голяма болка.Президентът на САЩ предупреди, че \"имиграцията поема контрол над Европа\".Той не е сигурен дали предложението за Брекзит на премиера Тереза Мей е това, за което британците \"гласуваха\".Накрая той заяви, че главната му цел е да има мир в целия свят.", "date": "2018.07.12", "title": "Тръмп обяви победа: САЩ остават в НАТО"}
{"url": "https://news.bg/int-politics/rusiya-otvrashta-dostavchitsi-na-vtechnen-gaz-prinuzhdavat-es-da-kupuva-po-skap-gaz.html", "text": "Говорителят на руския президент Дмитрий Песков, отговаряйки на по-ранни изявления на президента на САЩ Доналд Тръмп относно \"Северен поток-2\", нарече опитите на доставчици на втечнен газ (LNG) да принудят европейските потребители да купуват по-скъп газ проява на \"нелоялна конкуренция\", съобщават руските медии.По-рано днес Вашингтон повтори, че е против инициирания от Москва проект за газопровод \"Северен поток-2\", заплашвайки със санкции всички западни компании, работещи в руския енергиен сектор.\"Що се отнася до опитите, така да се каже, за дирижиране на различни атаки срещу този търговски проект, казвали сме и преди, че разглеждаме това като проява на нелоялна конкуренция. Това не е нищо повече от опит да се принудят европейските потребители да купуват по-скъп втечнен газ, който може да бъде доставен от различни места\", коментира Песков.Говорителят на Кремъл също така отбеляза, че малко енергийни източници могат да се конкурират с природния газ и никакви други доставки не били показали същата надеждност и стабилност като доставките чрез газопроводи. Според Песков Русия отдавна била гарант за европейската енергийна сигурност.В допълнение той посочил, че коментарите на президента на САЩ е малко вероятно да усложнят предстоящите му разговори с Путин в Хелзинки на 16 юли.\"Те ще бъдат сложни така или иначе, знаете, че имаме много разногласия по въпроси, които са в дневния ред. Затова е малко вероятно, че нещо може да усложни това\", допълни говорителят на Путин.Изявлението на Кремъл идва в отговор на критиките на Тръмп срещу Германия заради това, че колаборира с Русия във връзка със \"Северен поток-2\" и че купува руски петрол и газ. Говорейки по време на срещата на върха на НАТО в Брюксел, американският президент нарече Берлин \"пленник\" на Москва.Германия обаче не е съгласна с позицията на Тръмп, подчертавайки, че Берлин не е пленник на Русия или САЩ, а е един от гарантите на свободния свят.Междувременно Държавният департамент на САЩ продължи да настоява, че руският газопровод \"Северен поток-2\" заплашва енергийната сигурност и стабилност на ЕС, отбелязвайки, че компаниите, които са инвестирали в газопровода, могат да бъдат ударени със санкции.", "date": "2018.07.12", "title": "Русия отвръща: Доставчици на втечнен газ принуждават ЕС да купува по-скъп газ"}
{"url": "https://news.bg/politics/totalitarizam-v-apk-vidyaha-sotsialistite.html", "text": "Проблеми в Административно процесуалния кодекс видяха червените. Увеличавали се таксите я административното производство.До 900 пъти бил ръстът, според Явор Божанков. До момента действително таксите били ниски и не покривали разходите в правосъдието, но и те трябвало да са съответни на доходите на гражданите. В таксите няма алъш вериш, посочи Божанков. Досега таксите се определяли в наредби не в закона.Отделно на това хората можели да ги обжалват. А сега като са в закон обжалването ще е само пред Конституционния съд. Така според червения депутат се казвало на хората, че нищо, определено от държавата не могат да обжалват. Установявал се тоталитарен режим.Тоталитарен режим не се установява с щракване на пръсти, а стъпка по стъпка, каза Божанков. Затова БСП ще атакува в КС поскъпването на таксите.За да довършат работата си по АПК депутатите ще се съберат на извънредно заседание във вторник.", "date": "2018.07.12", "title": "Тоталитаризъм в АПК видяха социалистите"}
{"url": "https://news.bg/politics/radev-zavisimi-sme-i-energiyno-ot-turtsiya.html", "text": "Президентът Румен Радев заяви, че зависимостта ни от Турция не е само по линия на мигранската вълна, но и в енергетиката. Това стана ясно от негово изказване преди днешното заседание на лидерите от НАТО пред bTV.Държавният глава се среща с турския си колега Реджеп Ердоган в рамките на форума.\"Още на 3 март в поздравителен адрес на нашия национален празник, той предложи да се срещнем и аз предложих да е на срещата на върха на НАТО\", посочи президентът.Припомняме, Румен Радев бе единственият европейски президент, който присъства на встъпването в длъжност на турския държавен глава.По повод темите, които ще бъдат засегнати по време на срещата, Радев обясни, че важните проблеми са известни.\"Важните неща ги знаете - важността на Турция като съсед, наш партньор и съюзник, заради мигрантите и в енергетиката. Ще поговорим за изграждане на отношения на взаимно уважение и ненамеса във вътрешните ни работи\", посочи държавният глава.", "date": "2018.07.12", "title": "Радев: Зависими сме и енергийно от Турция"}
{"url": "https://news.bg/crime/eltablo-podpali-blok-v-sofiya.html", "text": "Старо електрическо табло подпали жилищна кооперация в центъра на столицата, предаде bTV. Пожарът пламнал преди няколко дни. Жителите на сградата продължават да ремонтират жилищата си.Жителите твърдят, че са подавали сигнали към енергото многократно, за да бъде сменено таблото.Домоуправителят на жилищната сграда е подал сигнал на Пожарна безопасност за старото табло още през месец март. Инспекцията показала, че таблото е опасно и трябва спешно да бъде подменено.След като се свързали с ЧЕЗ, получило отговор, че таблото ще бъде сменено след месец. Последвал повторно обаждане и от ЧЕЗ информирали, че ще сменят таблото след три месеца.От ЧЕЗ обяснили, че предписанието на пожарната включвало изискването таблото да бъде подменено до 30 август.", "date": "2018.07.12", "title": "Елтабло подпали блок в София"}
{"url": "https://news.bg/int-politics/italiya-germaniya-i-avstriya-se-razbraha-za-zatyagane-na-granichniya-kontrol.html", "text": "Министрите на вътрешните работи на Италия, Австрия и Германия, или така наречената \"ос на желаещите\", се договориха за затягане на контрола по външните граници на Европейския съюз и за създаването на центрове за мигранти извън Стария континент в опит да се намали броя на мигрантите, опитващи се да се доберат до територията на ЕС.По време на първото си съвместно заседание в австрийския град Инсбрук, германският вътрешен министър Хорст Зеехофер, италианският му колега Матео Салвини и австрийският вътрешен министър Херберт Кикъл са постигнали споразумение за затягане на правилата на Общността за предоставяне на убежище, позволявайки да се извършват повече депортации и ограничаване на притока на хора.Възникнали са обаче вътрешни разногласия по въпроса за движението на мигранти в рамките на ЕС, като Германия и Австрия настояват за решение, което би довело до приемането от страна на Италия на повече мигранти, на които им е отказано убежище в другите страни, ако са били регистрирани за първи път в страната.В същото време италианският вътрешен министър, който е лидер на антиимигрантската партия \"Лига\", заяви, че проблемът ще бъде решен, ако \"броя на пристигналите мигранти в Европа бъде намален\" и \"можем да продължим да работим мирно сред хората, както възнамеряваме да направим\".", "date": "2018.07.12", "title": "Италия, Германия и Австрия се разбраха за затягане на граничния контрол"}
{"url": "https://news.bg/world/tramp-ne-e-zaplashval-da-napusnat-nato-uchuden-makron.html", "text": "Доналд Тръмп никога не е заплашвал да изтегли САЩ от НАТО. Това заяви президентът на Франция Еманюел Макрон, цитиран от АП.Макрон също отрече твърденията на Тръмп, че НАТО е постигнало съгласие да увеличи парите за отбрана в допълнение към договорените в миналото цели.По-рано днес на пресконференция американският лидер обяви, че е постигнато споразумение страните членки да отделят допълнителни 33 милиарда долара за отбрана.Тръмп \"в нито един момент, нито публично, нито частно, е заплашвал да напуснат НАТО\", обяви Макрон.Той отрече, че Алиансът се е договорил да увеличи парите за отбрана над 2% от БВП.\"\", подчерта той на пресконференция.Макрон не е сигурен дали е добра идея да се увеличат разходите за отбрана от 2% на 4% от БВП.Макрон увери, че Франция ще изпълни поставените цели.Единството на НАТО е възможно само ако \"справедливо\" се сподели тежестта, вярва той, цитиран от \"Ройтерс\".Тръмп потвърди ангажиментите на САЩ към военния съюз, допълни френският лидер.В момента Франция отделя 1,8% от БВП за отбрана.Далия Грибаускайте, президентът на Литва, също потвърди думите на Макрон, че Тръмп не е заплашвал САЩ да напуснат НАТО.По думите й Тръмп е настоял съюзниците по-бързо да увеличат парите за отбрана.", "date": "2018.07.12", "title": "Тръмп не е заплашвал да напуснат НАТО, учуден Макрон"}
{"url": "https://news.bg/crime/nenchev-se-oplaka-ot-neprekasnati-proverki.html", "text": "Бившият министър на отбраната и сега обвиняем Николай Ненчев очаква да му се направи проверка и от Комисията за незаконно придобито имущество (КПКОНПИ). Пред журналисти в съдебна зала Ненчев заяви, че е подложен на непрекъснати проверки и сериозен натиск. \"Всичко е по поръчка на главния прокурор и безумията в държавата са пълни\", заяви Ненчев.Той коментира, че днешното съдебно заседание е странно и защото се провежда по време на срещата на върха в НАТО. Той призова да се обърне внимание какви решения се взимат там, тъй като според него те са свързани с руската интервенция и превъоръжаване на руската техника. \"Аз съм обвинен точно заради това, че съм изпълнил решение на НАТО, а това че съм нарушил интересите на РСК МИГ въобще не ме интересуват. Интересува ме дали съм защитил българските национални интереси\", изтъкна бившият военен министър.По думите му трябва да се докаже, че договорът с Полша е бил за 1 25 000 евро за двигател, а договорът, който ни е предложен от РСК МИГ възлиза на 1 800 000 евро. \"Хайде сега, вие си направете сметката, възмути се той.Адвокат Менков обясни пред журналисти, че имат желанието делото да приключи колкото се може по-бързо. По отношение на отговорите на Министерство на отбраната, които бяха атакувани от прокуратурата, Менков обясни, че те не правят разлика за елементарни неща като митнически режими, междурежимна вноска и изобщо не могат да отговорят на въпроса за доставяне на мястото на услугата. Според него и за студентите е ясно, че Министерство на отбраната е данъчно лице за услугата на доставката, а те твърдят обратното - че Министерство на обраната не е данъчно лице за услугата. \"Абсолютно нелепо е да се плащат възнаграждения на подобни вещи лица\", смята адвокатът.Адв. Менков подчерта, че няма претенции към другата съдебно-техническа експертиза, защото е изготвена от главен инженер на ВВС и заключението е абсолютно еднозначно.Адвокат Менков коментира отново същината на обвиненията и посочи, че по времето, когато Николай Ненчев е бил министър на отбраната, нальотът на летците в състава на ВВС се е увеличил, благодарение на неговите усилия. Увеличил се е и борят на изправните самолети на ВВС. Менков заяви, че искрено се надява делото да приключи до края на годината, защото отлагането на съдебното заседание не става по вина на адвокатите. Проблемът обаче с експертизите е достатъчно сериозен и той трябва да се изчисти.", "date": "2018.07.12", "title": "Ненчев се оплака от непрекъснати проверки"}
{"url": "https://news.bg/int-politics/sasht-plashat-sas-sanktsii-zapadnite-kompanii-investirali-v-severen-potok-2.html", "text": "Вашингтон повтори заплахите си към западните компании, инвестирали в руския проект за газопровод \"Северен поток-2\", който ще свързва Русия и Германия по дъното на Балтийско море, като те са изложени на риск от санкции, съобщава \"Ройтерс\".Американските власти повториха тезата си, че Москва използва проекта за разделяне на Европа.\"Бяхме ясни, че компаниите, работещи по проекта за руски газопровод, са ангажирани във вид бизнес, който носи риск от санкции\", изтъкна говорителят на Държавния департамент.\"Смятаме, че газопроводът ще подкопае цялостната енергийна сигурност и стабилност на Европа, като предостави на Русия още един инструмент за политическа принуда върху европейските страни, особено Украйна. Русия разбира, че този проект разделя Европа и използва това в своя полза\", допълниха от Държавния департамент.Президентът на САЩ Доналд Тръмп вчера обвини Германия, че е \"пленник\" на Русия заради енергийната си зависимост от Русия и подкрепата си за плана за удвояване на капацитета на газопровода \"Северен поток\", който заобикаля традиционния газов маршрут през Украйна.Пет западни фирми са инвестирали в \"Северен поток-2\" - германските \"Винтершел\" и \"Унипер\", австрийската OMV, английско-холандската \"Шел\" и френската Engie.", "date": "2018.07.12", "title": "САЩ плашат със санкции западните компании, инвестирали в \"Северен поток-2\""}
{"url": "https://news.bg/economics/evrozonata-e-kashta-v-remont-alarmira-ikonomist.html", "text": "Еврозоната е като къща в ремонт. България не е готова да влезе в банковия съюз и еврозоната. Тази позиция заяви икономистът проф. Димитър Иванов в ефира на bTV. По думите му проблемът е с правилата и строгостта.\"Еврозоната се намира в сериозен ремонт. Не е много хубаво да чукаме на вратата на къща, която е подложена на такъв голям ремонт. Правителството спазва своите виждания и решения. Всички институции мълчат за кандидатстването в еврозоната\", обясни Иванов и припомни, че Всички южноевропейски държави в еврозоната, пострадаха при последната голяма икономическа и финансова криза.\"България не е готова за стриктните правила, които банковия съюз ще наложи. Ние трябваше да си направим структурните реформи\", заяви Иванов и добави, че монетарната система няма да реши проблемите с пенсионната реформа.\"Прекаленото бързане за влизане в банковия съюз и чакалнята на еврозоната ще ни попречат да извършим сериозните икономически и социални реформи в държавата\", опасява се икономистът.Според него спрямо необходимите процеси, ако днес бъдем приети в банковия съюз, най-рано бихме могли да влезем в еврозоната през 2022 г. Ако днес получим покана за банковия съюз предстоят 7-8 месеца, в които той ще изследва колко е стабилна банковата ни система,  обясни Иванов.\"Членството в еврозоната изисква определени критерии. България покрива всички критерии и изисквания, но вътре, дълбоко в икономиката, имаме сериозни проблеми\", отсече Димитър Иванов.Иванов посочи че все пак информацията за кандидатстването ни в еврозоната и в банковия съюз е много оскъдна. Той получавал сигнали от свои колеги, че България е представила писма за участие в двата механизма.\"Вдигането на цените най-малко ме смущава\", заяви Иванов и допълни, че ще има инфлация, но тя ще е малка. \"Изискванията са валутния резерв да мине в ръцете на Европейската централна банка\", посочи той и обясни, че това означава, че ще загубим суверенитета си.Българската централна банка губи изцяло своята независимост. \"За мен е притеснително\", изтъкна икономистът. Даваме си суверенитета изцяло на Европейска централна банка и така губим изцяло валутния си суверенитет, а вече сме изгубили фискалния суверенитет, разтревожен е Иванов.", "date": "2018.07.12", "title": "Еврозоната е къща в ремонт, алармира икономист"}
{"url": "https://news.bg/int-politics/tereza-mey-iska-tramp-da-skastri-putin-za-zlonamerenoto-povedenie-na-rusiya.html", "text": "Премиерът на Великобритания Тереза Мей обяви, че е поискала от президента на САЩ Доналд Тръмп да повдигне въпроса за \"злонамереното поведение\" на Русия, когато се срещне с руския президент Владимир Путин през следващата седмица във финландската столица Хелзинки.\"През последните години видяхме Русия да увеличава продажбите си на оръжие за Иран; да брани ужасното използване на химически оръжия от страна на сирийския режим; да извършва кибератаки, които причиниха огромни икономически щети; и да разпространява злонамерени и фалшиви новинарски материали в промишлен мащаб\", изтъкна Тереза Мей по време на работна вечеря с държавните и правителствените ръководители на страните членки на НАТО.Мей също така посочила нападението срещу бившия руски шпионин Сергей Скрипал и дъщеря му Юлия и възможната връзка на Русия с неотдавнашното отравяне с нервнопаралитично вещество на двама британци, от които една жена почина, като подчертала, че Москва все повече не зачита нормите и законите, които \"ни помагат да живеем в безопасност\".Британският премиер обаче коментирала, че дългосрочната цел на Великобритания е конструктивни отношения с Русия. \"Ето защо аз приветствам предстоящата среща на президента Тръмп с президента Путин: отворените канали за комуникация между САЩ и Русия са ключови за справянето с рисковете от конфронтация\", посочила още Тереза Мей.Тя също така подчертала, че \"няма по-силен съюз от този на нашите специални отношения\" със САЩ и че \"няма да има по-важен съюз през следващите години\", след като Тръмп днес е на посещение в Лондон.\"Великобритания и САЩ вече имат уникално близко партньорство в борбата за демокрация и глобална сигурност, като ние споделяме глобална перспектива по голяма част от въпросите на външната политика. Нашите търговски и инвестиционни отношения са несравними - ние сме най-големите инвеститори в нашите икономики, а всеки ден 1 млн. британци отиват да работят за американските компании във Великобритания и 1 млн. американци отиват да работят за британските компании в САЩ\", коментирала още Тереза Мей.\"Тази седмица имаме възможност да задълбочим тези уникални търговски взаимоотношения и да започнем дискусии за това как да изградим засилено, амбициозно и дългосрочно търговско партньорство\", добави тя, заключавайки, че очаква с нетърпение предстоящите \"важни дискусии\" с Тръмп.", "date": "2018.07.12", "title": "Тереза Мей иска Тръмп да скастри Путин за \"злонамереното поведение\" на Русия"}
{"url": "https://news.bg/int-politics/tramp-dostavya-varhovno-udovolstvie-na-putin-razklashtayki-nato-i-aliansa-s-es.html", "text": "Това, че Доналд Тръмп разклаща НАТО и алианса с ЕС, не може да достави по-голямо удоволствие на неговия руски партньор Владимир Путин.Това коментира бившият министър на външните работи Ивайло Калфин в сутрешния блок на Нова телевизия.Вчера американският президент нападна Германия, че Русия я контролира и я прави зависима, прокарвайки проекта за газопровод \"Северен поток-2\". Също така Тръмп настоя страните членки на НАТО да отделят по 4% от брутния си вътрешен продукт за отбрана.От своя страна Весела Чернева, която е директор на българския офис на Европейския съвет за външна политика, изтъкна по повод поведението на Тръмп, че \"трябва да се притесняваме, защото това не е тон в един Алианс, и не е тон между партньори\".Според Калфин средствата за отбрана няма как да бъдат сравнени.\"Разходите за отбрана за страни като България са износ на брутен продукт, защото ние почти всичко го внасяме, с изключение на заплатите на военнослужещите. Докато разходите за отбрана са приход за американската икономика и за тези, които произвеждат оръжия. Това не е партньорско и не е справедливо\", категоричен беше той.", "date": "2018.07.12", "title": "Тръмп доставя върховно удоволствие на Путин, разклащайки НАТО и алианса с ЕС"}
{"url": "https://news.bg/crime/bezplatno-parkirane-pred-bolnitsi-i-tsarkvi-predlagat-v-sos.html", "text": "Обособени социални зони пред болници и църкви в София, в които да не се заплаща \"синя\" или \"зелена\" зона, иска общинският съветник и съпредседател на \"Политическа група 5\" инж. Симеон Славчев.Идеята бе предложена на заседание на постоянната комисия по транспорт и туризъм към Столичният общински съвет.От Центъра за градска мобилност в столицата подкрепиха предложението на Славчев и се ангажираха с това да обследват подробно всички варианти за реализацията на предложението. Най-голямо ще бъде предизвикателството как да се осъществява контролът над тези социални зони, за да не се злоупотребява с тях.\"От дълго време обсъждам този вариант с експерти и смятам, че с това решение ще облекчим доста гражданите, които имат нужда да посетят съответното болнично заведение, още повече, че в София идват да се лекуват и хора от цяла България\", коментира Симеон Славчев.Предложението да бъде детайлно разгледано през септември, реши Комисията по транспорт и туризъм. Предстои тогава ще се коментират възможните варианти за безплатно паркиране пред болници, поликлиники и църкви или така наречените социални зони в София.", "date": "2018.07.12", "title": "Безплатно паркиране пред болници и църкви, предлагат в СОС"}
{"url": "https://news.bg/health/nad-20-motoristi-minali-prez-speshnoto-otdelenie-na-pirogov.html", "text": "Над 20 мотористи, пострадали в катастрофи, са минали през спешното отделение на столичния УМБАЛСМ \"Н.И. Пирогов\" през последните две седмици, информират от болницата.Лечебното заведения отбелязва завишен травматизъм при мотористите през лятото.В този период началникът на Клиниката по хирургия на ръката и реплантация в университетската спешна болница доц. Людмил Симеонов заедно с екипа си спаси ръцете на двама млади мъже пострадали при тежки катастрофи с мотори.Единият моторист е 23-годишен, той е претърпял общо 3 операции, за да може доц. Симеонов да възстанови тежките последствия след падането с мотора. Другият пострадал е 32-годишен и е пристигнал в спешния център на \"Пирогов\" със сложно счупване в областта на китката. Доц. Симеонов и екипът му го оперирали часове наред и към момента пациентът се възстановява успешно.", "date": "2018.07.12", "title": "Над 20 мотористи минали през спешното отделение на Пирогов"}
{"url": "https://news.bg/int-politics/netanyahu-kam-putin-razkarayte-iran-ot-siriya-izrael-nyama-da-sabarya-asad.html", "text": "Премиерът на Израел Бенямин Нетаняху е казал на Русия, че еврейската държава не възнамерява да заплашва управлението на сирийския президент Башар Асад, но е поискал от Москва да работи за премахването на силите на Иран от Сирия. Това съобщи \"Ройтерс\", позовавайки се на израелски официален представител.\"Няма да предприемаме действия срещу режима на Асад, а вие ще разкарате иранците\", цитира думите на Нетаняху пред Путин израелският официален представител, който е пожелал да остане анонимен.Русия вече работи за отдалечаването на иранските сили от районите в Сирия близо до окупираните от Израел Голански възвишения, като предложи те да бъдат държани на 80 км оттам, но това не отговаря на настояването на Израел за пълно изтегляне, допълва израелският официален представител.", "date": "2018.07.12", "title": "Нетаняху към Путин: Разкарайте Иран от Сирия, Израел няма да събаря Асад"}
{"url": "https://news.bg/int-economics/ryanair-otmenya-30-poleta-zaradi-stachka-v-irlandiya.html", "text": "30 полета на бюджетната авиокомпания Ryanair са отменени заради започнала стачка в Ирландия. Стачката се организира от местната асоциация на пилотите.Отменените полети са между Ирландия и Великобритания, съобщава BBC, но до края на месеца са предвидени стачки на още служители на компанията.Става въпрос за протести в Италия на 25 юли, Испания, Португалия и Белгия - 25 и 26 юли. Така в следващите месеци обаче може да има отменени полети за други дестинации.От Ryanair се извиняват за отложените пътувания на своите клиенти в официално съобщение. В него се посочва, че цел винаги е била да ограничат отменените полети и в момента продължават усилията да не бъдат засегнати полетите до Португалия, Франция, Испания, Италия и Гърция.През есента на миналата година компанията беше принудена да анулира стотици пътувания, включително и от България, заради недостиг на служители. Тогава стана ясно, че има изтичане на кадри заради условията на труд във фирмата.", "date": "2018.07.12", "title": "Ryanair отменя 30 полета заради стачка в Ирландия"}
{"url": "https://news.bg/int-politics/tramp-pak-i-pak-evropa-tryabva-da-plashta-poveche-za-zashtitata-ot-rusiya.html", "text": "Президентът на САЩ Доналд Тръмп обяви, че \"Германия и други богати страни от НАТО\" трябва да направят по-сериозни финансови приноси към НАТО, ако искат да бъдат защитени от Русия.Той добави, че докато Европа плаща \"малка част\", американските данъкоплатци плащат \"прекалено много\".\"Президентите (на САЩ) години наред се опитваха да накарат Германия и други богати страни от НАТО да плащат повече за тяхната защита от Русия. Те плащат само малка част от техните разходи. САЩ плащат десетки милиарди долари, твърде много, за да субсидират Европа, а губи много в търговията!\", настоя Тръмп в профила си в \"Туитър\".Той добави, че \"...Отгоре на всичко, Германия започна да плаща на Русия, страната, от която иска защита, милиарди долари за своите енергийни нужди, идващи от нов газопровод от Русия. Неприемливо! Всички страни от НАТО трябва изпълнят ангажимента си от 2% (от БВП за отбрана), а той в крайна сметка да достигне 4%!\"Тръмп в момента е в Брюксел, присъствайки на годишната среща на върха на НАТО, където разкритикува европейските си съюзници, защото, както твърди той, те не допринасят достатъчно за НАТО. Той също така настоя Германия да преразгледа споразумението си за газопровода \"Северен поток-2\" с Москва, наричайки европейската страна \"пленник на Русия\".", "date": "2018.07.12", "title": "Тръмп пак и пак: Европа трябва да плаща повече за защитата от Русия"}
{"url": "https://news.bg/politics/deputatite-obsazhdat-dobavkite-za-sotsialna-integratsiya.html", "text": "Парламентът разгледа на второ четене промени в Закона за интеграция на хората с увреждания.Промените са внесени от Парламентарната група на ГЕРБ и \"Обединени патриоти\" и са обвързани с решението на Върховния административен съд, който . Според съда обвързването на размера на месечната добавка за социална интеграция с гарантирания минимален доход е незаконосъобразно, тъй като водещият критерий според Закона за интеграция на хората с уреждания за определянето на размера са единствено индивидуалните потребности на хората с увреждания.Промените целят да се преуредят отменените разпоредби от правилника в закона, за да се синхронизира нормативната уредба и да се предотврати спирането на интеграционните добавки на хората с увреждания.", "date": "2018.07.12", "title": "Депутатите обсъждат добавките за социална интеграция"}
{"url": "https://news.bg/crime/s-zhiva-veriga-yambolski-zhivotnovadi-pazyat-dobitaka-si.html", "text": "Животновъди в ямболско блокираха пътя между град Болярово и селата Шарково, Воден, Крайново и Странджа, предаде bTV.Те препречиха пътя на разклона за селата, за да не допускат ветеринарите да преминат и да умъртвят добитъка им. Причината за наложителната евтаназия е заради появилото се огнище на болестта чума.Припомняме, в края на юни месец болестта бе открита по дребни преживни животни - овце - за пръв път у нас. Три са констатираните огнища на чума в ямболското село Воден.Повече от 700 животни ще бъдат евтаназирани, за да се избегне разпространението на заразата. БАБХ е наредила взимане на мерки, за да се предотврати разпространяването на заразата. Сред действията, които се предприемат, са проучване на движението на заразения добитък и храната му. Трикилометрова е предпазната зона около засегнатите обекти и 10-километрова зона за наблюдение. В населените места в тези две зони БАБХ нареди да се извършат актуализация за данните за дребните преживни животни, ежеседмични клинични прегледи, взимане на двойни кръвни проби.", "date": "2018.07.12", "title": "С жива верига ямболски животновъди пазят добитъка си"}
{"url": "https://news.bg/politics/deputatite-prieha-ogranicheniyata-za-shuma-na-valeri-simeonov.html", "text": "Депутатите подхванаха закона за шума на вицепремиера Валери Симеонов. С нормативните промени се цели опазване здравето на населението от вредното въздействие на шума, предизвикан от дейността на търговски и производствени обекти, разкрити в жилищни сгради и сгради със смесено предназначение, зони и територии, предназначени за жилищно строителство, рекреационни зони и територии и зони със смесено предназначение.Прецизират се разпоредбите, свързани с правомощията, задълженията и отговорностите на контролните компетентни органи по прилагането на закона, като се предлага издаване на становище от регионалните здравни инспекции като част от процедурата по заявяване на работното време пред общинските и районните администрации, относно осигуряването на акустичен комфорт на живущите само за търговски и производствени обекти, разкрити в жилищни сгради и/или в сгради със смесено предназначение, в които част от сградата е предвидена за жилищно строителство.Със законопроекта се създава правно основание за издаване от Министерския съвет на наредба, която да определя изискванията за осигуряване на нормална акустична обстановка в жилищни и обществени сгради и в зони и територии, предназначени за жилищно строителство, рекреационни зони и територии и зони и територии със смесено предназначение, както и изискванията към използването на озвучителни средства и която да регламентира ясно условията за осигуряване на нормална акустична среда в урбанизираните територии, подлежащи на здравна защита, през различните части на денонощието.С предлаганите нормативни промени се въвеждат ограничения в определени часови пояси за озвучаване на открити площи в зони и територии, предназначени за жилищно строителство, рекреационни зони и територии и зони със смесено предназначение, озвучаването на открити площи от пътни превозни средства и плавателни средства, предназначени за спорт, туризъм и развлечения и водноатракционни услуги, като са предвидени и съответните изключения. Въвежда се и изискване озвучаването на горепосочените открити площи да става само с озвучителни средства с монтирани автоматични регулатори, контролиращи нивото на звука така, че да не се допуска еквивалентно ниво на шум над нормативно определените гранични стойности.Допълват се контролните правомощия на министъра на вътрешните работи и определени от него длъжностни лица по отношение на озвучаването на открити площи в зони и територии, предназначени за жилищно строителство, рекреационни зони и територии и зони със смесено предназначение, озвучаването на открити площи от пътни превозни средства и работа и зареждане на обекти за производство, съхраняване и търговия, разположени в жилищни сгради и сгради със смесено предназначение.Десетилетия на проблема с шума не се е обръщало внимание, по думите на Валери Симеонов. Законът бил наложителен, защото нормативната база у нас по темата не била съвършена. Шумът предизвиквал хипертония, инфаркти и инсулти, както обясни вицепремиерът и допълни, че значителна част от децата у нас са с увреждане на слуха.Вицепремиерът подчерта, че в предложенията се удвояват санкциите за неспазване на закона. Не се цели централизиране на процеса на контрол, подчерта Симеонов. Законът важи за всички и навсякъде, допълни лидерът на НФСБ.Текстовете бяха подкрепени от 127 народни представители - ГЕРБ, Обединени патриоти и голяма част от БСП, 17 души бяха \"против\" и те са от групата на ДПС, 10 се въздържаха.Припомняме, инициативата на вицепремиера дойде след като миналото лято той демонстраитвно се опита да намали шума от заведения в курортния комплекс \"Слънчев бряг\".  на озвучителните уредби. Също така миналото лято вицепремиерът обяви телефон, на който могат да се подават сигнали.Тази година - след като внесе предложенията си за мерки за ограничаване на шума, включително и в курортите, Валери Симеонов направи две такива проверки - отново по Черноморието, но този път и в София.Инициативите на Валери Симеонов го вкараха в конфликт с министъра на туризма Николина Ангелкова особено покрай казуса със \"Слънчев бряг\". Срещу новите санкции за нарушения на спокойствието и тишината се обявиха и редица бизнес организации.", "date": "2018.07.12", "title": "Депутатите приеха ограниченията за шума на Валери Симеонов"}
{"url": "https://news.bg/int-politics/izrael-udari-tri-pozitsii-na-armiyata-v-siriya.html", "text": "Военновъздушните сили на Израел са атакували военни позиции в Сирия снощи, съобщиха от израелската армия.Според израелските въоръжени сили, атаката е била извършена в отговор на сирийския дрон, който навлезе в израелското въздушно пространство по-рано вчера. Израел свали безпилотния самолет с ракета \"Пейтриът\".Сирийските държавни медии също съобщиха, че израелската авиация е изстреляла няколко ракети, ударили позиции на сирийската армия в провинция Кинейтра в сирийската част на Голанските възвишения.Израелската армия обяви вчера, че безпилотен самолет е бил прихванат от ракета \"Пейтриът\" след навлизането му на 10 км в израелска територия и е бил свален над Галилейското езеро.Атаката на израелските военновъздушни сили е била близо до Хадер на границата на окупираните от Израел Голански възвишения и е причинила само материални щети, уточни сирийската държавна новинарска агенция САНА, цитирайки военен източник.Израелските военни изтъкнаха вчера, че държат сирийския режим отговорен за това, което се случва на територията на Сирия, и предупредиха да не атакуват израелските сили.Израелската атака беше извършена часове след като израелският премиер Бенямин Нетаняху се срещна с руския президент Владимир Путин в Москва.\"Ние прихванахме безпилотен самолет и ще продължим да действаме твърдо против всякакво проникване, по суша или във въздуха, и очакваме всички да зачитат суверенитета на Израел и че Сирия ще спазва споразуменията за разделяне\", посочил Нетаняху пред Путин.Дипломатически източници са заявили пред израелското издание \"Аарец\", че Русия работи за изтласкването на Иран от границата на Израел със Сирия. Източниците твърдят, че макар иранските сили да не са напълно отстранени от граничния район, Москва в момента действа за осъществяването на този процес.", "date": "2018.07.12", "title": "Израел удари три позиции на армията в Сирия "}
{"url": "https://news.bg/world/arestuvaha-pornoaktrisata-stormi-denials.html", "text": "Американската порноактриса Сторми Дениълс (истинското ѝ име е Стефани Клифърд, б. р.), замесена в твърдения за връзка с президента Доналд Тръмп, е арестувана в стриптийз бар в Кълъмбъс, Охайо, съобщи адвокатът й, цитиран от Би Би Си.Дениълс е арестувана, тъй като е позволила на клиент да я докосне на сцената \"по несексуален начин\", написа адвокатът й Майкъл Авенати в \"Туитър\".Порноактрисата се замеси в скандал с държавния глава, след като разкри, че е спала с милиардера през 2006 г. Тръмп отхвърля обвиненията. Тя съобщи, че е получила 130 000 долара малко преди президентските избори през 2016 г., за да мълчи за сношенията си с Тръмп.Авенати нарече ареста \"нагласен\" и \"политически мотивиран\".Полицията все още не е отговорила на молба за потвърждение на ареста в бара Sirens в северната част на града.Адвокатът поясни, че Дениълс е изпълнява същите неща като в стотици клубове в страната. Той очаква да бъде освободена под гаранция и да бъде обвинена в лошо поведение.В щата има закон, който забранява докосването на гол или полугол танцьор, освен ако не са близки.", "date": "2018.07.12", "title": "Арестуваха порноактрисата Сторми Дениълс"}
{"url": "https://news.bg/politics/deputatite-prieha-zakona-za-gorivata.html", "text": "Депутатите окончателно приеха проектозакона за горивата, съобщи БНР. С новия закон от малките фирми ще се изисква да имат уставен капитал от поне 20 хил. лв. За по-едрите търговци сумата, която ще се изисква е 1 млн. лв.Народното събрание взе решение земеделските производители да съхраняват до 50 куб. метра цистерни, земеделските машини да могат да се зареждат с до 80 литра гориво във вътрешен обект, извън бензиностанциитеНовият Закон за горивата влиза в сила половин година след като бъде обнародван в държавен вестник.Законът да влезе в сила след \"зелена светлина\" от Европейската комисия, поиска Христиан Митев от НФСБ. Предложението му обаче не получи подкрепа.\"Смятам, че с подобно предложение, имаме макар и някакъв минимален шанс да избегнем наказателната процедура, която иначе неминуемо ще се стовари върху нашата страна и българските данъкоплатци\", заяви Митев и допълни, че българите отново ще плащат за грешките, които се допускат в НС.Припомняме, законопроектът за горивата предизвика множество протести. Първо срещу проекта излязоха земеделците, които видяха удар срещу себе си в текстовете. Заплашиха с протест и потърсиха съдействие от премиера Бойко Борисов. Емил Димитров промени текстовете, които ги притесняваха. Тъкмо те бяха укротени и срещу проекта скочиха малките бензиностанции. . Те обвиха новия закон за \"убиец\" на бизнеса им. В тяхна подкрепа застана вицепремиерът Валери Симеонов, който видя лобизъм в закона в полза на големите играчи на пазара., които обаче не бяха приети. По-късно Валери Симеонов се закани, че  на Законопроекта за горивата.", "date": "2018.07.12", "title": "Депутатите приеха закона за горивата"}
{"url": "https://news.bg/world/edin-den-gruziya-shte-stane-chlen-na-nato-obyavi-stoltenberg.html", "text": "Генералният секретар на НАТО Йенс Столтенберг съобщи, че един ден Грузия ще се присъедини към най-големия военен алианс в света, въпреки че има сепаратистки амбиции в части от бившата съветска република, информира АП.\"\", обяви Столтенберг преди втория ден на срещата на върха на Алианса в Брюксел. Той допълни, че 29-членният съюз подкрепя териториалната цялост на Грузия, включително и суверенитета й над отцепилите се региони Абхазия и Южна Осетия.Русия и Грузия водиха кратка война през 2008 г. Двата региона обявиха независимост. Абхазия и Южна Осетия получават финансова и военна поддръжка от Москва.Въпреки че Грузия има важен принос за операциите на НАТО, малка е вероятността Алиансът да покани държавата да се присъедини, докато не бъде разрешен конфликтът с двата региона.", "date": "2018.07.12", "title": "Един ден Грузия ще стане член на НАТО, обяви Столтенберг"}
{"url": "https://news.bg/sport/harvatiya-otiva-na-final-na-svetovnoto-po-futbol.html", "text": "Хърватия отива на финал. Хърватският отбор победи Англия и ще спори с Франция за световната футболна титла, съобщи Топспорт.Отборът на Хърватия победи тима на Англия с 2:1 след продължения и е на финал на Мондиал 2018.На митичния стадион \"Лужники\", \"шахматистите\" надиграха Трите лъва.В редовното време битката приключи без победител - при резултат 1:1. Попадение на Манджукич във второто продължние на двубоя класира \"шахматистите\" за последния мач от надпреварата.", "date": "2018.07.12", "title": "Хърватия отива на финал на Световното по футбол"}
{"url": "https://news.bg/society/slanchevo-s-leka-oblachnost.html", "text": "Предимно слънчев четвъртък прогнозират метеоролозите. Очака се следобед облачността да се увеличи.Краткотрайни валежи може да има в планинските райони ще превали и прегърми. Ще духа слаб северозападен вятър. Максималните температури ще са между 28° и 33°.Атмосферното налягане е близко до средното е ще остане без съществена промяна.", "date": "2018.07.12", "title": "Слънчево с лека облачност"}
{"url": "https://news.bg/tourism/stranni-savpadeniya-za-turisticheskoto-sdruzhavane-vidyaha-rabotodatelite-v-proektozakon.html", "text": "Работодателите видяха особено съвпадение между предприетите законодателни действия на Министерството на туризма с действията на депутати от управляващото мнозинство, подкрепени от транспортното министерство. В транспортния отрасъл сме свидетели на със задължително членство.Това вече стана причина за бурни протести, пише до министъра на туризма Николина Ангелкова председателят на Асоциацията на индустриалния капитал в България (АИКБ) Васил Велев.Повод за писмото му е публикуван за обществено обсъждане проект на Закон за изменение и допълнение на Закона за туризмаДали това е координирана политика на управляващото мнозинство и на правителството или става дума просто за съвпадение на два лошо обмислени акта, пита Велев.От името на работодателите той уверява, че: \"Не можем да гарантираме, че непохватното боравене с тази материя няма да доведе до протести и в туризма\".В откритото писмо до Ангелкова от АИКБ правят аналогия между оттегления проектозакон за Автомобилна камара и Националния туристически регистър, в който вписванията на \"Национални туристически сдружения\", както и критериите за представителност на национално равнище, и редът за установяване на тяхното изпълнение се определят с наредба на Министерския съвет по предложение на министъра на туризма.\"В чл. 51а, ал. 3 се визира изрично изискване едно туристическо сдружение по чл. 48, ал. 1, т. 3-5 да членува само в едно национално туристическо сдружение. Това нормативно решение е пряко нарушение на чл. 3 от Конвенция № 87 на Международната организация на труда, ратифицирана и задължителна за спазване от страна на България. Не съществува изрично ограничение едно физическо лице - търговец или юридическо лице да участва в повече от едно сдружение. Подобно ограничение би могло да се уреди единствено с устройствения акт на сдружението, но не и с национален нормативен акт. Допустимият текст, който предлагаме е:\"В случаите, когато едно туристическо сдружение членува в две или повече национални туристически сдружения, при установяване на членския състав, с оглед наличието на критериите за представителност, то се включва в списъка на тази организация, на която е дало изрично пълномощно да я представлява\", изтъква несъгласието си председателят на АИКБ Васил Велев.Той цитира и друго предложение, според което \"Националното туристическо сдружение се вписва в Националния туристически регистър със заповед на министър на туризма, ако отговаря едновременно на следните изисквания: 1. обединява не по-малко от една трета от всички сдружения от съответния вид2. определено е като организация за осъществяване на дейност в обществена полза по реда на Закона за юридическите лица с нестопанска цел; 3. отговаря на изискванията на наредбата по чл. 51а, ал. 4.\", пише Велев.От АИКБ искат да се изяснят критериите за създаване на сдружение. Националното туристическо сдружение не следва да е определено като организация за осъществяване на дейност в обществена полза по реда на Закона за юридическите лица с нестопанска цел, защото целта му е да защитава интересите на членовете си.Предвид критерия за определяне на национална представителност на туристическите сдружения, а именно - да обединява не по-малко от една трета от всички сдружения от съответния вид, това предполага създаването на най-малко две сдружения, пишат работодателите.\"В тази връзка недоумение буди текстът, който предвижда, че когато две или повече национални туристически сдружения от съответния вид по чл. 48, ал. 2, които изпълняват критериите по наредбата по чл. 51а, ал. 4 за признаване за представително на национално равнище, се определя сдружението, в което общият брой на членовете на всички сдружения, членуващи в него, е по-голям. Това решение е пряко нарушение на чл. 3 от Конвенция № 87 на Международната организация на труда, ратифицирана и задължителна за спазване от страна на България. След като съответното сдружение отговаря на изискванията, предвидени в закона, няма правно основание то да не бъде признато за представително\", оспорват предолжението на МТ от АИКБ.По друго предложение те смятат, че Министерство на туризма излиза от компетенциите си и се намества в дейности, които са същностна функция на Транспортно министерство, пишат от АИКБ.Предложенията за \"подобряване състоянието на транспортното обслужване\" и \"организиране на транспортна схема през туристическия сезон\" са регламентирани в Регламент 1370/ЕО, ЗАвП, и редица нормативни актове, регулиращи обществения превоз на пътници.Министерство на туризма чрез своите органи би могло да прави предложения до МТИТС, респективно до кметовете на общини, но компетентността относно транспортното обслужване и създаването на транспортните схеми е изцяло от компетентността на общинските, областните и републиканската транспортни комисии, регламентирани от ЗАвП и Наредба № 2 от 15.03.2002 г. на МТИТС и съответните институции, на които са подчинени - кмет, общински съвет, областен управител и министъра на транспорта, информационните технологии и съобщенията, мотивират се подробно работодателите.От АИКБ посочват и противоречието между опитите от Министерството на туризма да въвеждат собствени критерии за представителност на сдруженията и Кодекса на труда, допълват работодателите.", "date": "2018.07.12", "title": "Странни съвпадения за туристическото сдружаване видяха работодателите в проектозакон"}
{"url": "https://news.bg/regions/balgarski-politsai-varnali-migranti-v-turtsiya.html", "text": "Петима пакистански бежанци са били върнати обратно в Турция, след като са преминали нелегално границата, съобщава БНР, като се позовава на турски медии.Бежанците са открити, след като се укривали в областта Къркларели край българо-турската граница. Те били открити от екип на турската жандармерия.При проведения разпит бежанците разкрили, че няколко дни преди това преминали нелегално през границата от Турция в България. Но там били заловени от българските полицаи, които ги върнали обратно в Турция.След приключване на разпитите всички били настанени в Център за мигранти.", "date": "2018.07.12", "title": "Български полицаи върнали мигранти в Турция"}
{"url": "https://news.bg/disasters/195-sa-zhertvite-na-navodneniyata-v-yaponiya.html", "text": "195 са вече жертвите на наводненията в югозападните и централни райони на Япония. Четирима души се намират в критично състояние. От дни се издирват и още изчезнали хора, като към днешна дата официално издирваните са 23 души.Освен това в префектура Хирошима за 42 души не може да се потвърдят местонахождението и безопасността им.И в момента по издирване и спасяване на бедстващи работят 73 000 пожарникари, полицаи и военни, включително са вдигнати и 80 хеликоптера.Властите препоръчаха евакуацията на почти 5 млн. души, повече от 2 милиона души от 19 префектури на островите Хоншу и Шикоку бяха евакуирани.Бедствената ситуация доведе и до сериозни затруднения в транспорта и далекосъобщенията, а множество предприятия са принудени да преустановят дейност за неопределен срок. Щетите са огромни.За последната седмица над Западна Япония се изля 3 пъти повече дъжд, отколкото е обичайното количество за целия юли. Само в петък манилата седмица над град Мотояма валежите достигнаха 583 литра на квадратен метър.", "date": "2018.07.12", "title": "195 са жертвите на наводненията в Япония"}
{"url": "https://news.bg/int-politics/rusiya-nato-e-bezpolezen.html", "text": "НАТО е безполезен военен блок. Такава беше реакцията на Руското външно министерство в Туитър след оповестяване на декларацията на срещата на върха на Алианса, която се провежда в Брюксел. Срещата продължава и днес, като България е представена от президента Румен Радев.Вече безполезния военен блок НАТО ни обвинява в провокации и продължава на скърца със зъби в Брюксел, а ние се готвим на гледаме Световното първенство по футбол, посочва съобщението в социалната мрежа.В декларацията приета в първия ден на срещата на НАТО се посочва, че действията на Русия на границата на Алианса . НАТО обвини Русия в установяване на модерни ракети с двойно предназначение в Калининград. Освен това представителите на Алианса посочват нееднократните нарушавания на въздушното пространство на страните от НАТО и продължаващото съсредоточаване на военна мощ в Крим.В декларацията се посочва също, че  възнамеряват да задействат чл. 5 от Устава за колективна отбрана. Това може да стане и в случай на въоръжено нападение.\"Помислете какво заяви срещата. Има ли граници този абсурд\" - написа Константин Косачев, шеф на парламентарната комисия по международна политика, в профила си във фейсбук. Определението му за Алианса е, че това е реликва от 20 век.\"Окончателната декларация на срещата на върха на алианса не оставя съмнение: ключовата държава, която е спасител и пазител на тази реликва на ХХ век е... Русия\", посочва Косачев, иронизирайки, че НАТО не спи, а и дори не гледа футбол.", "date": "2018.07.12", "title": "Русия: НАТО е безполезен"}
{"url": "https://news.bg/int-politics/italiya-s-usloviya-kam-germaniya-za-da-prieme-i-edin-varnat-migrant.html", "text": "Италия няма да се съгласи да приеме и един мигрант, върнат от Германия, докато Европейският съюз не предприеме действия за защита на външните си граници и не започне да споделя бремето на мигрантите.Това обяви италианският вътрешен министър Матео Салвини след среща с германския си колега Хорст Зеехофер, съобщават германските медии. Въпреки твърдата позиция на Салвини, Зеехофер коментира, че се надява да бъде постигнато споразумение до края на юли или началото на август за връщане в Италия на мигрантите, които са били регистрирани първо там.По думите на Салвини, двамата със Зеехофер имат обща цел, а именно - по-малко пристигнали кораби, по-малко загинали, по-малко мигранти както в Италия, така и в Германия.", "date": "2018.07.12", "title": "Италия с условия към Германия, за да приеме и един върнат мигрант"}
{"url": "https://news.bg/int-politics/parlamentat-na-chehiya-podkrepi-novoto-pravitelstvo-na-andrey-babish.html", "text": "Долната камара на парламента на Чехия даде подкрепата си през нощта за ново, лявоцентристко правителство на малцинството, ръководено от милиардера Андрей Бабиш, с което беше сложен край на продължилата близо 9 месеца негова борба за осигуряване на парламентарно мнозинство, съобщава \"Ройтерс\".Правителството, което включва партията АНО на Бабиш и социалдемократите, беше одобрено благодарение на подкрепата на Комунистическата партия, като за първи път от рухването на комунизма през 1989 г. в бивша Чехословакия комунистите имат думата относно сформирането на правителство.АНО разполага със 78 депутати в 200-местния парламент. Социалдемократите имат 15 депутати, с колкото разполагат и комунистите.", "date": "2018.07.12", "title": "Парламентът на Чехия подкрепи новото правителство на Андрей Бабиш"}
{"url": "https://news.bg/crime/prokurorite-ne-haresaha-otgovora-na-mo-po-deloto-sreshtu-nenchev.html", "text": "С изслушване на вещи лица продължава . Той е  - не е осигурил авиационната безопасност и летателната годност на самолети от изтребителната авиация на ВВС.В началото на днешното съдебно заседание бяха представени две икономически и една техническа експертиза, като последната е строго секретна.По време на съдебното заседание обвинението поиска изслушването на всички вещи лица да се отложи за следващо съдебно заседание, поради допуснати съществени нарушения по съдебно-икономическата експертиза. Според прокуратурата нарушенията биха довели до не разкриване на обективната, точна и цялостна истина по делото.Прокурорите не бяха доволни и от получените отговори от страна на Министерство на отбраната, които били неточни, неясни и непълни, на което се противопостави категорично защитата на Ненчев, в лицето на адвокат Менко Менков. Според защитата няма допуснати съществени нарушения в съдебно-икономическата експертиза. Отговорено е конкретно, точно и ясно на всички въпроси на Министерство на отбраната, а отлагането на делото, каквото поискаха прокурорите, би довело до затруднение съдебното следствие.Припомняме, процесът срещу Николай Ненчев тръгна в края на месец февруари 2017 г.Според обвинението в нарушение Николай Ненчев не е утвърдил проект за инвестиционен разход за ремонта на изтребителите и доставката на резервни части, като по този начин не е осигурил авиационната безопасност и летателната годност на самолетите за изтребителната авиация на ВВС. По делото срещу Николай Ненчев вече . Като свидетел се яви и .В крайна сметка съдът прие само първата съдебно-икономическа експертиза.", "date": "2018.07.12", "title": "Прокурорите не харесаха отговора на МО по делото срещу Ненчев"}
{"url": "https://news.bg/int-politics/poroshenko-ne-go-e-strah-che-tramp-mozhe-da-priznae-aneksiraneto-na-krim-pred-putin.html", "text": "Президентът на Украйна Петро Порошенко не се страхува, че американският държавен глава Доналд Тръмп може да признае анексирането на Крим от Русия по време на предстоящата среща с руския президент Владимир Путин, увери украинският държавен глава, цитиран от ДПА.Той се срещна с лидерите на страните членки на НАТО като част от срещата на върха на алианса, на която съюзниците вече потвърдиха ангажимента си към териториалната цялост на Украйна, отбелязвайки, че никога няма да признаят незаконното анексиране на украинската територия Крим от Русия през 2014 г.Някои обаче се опасяват, че Тръмп може да се отметне от тази позиция по време на дългоочакваната среща с Путин, която е насрочена за 16 юли (понеделник), след като Тръмп преди отказа да изключи признаване на анексирането от страна на САЩ.\"Не се страхувам от нищо\", коментира Порошенко, допълвайки: \"Имаме абсолютно категорично послание както от Белия дом, така и от Държавния департамент\" относно непризнаването на \"незаконното анексиране на Крим\".Двудневната среща на върха на НАТО започна вчера с остра атака на Тръмп срещу Германия заради колаборацията ѝ с Русия около газопровода \"Северен поток-2\". Той също така нападна съюзниците в НАТО, че не разходват достатъчно средства за военни цели.Порошенко коментира, че \"Северен поток-2\" не е икономически проект, а е \"абсолютно политически мотивиран, геополитическо настъпление на Русия\".Той подчерта, че Украйна разполага със система за транспорт на газ и капацитет за съхранение на синьо гориво, които могат да направят икономиката на Европа \"много по-конкурентоспособна\".\"Стискам палци да спрем \"Северен поток-2\" със съвместни и ефективни действия\", изтъкна украинският държавен глава.", "date": "2018.07.12", "title": "Порошенко не го е страх, че Тръмп може да признае анексирането на Крим пред Путин"}
{"url": "https://news.bg/crime/razbiha-grupa-za-trafik-na-hora-deystvala-v-germaniya-i-frantsiya.html", "text": "Властите разбиха сутеньорска група от Оряхово. Групата се е занимавала със склоняване към проституция, блудствени действия и трафик на хора. С европейска заповед за арест са задържани петима души в България и трима в Германия. Още двама души са арестувани край германския град Анеси.Престъпната мрежа е разбита на 3 юли. Бандата е действала от 2015 г. като е обещавала на млади жени работа във Франция, а впоследствие те били настанявани в Германия и били принуждавани да проституират в Страсбург. Част от жените били експлоатирани в близост до град Анеси.Жените били поставяни на предварително определени места. Те изпращали и основната част от спечеленото обратно на сутеньорите си в България.Сутеньорската група е разбита от съвместен разследващ екип с подкрепата на Евростат.Първоначално прокуратурата в Страсбург е започнала предварително разследване на база получена информация от службата за вътрешна сигурност към Посолството на Франция в България.Впоследствие разследването е възложено на прокуратурата към Междурегионалния специализиран съд. В разследването са включени и Върховна касационна прокуратура на България и Районна прокуратура - Оряхово, както и прокуратурата в германския град Офенбург. От българска страна участие са взели Национална следствена служба, агенти на Държавна агенция \"Национална сигурност\", служители от жандармерията и експерти.Ареста на сутеньорите е бил предварително планиран за началото на юли 2018 г. На 3 юли едновременно в София, Плевен и Бургас са извършени над 20 обиска. Обискирани са адреси и в Германия и Франция.Властите продължават да издирват съучастници на групата за трафик на хора. ", "date": "2018.07.12", "title": "Разбиха група за трафик на хора, действала в Германия и Франция"}
{"url": "https://news.bg/world/tereza-mey-napregnato-chaka-vizitata-na-tramp-vav-velikobritaniya.html", "text": "Започнаха протестите във Великобритания във връзка с визитата на президента на САЩ Доналд Тръмп на Острова.Полицията прекрати отпуските. Премиерът Тереза Мей и новият външен министър Джереми Хънт напрегнато се подготвят за някой потенциален гаф, обида или недоразумение, пише \"Гардиън\".Днес американският лидер започва четиридневна визита в Обединеното кралство, която е организирана между двудневната среща на върха на НАТО, приключваща днес, и първата му официална среща с президента на Русия Владимир Путин в Хелзинки на 16 юли.Преди посещението Мей похвали трансатлантическите отношения, но не спомена конкретно държавния глава на САЩ.\"\", каза британският министър-председател, допълвайки, че \"очаква важни разговори тази седмица\".През април беше официално обявено, че Тръмп е поканен на пълна държавна визита на Острова на фона на призивите за организиране на големи протести.Тази вечер Тръмп ще присъства на вечеря с бизнес лидери в двореца Бленхайм - родното място на Уинстън Чърчил. Американският лидер ще бъде посрещнат от почетен караул и кралски полк от Шотландия.В петък, след съвместна антитерористична демонстрация на британските и американските специални части и разговори с Мей в правителствената резиденция в Чекърс, Тръмп и съпругата му Мелания ще пият чай с кралица Елизабет II в Уиндзорския замък.На същия ден вечерта Тръмп ще отпътува за Шотландия, където се очаква да играе голф през целия уикенд.Вчера започнаха първите протести в Шотландия. Антирасистка група организира демонстрация до голфклуб на американския лидер.Голяма демонстрация е планирана в Лондон за петък, на която ще бъде пуснат гигантски балон \"бебе Тръмп\" над Уестминстър.За охрана британското правителство ще отдели минимум 12 милиона британски лири. Отменени са отпуските на хиляди полицаи. Около 4000 полицаи са мобилизирани за охрана на местата, които Тръмп ще посети. Това е най-голямата мобилизация от 2011 г. Наложена е временна забрана за ниско прелитане на самолети над райони на Великобритания.Една от спънките на държавната визита е свързана с това, че британски депутати, включително Джон Беркоу, председател на долната камара на парламента, са против обръщение на Тръмп пред законодателния орган, което е традиционен елемент от такива визити.", "date": "2018.07.12", "title": "Тереза Мей напрегнато чака визитата на Тръмп във Великобритания"}
{"url": "https://news.bg/world/tramp-zaplashil-da-izvadi-sasht-ot-nato.html", "text": "Президентът на САЩ Доналд Тръмп е заплашил Вашингтон да напусне НАТО. Тази информация съобщава германската осведомителна агенция ДПА, цитирана от foreXlive. Агенцията се позовава на няколко източници.Американският лидер открито заплашил страните членки на Алианса, че ако незабавно не увеличат разходите за отбрана до 2% от БВП, американците ще предприемат едностранни действия.Тръмп е поискал страните членки да изпълнят целта от 2% в по-кратък срок, според източник от НАТО.Тръмп отправил заплахата на втория ден от срещата на върха на НАТО.\"Ройтерс\" информира, позовавайки се на двама източници от НАТО, че държавният глава на САЩ \"остро разкритикува\" съюзниците.Междувременно се появи информация, че лидерите на държавите членки на НАТО провеждат извънредна среща. Не се разкрива повече информация.", "date": "2018.07.12", "title": "Тръмп заплашил да извади САЩ от НАТО"}
{"url": "https://news.bg/world/42-ot-germantsite-iskat-sasht-da-izteglyat-voyskite-si-ot-germaniya.html", "text": "Част от германците искат президентът на САЩ Доналд Тръмп да изтегли американските войници от страната, показва ново социологическо проучване на YouGov за ДПА, цитирано от \"Индипендънт\".Изследването е публикувано на първия ден от срещата на НАТО, на която американският лидер призова Европа да увеличи разходите за отбрана, ако иска да продължи да се радва на американска военна защита.Но 42% от германците заявяват, че подкрепят изтеглянето на 35 000 американски войници от страната, докато 37 на сто искат войниците да останат, а 21% не са решили.В момента в Германия има 30-40 американски военни бази, а по време на Студената война са били 200-300 бази.", "date": "2018.07.12", "title": "42% от германците искат САЩ да изтеглят войските си от Германия"}
{"url": "https://news.bg/crime/arestuvaha-imanyar-ukrival-tsenni-antiki.html", "text": "Полицията арестува 66-годишен иманяр в Стар Загора. В дома на мъжа са открити ценни антики и незаконни оръжия.При спецакция на служители от сектор \"Противодействие на криминалната престъпност\" е претърсено жилище в Стара Загора.От адреса криминалистите иззели 1680 антични монети - колекции и отделни монети от тракийски, римски и византийски епохи, 431 старинни антични предмети, 49 различни по вид и форма антични предмети от жълт метал, наподобяващ злато, и античен керамичен съд.В жилището на мъжа са намерени и незаконни оръжия - пистолет с пълнител, без фабрични номера, револвер, също без фабрични номера, старинна пушка и 46 боеприпаса - различни калибри.От адреса в Стара Загора са иззети и голямо количество пари в различни валути. Към момента мъжът е арестуван с мярка за до 24 часа.Разследването продължава.", "date": "2018.07.12", "title": "Арестуваха иманяр, укривал ценни антики "}
{"url": "https://news.bg/world/rusiya-udalzhi-kontrasanktsiite-sreshtu-sasht-i-es-do-kraya-na-2019-g.html", "text": "Президентът на Русия Владимир Путин се подписа под указ за удължаване на контрасанкциите до края на 2019 г., съобщават руски медии.Документът е публикуван наОтбелязва се, че решението е с \"цел защита на интересите на Руската федерация\".В началото на юни Путин се подписа под закон за контрасанкции по отношение на САЩ и съюзниците им.Русия наложи ембарго на САЩ, ЕС, Канада, Австралия и Норвегия.", "date": "2018.07.12", "title": "Русия удължи контрасанкциите срещу САЩ и ЕС до края на 2019 г. "}
{"url": "https://news.bg/int-politics/merkel-sled-atakite-na-tramp-germaniya-tryabva-da-harchi-poveche-za-otbrana.html", "text": "Канцлерът на Германия Ангела Меркел е казала пред съюзниците от НАТО, че Германия трябва да стори повече по отношение на разходите за отбрана по време на \"много фундаментална\" дискусия по време на срещата на върха на алианса, където американският президент Доналд Тръмп предприе яростна атака срещу партньорите си, съобщава \"Ройтерс\".\"Имахме много напрегната среща\", изтъкна Меркел пред журналисти, добавяйки, че Тръмп е настоял за промяна в разпределението на тежестта в рамките на западния военен алианс, но в края на краищата всички са направили ясен ангажимент към НАТО.По-рано Тръмп увери, че САЩ няма да напуснат НАТО, въпреки че яростно критикува страните членки на алианса, че не отделят достатъчно средства за отбрана и финансовото бреме се носи предимно от Америка.Вчера Тръмп нападна остро Германия, че плаща огромни суми на Русия за енергийни доставки, докато в същото време САЩ харчат големи суми за отбрана на Германия от Русия. Американският държавен глава разкритикува по-конкретно проекта за газопровод \"Северен поток-2\", чрез който Германия се превръщала в \"пленник\" на Русия.", "date": "2018.07.12", "title": "Меркел след атаките на Тръмп: Германия трябва да харчи повече за отбрана"}
{"url": "https://news.bg/economics/spetsialen-kamion-pochistva-kanalite-v-sofiya.html", "text": " Със специален камион \"Софийска вода\" прочиства канализацията в столицата. Основната му задача е да събира натрупаната утайка от каналите, която затруднява проводимостта. Камионът пречиства водата и я използва многократно за почистване на канализацията. Само за 1 час машината може да изпомпи 2600 куб. м вода - колкото съдържанието на олимпийски басейн.Камионът работи вече около два месеца, а операторът е вложил близо 1 милион лева.\"Водата, която се изтегля от канала, се филтрира, използва се за почистването на самия канал, връща се обратно и този цикъл продължава, докато цялата цистерна се запълни с утайка\", обясни Георги Христов, мениджър проекти към \"Канализация\" по време на представянето на камиона пред журналисти.Компанията \"Софийска вода\" ще инвестира 50 милиона лева във ВиК мрежата на София до края на годината. 14 милиона лева от тях ще бъдат вложени в канализацията на града, съобщи изпълнителният директор на компанията Васил Тренев.Ще се работи по обекти в Симеоново, Орландовци и централната част на столицата. Инвестициите са насочени предимно към канализацията, тъй като там са най-сериозните нужди.От \"Софийска вода\" обявиха, че тази година предвидените средства за подобряване на ВиК мрежата на столицата са по-големи от обичайното. Столична община кандидатства по европейски проект за подобряване на ВиК мрежата, а предвидените инвестиции са около 400 милиона лева. Средствата ще бъдат вложени основно в разширяване на канализацията на града.За цялостната модернизация на ВиК мрежата на София обаче са необходими около 1 милиард лева, а самият процес ще отнеме няколко години.", "date": "2018.07.12", "title": "Специален камион почиства каналите в София"}
{"url": "https://news.bg/world/pompeo-prizova-sayuznitsite-da-sprat-finansiraneto-za-iran.html", "text": "Държавният секретар на САЩ Майк Помпео призова съюзниците на Вашингтон да помогнат за засилване на икономическия натиск над Иран. Помпео обвини Техеран, че продължава да продава оръжия в Близкия изток въпреки резолюциите на ООН, информира \"Ройтерс\".\"\", написа Помпео в \"Туитър\" преди среща с шефа за външната политика на ЕС Федерика Могерини в Брюксел.През май САЩ обявиха, че се оттеглят от ядреното споразумение с Иран и връщат санкциите. Вашингтон призова държавите да прекратят вноса на ирански петрол от 4 ноември или ще бъдат заплашени от рестриктивните мерки на САЩ.По-рано днес Доналд Тръмп заяви на пресконференция, че може да има \"ескалация между нас и иранците. Но сега Иран повече ни уважават от преди\".Високопоставени представители на Държавния департамент проведоха тридневни разговор в Саудитска Арабия за Иран. Те обсъдиха нови начини за спиране приходите на режима, разкри източник от ведомството.В друго съобщение в \"Туитър\" Помпео пише, че заедно със съюзниците от Великобритания, Франция, Германия, Саудитска Арабия и Йордания \"ние потвърдихме подкрепата си за сирийския политически процес и нашите цели за премахване на влиянието на Иран, победа над ДАЕШ (\"Ислямска държава\") и предотвратяване използването на химически оръжия\".\"\", призова той.", "date": "2018.07.12", "title": "Помпео призова съюзниците да спрат финансирането за Иран"}
{"url": "https://news.bg/world/gartsiya-vse-oshte-se-nadyava-na-dobri-otnosheniya-s-moskva.html", "text": "Гърция обяви, че все още се стреми към поддържане на добри отношения с Русия, информира \"Ройтерс\".Атина направи коментара ден след експулсирането на двама руски дипломати, които са се опитали да подкупят официални лица и да подбудят демонстрации срещу споразумението с Гърция за името, за да се попречи на Македония да се присъедини към НАТО. Също така забрани на други двама да влизат в страната. Атина не разкри подробности, докато Русия отрече обвиненията и отговори с реципрочни мерки.Вчера Алиансът официално покани Скопие да се присъедини към военната организация.През миналия месец Гърция сключи споразумение с Македония за разрешаване на дългогодишния спор за името, който пречи на Скопие да се присъедини към ЕС и НАТО.Сделката от 17 юни все още трябва да бъде одобрена на референдум в Македония и да бъде подложена на гласуване в гръцкия парламент. Националистите в двете държави категорично са против споразумението.\"\", каза заместник-министърът на външните работи Йоргос Катругалос пред осведомителната агенция.\"\", подчерта той.", "date": "2018.07.12", "title": "Гърция все още се надява на добри отношения с Москва"}
{"url": "https://news.bg/politics/vaorazhavaneto-na-edna-darzhava-e-vatreshna-neobhodimost-spored-prezidenta.html", "text": "На срещата на върха на НАТО е постигнат консенсус, че държавите членки трябва да работят за повече отбранителни способности. Това заяви президентът Румен Радев пред пред журналисти в Брюксел, където участва в Срещата на държавните и правителствените ръководители на държавите-членки на НАТО.Постигнатият консенсус по темата е най-важното решение в хода на срещата според президента. По думите му срещата на върха на НАТО е приключила с ясна воля, потвърждаваща единството на съюза и повишаването на отбранителната способности на всяка една държава.\"На поставих точно този въпрос и е записано като решение, че Националният план за достигане на два процента от БВП за отбрана трябва да бъде преразгледан до септември. Убеден съм, че всички тези планове ще бъдат ускорени\", заяви Румен Радев и призова това да се случи по внимателен начин.\"Най-важното за нас е, че повишаването на отбранителните способности на всяка една държава не трябва да става и да се възприема като принуда отвън, а трябва да бъде осъзната необходимост\", категоричен бе президентът.Запитан каква е била атмосферата при днешните дискусии, президентът посочи, че тонът се е успокоил. По думите му темата за увеличаване до 4% от БВП на заделяните пари за отбрана в националните бюджети, , остава за обсъждане на следващ етап.\"Споровете в момента са за това кога да се достигнат два процента от БВП за отбрана. Президентът Тръмп настоя това да стане на 1 януари догодина\", отбеляза Румен Радев, но допълни, че в рамките на срещата лидерите на европейските страни са отбелязали това, че в парламентарните републики има съответните механизми, по които се определя бюджета. Механизмите за това са ясни.\"Всяко едно преоборудване и превъоръжаване изисква сложни и отговорни процедури, които отнемат време, да не говорим за всички елементи, които формират отбранителните способности като подготовка\", допълни държавният глава.", "date": "2018.07.12", "title": "Въоръжаването на една държава е вътрешна необходимост според президента"}
{"url": "https://news.bg/world/pravitelstvoto-na-siriya-izdigna-flaga-v-deraa-lyulkata-na-revolyutsiyata-ot-2011-g.html", "text": "Правителството на Сирия издигна флага на страната в люлката на революцията от 2011 г.Говорител на опозицията заяви пред ливанския \"Дейли стар\", че знамето на Сирия е издигнато в град Дераа - мястото, където започна революцията през 2011 г.По-рано днес автомобили на сирийското правителство, придружени от руска военна полиция, влязоха в града, за да направят символичния акт.Събитието, според \"Ройтерс\", бележи още една голяма победа на президента на Сирия Башар Асад.Кранове на местните власти издигнаха голям пилон в близост до джамията, където бяха организирани големи демонстрации през март 2011 г., които ескалираха до продължаващия вече повече от 7 г. въоръжен конфликт в арабската държава. По време на войната загинаха стотици хиляди хора, а повече от половината население беше принудено да напусне домовете си.През последните три години правителството на Асад извоюва поредица от ключови победи с помощта на Русия, Иран и милиции.През миналия петък бунтовници в части на провинция Дераа постигнаха споразумение с Дамаск да предадат територията. Други бунтовници, които са обградени в райони на Дераа, все още преговарят с руски военнослужещи за безопасно изтегляне от града, обявиха представители на опозицията.Високопоставена руска военна делегация навлезе в контролирания от бунтовниците район в града днес и започна преговори за предаване на контрола на сирийското правителство, поясниха представители на опозицията и свидетел. Около 2000 бунтовници са блокирани в Дераа.Дераа беше сцена на протести по време на Арабската пролет през 2011 г.", "date": "2018.07.12", "title": "Правителството на Сирия издигна флага в Дераа - люлката на революцията от 2011 г."}
{"url": "https://news.bg/regions/remontira-patya-sofiya-botevgrad.html", "text": "Започват ремонтните дейности по път I-1 София - Ботевград през Витиня, съобщи Агенция \"Пътна инфраструктура\" (АПИ).Пътят София - Ботевград е алтернативен маршрут за камионите над 12 тона при извършващите се в момента ремонти по съоръженията на автомагистрала \"Хемус\".От АПИ обясняват, че през пролетта отделни участъци от първокласния път са били изкърпени, но заради интензивния трафик и дъждовете в последните седмици са се отворили дупки в отсечките, които не са били обновявани.Ремонтните дейности днес се извършват в участъка от Врачеш към Бебреш. Необходимо е шофьорите да карат внимателно и да спазват пътната сигнализация.До края на деня пътноподдържащото дружество трябва да представи на график с предстоящата временна организация на движението и обходните маршрути, по които ще се насочва тежкотоварният трафик по време на ремонтните дейности заради лошото му състояние.Припомняме, целият трафик от тежкотоварни автомобили преминава само по първокласния път през Витиня заради ремонта на стълбовете на виадуктите по АМ \"Хемус\". Това се наложи с цел повишаване безопасността на движение за леките автомобили през лятото.Движението се осъществява по обходен маршрут: от АМ \"Хемус\" при пътен възел \"Витинска река\" по път I-1 /София - Ботевград/ - път II-17 /Ботевград - АМ \"Хемус\"/ - п. в. \"Ботевград\".", "date": "2018.07.12", "title": "Ремонтират пътя София - Ботевград"}
{"url": "https://news.bg/world/priemat-balgariya-v-chakalnyata-na-evrozonata-sled-okolo-godina.html", "text": "Еврогрупата подкрепя кандидатурата на България за влизане в \"чакалнята\" на еврозоната (ERM II). Това стана ясно след продължилото часове наред днес заседание на финансовите министри. Решението бе очаквано и агенциите вече съобщиха, че според техни източници се очаква положителен отговор. Очаква се страната ни да бъде приета след около година, след като завърши мониторингът над икономиката ни и бъде дадена оценка на напредъка. Според експерти, реалистично е България да приеме еврото не по-рано от 2022 година. В позиция на Съвета на Европа се казва, че се следят внимателно реформите у нас и се подкрепят решението на властите за кандидатстване. В същото време се очаква мониторинг на Европейската централна банка. След около година ще бъде готов докладът, от който ще стане ясно дали България провежда всички необходими реформи, ще се оцени борбата с корупцията и други въпроси. От България се очаква да поеме нови ангажименти във връзка с решението. В изявление на БНБ до медиите също бе съобщено за единодушното решение. ", "date": "2018.07.12", "title": "Приемат България в чакалнята на еврозоната след около година "}
{"url": "https://news.bg/world/protesti-posreshtnaha-tramp-v-london.html", "text": "Посещението на американския президент Доналд Тръмп в британската столица Лондон започна с протести. Демонстрациите бяха очаквани. Разнообразни лозунги срещу политиката му бяха издигнати - от \"Не сте желан тук\", през \"Не на войната\", до \"Глупак\" и \"Расист\". Припомняме, че в 4-дневната програма са предвидени разговори с премиера Тереза Мей, чай с кралица Елизабет II и голф в Шотландия.В програмата е предвидено разговори с премиера Тереза Мей, чай с кралица Елизабет II и голф в Шотландия.Визитата се провежда на фона на напрежението в НАТО, планираните протести в Обединеното кралство и кризата около Брекзит.Мигрантската криза е проблем, който обединява и ЕС, и САЩ. Американският лидер смята, че е популярен на Острова, особено заради твърдата му позиция за миграцията.\"Много ме харесват във Великобритания. Мисля, че те са съгласни с мен за миграцията\", похвали се той.Проучване на Guardian/ICM показва, че 53% от респондентите не са съгласни с идеята, че Тръмп върши добра работа.", "date": "2018.07.12", "title": "Протести посрещнаха Тръмп в Лондон "}
{"url": "https://news.bg/society/prevozni-dokumenti-za-stolichniya-gradski-transport-veche-mogat-da-se-platyat-i-prez-telefona.html", "text": "Дневната и нощната карта за всички линии на градския транспорт от днес се купуват и през мобилния телефон. Това съобщават от Центъра за градска мобилност. Те също са на цени съответно 4 и 2 лева. Всеки пътник, който иска да си закупи карта за всички линии за 1 ден или да пътува с нощните линии до 04:45 ч., е необходимо да се регистрира чрез имейл на .Ето как работи системата:1. Регистрирате се на .2. Влизате в системата и виждате 2 опции за закупуване на избраната от Вас карта- чрез дебитна/кредитна карта. В случая няма значение коя е банката издател, както и не дължите никакви допълнителни такси. - чрез мобилен оператор (в момента само за А1, но в срок от няколко седмици услугата ще се предлага и от останалите мобилни оператори). Отново заплащате само цената на избраната карта, а СМС-ът Ви се таксува по абонаментния план с оператора.3. Получавате защитен QR код, който е Вашата \"карта\". Необходимо е да го сканирате на входа на метрото, за да влезнете на перона. За пътуване в наземния транспорт е необходимо да го покажете при проверка на контрольора или на кондуктора, който проверява валидността на картата.Можете да закупите картата непосредствено преди да влезете в метрото. Необходими са 45 секунди за валидиране. Не можете да се чекирате отново със същата карта, след като веднъж сте влезли, в рамките на следващите 5 мин.Контрольорите виждат в реално време кога сте закупили картата.При 3 грешни въвеждания изпратеният код се инвалидира и е необходимо изпращането на нов код за потвърждение.С новата система се избягва чакането по опашки пред Пунктовете за продажба на документи, не ви е необходимо и да търсите и търговец, който доставя карти, за да си закупите.", "date": "2018.07.12", "title": "Превозни документи за столичния градски транспорт вече могат да се платят и през телефона "}
{"url": "https://news.bg/world/sasht-severna-koreya-narushava-sanktsii-na-oon.html", "text": "Северна Корея нарушава санкции на ООН. Това се твърди в доклад на САЩ. Документите са изпратени до комисия на Организацията, предаде АП. В писмото се настоява за това да бъдат информирани всички членки на ООН. В разследването се твърди, че Пхенян незаконно си доставя преработен петрол. Според данните, между януари и май тази година танкери са пристигали най-малко 89 пъти. Общият обем на разрешени от ООН доставки е 500 000 барела годишно. Според изчисленията обаче, нелегалният го надхвърля в пъти. Вероятно става въпрос за 1,4 млн. барела. Докладът е изготвен от американското разузнаване. Въпреки опитите за размразяване на отношенията, все още остава напрежението между двете държави. САЩ подозират Пхенян и в незаконно производство на ядрено гориво. ", "date": "2018.07.12", "title": "САЩ: Северна Корея нарушава санкции на ООН "}
