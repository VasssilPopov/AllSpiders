{"url": "https://news.bg/crime/mazh-se-oplaka-ot-politseysko-nasilie-v-pleven.html", "text": "Сигнал за полицейско насилие бе подаден в Плевен, предаде \"Нова\".Всичко е започнало след оплакване от съседи за силна музика и последвало посещение на полицаи, завършило с рани от побой. По случая обаче са дадени две напълно различни версии за инцидента.Мъж е със счупени ребра и контузии по тялото след арест и според пострадалия полицаите са го пребили. Според униформените обаче той е бил агресивен, оказал е съпротива и дори се е наложило да извикат подкрепление. Един от полицаите е пострадал леко.Росен Кирилов от Плевен е стар познайник на органите на реда - криминално проявен с много регистрации в МВР.Семейството му не вижда вина в него. \"Оттук нататък ще си търся правата. Да кажат, че ние сме виновни, защото все малцинствата са виновни. За какво?\", пита жена му Надя Берова.Полицията е докладвала случая на прокуратурата за неподчинение при арест.\"Събират се всички документи относно фактическата обстановка и действията на служителите\", заяви Красимир Начев - директор на ОД на МВР - Плевен.До два месеца трябва да завърши проверката.", "date": "2019.05.20", "title": "Мъж се оплака от полицейско насилие в Плевен "}
{"url": "https://news.bg/int-politics/iran-gotov-da-se-konfrontira-s-vragovete-si.html", "text": "Ден след като ракета беше изстреляна към Зелената зона в иракската столица Багдад, която падна близо до посолството на САЩ, иранският командир Али Хаджилу обяви, че САЩ и \"враговете\" на Иран били неспособни да победят страната.Той настоя, че в момента САЩ не разполагат с военна мощ да ударят Иран, твърдение, което беше изразено през миналата седмица и от Иранската революционна гвардия.Той твърди, че северозападният регион на страната бил готов за всякакви нападения. Хаджилу определи близката военна история на Иран и неговата помощ в битката срещу ДАЕШ (\"Ислямска държава\") като примери за неговата сила.Той изтъкна, че САЩ водят \"медийна война\", за да заплашват Иран, да отслабват морала и да плашат иранците. Ала Иран бил по-силен от САЩ в региона, отбеляза той, допълвайки, че \"нашата сфера на влияние достига Средиземноморието\". Той също така каза, че Иран ще отговори на всяка агресия. Ако САЩ го атакуват, те ще понесат сериозни щети.Други ирански командири бяха цитирани от агенция \"Тасним\" да се хвалят с величието на въоръжените сили на страната. Всички те твърдят, че през последните години Иран е увеличил военните си способности. \"Благодарение на усилията за модернизиране на въоръжените сили на страната, Иран постигна забележителен напредък\", коментира един от командирите. Това включва съвременни ракети и безпилотни самолети.Коментарите са насочени към успокояването на иранския народ, че американската реторика няма да се превърне в пълномащабна война, отбелязва израелското издание Jerusalem Post.Това става, докато САЩ продължават да заплашват Иран и след като американският президент Доналд Тръмп заяви, че иранският режим може да бъде разрушен.Лидерите на Иран искат да се показват като смели, защото знаят, че в действителност технологиите им са много изостанали от тези на САЩ и всяка конфронтация се корени в поддържането обществеността на страната на Революционната гвардия и нейните сухопътни сили, коментира израелското издание.", "date": "2019.05.20", "title": "Иран готов да се конфронтира с враговете си"}
{"url": "https://news.bg/world/nad-80-000-estontsi-glasuvaha-za-evropeyski-parlament-onlayn.html", "text": "В Естония гласуват на избори за Европейски парламент. До момента повече от 82 500 естонци са гласували онлайн, съобщават АП.Балтийската държава е единствената в света, която позволява гласуване в интернет на целия електорат на всички избори.Гласуването в интернет в Естония е достъпно от 2005 г. Страната даде на света Skype. С всяка изминала година все по-голям процент гласуват в интернет, като през март на националните избори са гласували 44%.Изборите за Европейски парламент ще се проведат от 23 до 26 май. ЕС ще избере 751 европейски депутати. Естония, която е с население от 1,3 милиона души, ще има шестима представители.", "date": "2019.05.20", "title": "Над 80 000 естонци гласуваха за Европейски парламент онлайн"}
{"url": "https://news.bg/politics/tri-signala-ot-elena-joncheva-za-borisov-i-bratovcheda.html", "text": "Депутатът от БСП Елена Йончева уличава премиера Борисов в лъжа. С пост във файсбук Йончева заявява, че Борисов лъже за братовчеда Ради и къщата в Барселона. Припомняме, че тази сутрин в интервю за БТВ . С едните братовчеди не си говорели 30 години, само си махали. С другите не се виждали 40 години. Двама братовчеди съм ги бил, затова не си говорим, разказа Бойко Борисов.Елена Йончева заявява, че разполага с информация. Припомняме, че в събота  всички необходими документи по случай с къщата в Барселона и т.нар. от нея кръг \"Банкя\". В момента социалистите изготвят сигнал съвместно с юристи и настояват Цацаров да проучи случая заедно с Малко по-късно от пресцентъра на БСП съобщиха, че Елена Йончева е внесла сигнали до прокуратурата с информация за участие на Борисов и \"Братовчеда\" в \"Апартаментгейт\". Сигналите до прокуратурата са във връзка с прехвърлянето на бизнеса на Борисов на братовчед му, с когото премиерът твърди, че не поддържа контакт. Това са фирмите ИПОН 1, Борко 2000 и БИУМ 99, която от своя страна е собственик на ИПОН-Агенция за сигурност и отбрана.Вторият сигнал е за извършени заменки в полза на братовчед му Радослав Иванов - за терен на най-комуникативнато място в Люлин. В сигнала до прокуратурата се казва, че анализът на решението на СОС, справката за собствеността на \"Монтенегро 1\" ООД и вписването на договора за замяна обосновават извода, че дружеството на Радослав Венциславов Иванов (\"Братовчеда\") получава общински имот от 1065 кв.м. на стойност 197 764 (сто деветдесет и седем хиляди седемстотин шестдесет и четири) лева срещу апартамент в Ботунец и гарсониера на обща стойност 69 984, 04 лева. Логичен е въпросът дали разликата между стойностите на заменените имоти в размер на 127 796, 96 лева е стойността на посоченото задължение на фирма \"Монтенегро 1\" ООД за своя сметка да проектира и изгради пътна отсечка свързваща ул. \"Филиповско шосе\" и бул. \"Панчо Владигеров\", както и да проектира и изгради ВиК съоръженията, осветление и пътна настилка о.т. 322 през о.т. 323 до свързване с о.т. 324. Ако това е така, дали посоченото задължение е изпълнено и дали въобще струва толкова - пита Йончева в сигнала.Третият сигнал до прокуратурата е във връзка с това, че \"Братовчедът\" Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8. В сигнала Йончева моли да бъде разпоредена проверка, която да установи налице ли са данни за свързани лица по отношение на представляващите по закон и пълномощия дружества, както и евентуално за престъпления свързани с пране на пари и/или организирана престъпна група с цел пране на пари.Депутатът от БСП прилага сега и снимки на въпросния роднина на Борисов, справки от Търговския регистър и кратко видео.1. Братовчедът Радослав Иванов днес е собственик на бившия бизнес на г-н Борисов, включително ИПОН (вижте приложените документи).Видно от справки по партидите на редица дружества, в които Борисов е имал участие като собственик и/или управител, е че преди да стане кмет на Столична община и по-късно премиер, той е продал бизнеса си именно на братовчед си Радослав Венциславов Иванов.2. Във времето, когато е кмет на гр. София, Борисов прави заменки в полза на братовчед си Радослав Иванов - за терен на най-комуникативно място в Люлин.На 15.12.2006 г. е вписана замяна на недвижими имот - гарсониера и апартамент на \"Монтенегро 1\" ООД, представлявана от Радослав Иванов (Братовчеда) и недвижим имот - 1060 кв.м. на комуникативно място в столичния квартал Люлин на Столична община, представлявана от Бойко Борисов - кмет на гр. София в периода от 10.11.2005 г. до 27.07.2009 г. Подозрителен факт е, че \"Монтенегро 1\" ООД придобива тези два имота непосредствено преди договора за замяна. Разликата между стойностите на заменените имоти е в размер на 127 796, 96 лв. За това свое задължение ли фирма \"Монтенегро 1\" ООД за своя сметка е трябвало да проектира и изгради пътна отсечка, свързваща ул. \"Филиповско шосе\" и бул. \"Панчо Владигеров\", както и да проектира и изгради ВиК съоръженията, осветление и пътна настилка? Ако това е така, дали посоченото задължение е изпълнено и дали въобще струва толкова? Изпращам сигнал до главния прокурор да образува проверка, която да установи- налице ли са престъпления във връзка с процесния договор за замяна.3. Братовчедът на премиера Борисов е в съдружие и с осъждани лица - Пламен Симов, известен с прякора си \"Килията\".От справка в Търговския регистър по партидата на дружеството \"Хай строй\" ООД, ЕИК 131378629 е видно, че Радослав Венциславов Иванов (Братовчеда) продава своя дял в капитала на дружеството на Пламен Лазаров Симов, известен с прякора си \"Килията\", който е осъждан за разпространение на наркотици и се води близък до премиерския кръг. По-късно Килията продава дяловете си обратно на Радослав Венциславов Иванов (Братовчеда).Ще внеса документи до главния прокурор да разпореди проверка, която да установи налице ли са данни за свързани лица по отношение собствеността на \"Хай строй\" ООД през годините, както и за финансовите средства на посочените дружества, евентуално за престъпления, свързани с пране на пари и/или организирана престъпна група с цел пране на пари.4. Цитираните по-долу поредица от имоти на братовчеда Ради будят съмнение за произхода на средствата, с които са закупени, както и за начина на закупуване на имотите на занижени цени. Настояваме прокуратурата да направи проверка.От справката по лице на Радослав Венциславов Иванов от имотния регистър прави впечатление, че след като братовчедът Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне, Люлин - на стойност между 52 и 70 лв. на квадратен метър и Банкя. Сред последните се откроява сделка от 14.12.2007 г., с която Радослав Венциславов Иванов (Братовчеда) продава на кмета Бойко Борисов поземлен имот с площ от 462 кв.м. за 3496, 90 лева или по 7 лв. на кв.м. Видно от акта върху имота не е имало постройка, тъй като такава не е посочена да се прехвърля. Към днешна датата в този имот има изградена постройка с приблизителна застроена площ от 138 кв.м. Сделките показват, че освен всичко друго, Радослав Иванов (Братовчеда) изкупува имотите около къщата на премиера в Банкя. Имаме обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост , съседство с тази на Борисов и по-точно зад неговата къща. Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов (Братовчеда), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните. Радослав Венциславов Иванов (Братовчеда) участва, като собственик и управител в редица търговски дружества, от които най-много се открояват тези, свързани със строителството на недвижими имоти - \"Хай строй\" ООД, ЕИК 131378629 и \"Монтенегро 1\" ООД.Братовчедът Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8.", "date": "2019.05.20", "title": "Три сигнала от Елена Йончева за Борисов и братовчеда"}
{"url": "https://news.bg/world/premierat-na-ukrayna-podava-ostavka.html", "text": "Премиерът на Украйна Владимир Гройсман заяви, че в сряда подава оставка. Той обяви, че ще участва на изборите за Върховна рада, информира ТАСС.Приех решение в сряда да подам оставка след заседанието на правителството, каза той на брифинг в Киев.Той е уверен, че има още какво дадат за бъдещето на страната и поясни, че в новия парламент ще сформират професионален екип, който ще е способен да служи на държавата.Гройсман поясни, че е приел решението, след като президентът Владимир ЗеленскиДнес министърът на  по настояване на Зеленски. На 17 май външният министър ", "date": "2019.05.20", "title": "Премиерът на Украйна подава оставка"}
{"url": "https://news.bg/economics/v-es-vliza-v-sila-sistema-za-prosledyavane-dvizhenieto-na-tsigari-i-tyutyun-za-pushene.html", "text": "От 20 май в целия Европейски съюз влезе в сила новата система за наблюдение и проследяване движението на цигари и тютюн за пушене от производството до търговеца на дребно. Всяка потребителска опаковка, произведена или внесена в България след тази дата, ще бъде маркирана с уникален код.Уникалните номера ще се отпечатват върху потребителската опаковка (кутията) на тютюневите изделия. Те се маркират върху опаковките така, че да не могат да бъдат отстранени, да са незаличими и по никакъв начин да не се скриват или прекъсват.Цигарите и тютюнът за ръчно свиване на цигари, които са произведени в Съюза или са внесени в Съюза преди 20 май 2019 г. и не са маркирани с уникален индентификатор на равнище потребителска опаковка, могат да останат в свободно обращение до 20 май 2020 г.Системата изисква всички търговци на едро и на дребно да се регистрират, за да получат кодове за търговското си дружество, както и за всеки свой магазин или склад.Според Закона за тютюна, тютюневите и свързаните с тях изделия, издател на уникални идентификатори е \"Печатницата на Българска народна банка\" АД (ПБНБ АД). Регистрацията на търговците ще се извършва само по електронен път, а началото бе дадено на 15 април, тази година.За целта, всеки търговец трябва да подаде онлайн заявление на интернет страницата  (която се поддържа от ПБНБ АД), за да получи по един идентификационен код за икономически оператор и за обектите, които той управлява.Системата, разработена от ПБНБ АД, дава възможност за регистрация единствено с електронен подпис с оглед сигурност на идентификацията при удостоверяване и извършване на електронни услуги. Лицата, които подлежат на регистрация могат да го направят с електронен подпис, издаден на търговеца, или чрез упълномощаване на лице, което разполага с електронен подпис. Регистрацията на търговците на едро и дребно е безплатна.След като извършат регистрация в системата, от търговците на дребно не се изисква да подават информация към нея, но при доставка обектите им ще бъдат отбелязвани от търговеца на едро.Към 20 май 2019 г. са регистрирани над 22 000 обекта за търговия на едро и дребно (на над 14 000 икономически оператора). Системата остава отворена за регистрацията и след 20 май, като в системата ще се регистрират и всички нови обекти, които тепърва ще започнат търговия с тютюневи изделия.Агенция \"Митници\", като национален компетентен орган, има достъп до системата за проследяване и възможност да идентифицира цялата информация, закодирана в кодовете на уникалните идентификатори. Също така митническите органи ще могат да преглеждат съхраняваните данни и да правят справки.Агенция \"Митници\" има достъп и до регистъра на всички икономически оператори и на оператори на първите търговски обекти за продажба на дребно, които участват в търговията с тютюневи изделия, както и на обектите и машините, използвани от тях за производство, съхранение и обработка на продуктите им.", "date": "2019.05.20", "title": "В ЕС влиза в сила система за проследяване движението на цигари и тютюн за пушене"}
{"url": "https://news.bg/crime/tsatsarov-sabra-dans-mvr-kpkonpi-i-nap-za-imotite-na-visshi-darzhavnitsi.html", "text": "В ДАНС се проведе среща под ръководството на главния прокурор Сотир Цацаров за координация и изпълнение на разпоредени от него действия за предоставяне на информация за несъответствия с декларирано имотно състояние на лица, заемащи висши публични длъжности.В хода на координацията е уточнено всяка институция по компетентност да обобщи без забавяне информация, съобразно поставените от главния прокурор изисквания, за систематизиране от ДАНС и предоставяне на Прокуратурата.В срещата участват на заместник главния прокурор Иван Гешев, министъра на вътрешните работи Младен Маринов, главния секретар на МВР гл. комисар Ивайло Иванов, директора на ГДБОП-МВР гл. комисар Ивайло Спиридонов, директора на ГДНП-МВР гл. комисар Христо Терзийски, изпълнителния директор на НАП Галя Димитрова, заместник-председателя на КПКОНПИ Антон Славчев, председателя на ДАНС Димитър Георгиев и заместник-председателя на ДАНС Недялко Недялков. Припомняме, след избухването на на властта . От страна на главния прокурор беше разпоредена , като стана ясно, че в обхвата й влиза и .В скандала с къщите за гости бяха замесени имената на подалия оставка зам.-министър на икономиката , но и на депутата от БСП и кандидат за ЕП От друга страна все още продължава да тече проверката, също разпоредена от главния прокурор, на имуществото на на Комисията за борба с корупцията  (заради апартамента му с тераса) и неговия заместник. Тази проверка ще обхване и имотното състояние и на шефа на Следствието  и на председателя на ВКС Също така проверка бе оповестена и на Всички тези проверки продължават да текат.", "date": "2019.05.20", "title": "Цацаров събра ДАНС, МВР, КПКОНПИ и НАП за имотите на висши държавници"}
{"url": "https://news.bg/world/germaniya-poharchila-eur23-mlrd-za-integriraneto-na-migrantite-prez-2018-g.html", "text": "Германия е похарчила 23 милиарда евро през миналата година за интегрирането на повече от 1 милион бежанци и борба с причините за миграцията от чужбина. Това става ясно от правителствен документ, показан на \"Ройтерс\".Това е увеличение с близо 11% в сравнение с 20,8 милиарда евро, които Германия е изхарчила през 2017 г., показва документът на финансовото министерство.Правителството е похарчило 7,9 милиарда евро през изминалата година за мерки, целящи мигрантите да се държат извън ЕС и подобряване на условията на живот в родните им държави, което е с 16% повече в сравнение с 2017 г.16-те провинции на Германия, които предимно отговарят за настаняването и интегрирането на новопристигналите от държави като Сирия, Ирак и Афганистан, са получили 7,5 милиарда евро от федералното правителство миналата година. Това бележи увеличение от 14% спрямо година по-рано.Алис Вайдел, парламентарният лидер на крайнодясната \"Алтернатива за Германия\", критикува правителствената политика на канцлера Ангела Меркел за изхарчените милиарди евро за бежанците: \"Това е скъпоструващо парти за добре дошли за сметка на гражданите\".", "date": "2019.05.20", "title": "Германия похарчила €23 млрд. за интегрирането на мигрантите през 2018 г. "}
{"url": "https://news.bg/int-economics/ukrayna-preustanovi-tranzita-na-ruski-petrol-po-druzhba-kam-es.html", "text": "Украинската държавна петролна компания \"Укртранснафта\" отново е преустановила транзита на петрол по тръбопровода \"Дружба\", съобщиха от пресслужбата на компанията.Това е станало след съобщение на унгарската компания MOL за технически проблеми от тяхна страна. Сега в Киев очакват кога Будапеща ще потвърди готовността си отново да приеме суровината. Тогава изпомпването ще бъде възстановено.През април редица страни преустановиха транзита на руски петрол по \"Дружба\" заради проблеми с качеството на петрола. От руската компания \"Транснефт\" твърдят, че суровините са били умишлено замърсени, като е образувано наказателно дело и първите арести са извършени.През май изпомпването започна да се възстановява. \"Укртранснафта\" го възобнови в 00:00 часа днес.От началото на деня - до съобщението на унгарската компания - украинците са доставили четири хиляди тона петрол в посока ЕС, се уточнява в съобщение на компанията във Facebook.", "date": "2019.05.20", "title": "Украйна преустанови транзита на руски петрол по \"Дружба\" към ЕС"}
{"url": "https://news.bg/world/ayfelovata-kula-zatvorena-mazh-se-opita-da-se-kateri-po-neya.html", "text": "Айфеловата кула в Париж бе затворена за кратко за посетители заради мъж, който се опита да се катери по нея, съобщиха световните информационни агенции.Изпратени са били пожарникари, които първо са разговаряли с него.  Полицията Ръководството коментира в лаконично съобщение случилото се. В него се казва, че обектът е затворен, намиращите се на него - евакуирани, а посетителите са призовани да избягват временно района.В социалните мрежи бързо се появиха снимки и видеа от инцидента.Мотивите на мъжа за момента са неизвестни.Един от последните подобни инциденти е от 2017 година, когато друг мъж нахлу в кулата и заплаши да се самоубие.Айфеловата кула е една от най-посещаваните забележителности в Европа. Всяка година тя приема около 7 млн. туристи.Един от символите на френската столица, кулата е на 130 години.", "date": "2019.05.20", "title": "Айфеловата кула затворена, мъж се опита да се катери по нея "}
{"url": "https://news.bg/int-politics/voenen-samolet-na-rusiya-navleze-v-estoniya.html", "text": "Руски военен самолет за кратко е нарушил въздушното пространство на членката на НАТО Естония, като това е станало близо до остров Вайндло, който се намира в Балтийско море, съобщава основната информационна агенция на прибалтийския регион, цитирана от АП.Посланикът на Москва в Талин е бил привикан за обяснение от естонските власти във връзка с инцидента.Балтийската информационна агенция уточни, че самолетът Ту-154 е прекарал по-малко от една минута във въздушното пространство на страната в събота.Цитирайки естонските военни, агенцията допълва, че транспондерът на руския самолет е бил включен и е имало план за полет, но е нямало радиовръзка с руския самолет.Изтъква се, че Естония ще връчи протестна нота на посланика на съседна Русия, като се добавя, че това е бил първият подобен инцидент през тази година.", "date": "2019.05.20", "title": "Военен самолет на Русия навлезе в Естония"}
{"url": "https://news.bg/politics/borisov-udarno-proveryava-patishta-zavod-gazoprovod-i-sportna-zala.html", "text": "Премиерът Бойко Борисов ударно инспектира завод, пътища, газопровод и спортна зала.\"Докато другите говорят за диверсификация, ние я правим. Цялото трасе е за 18 млрд. куб. метра газ. Това е Балкански поток. В сряда ще направим същото и с Гърция - там е от 3 до 5 млрд. куб м. И с нашите находища - Хан Аспарух и Силистар - имаме пълна диверсификация\", обясни той след като инспектира извършените от \"Булгартрансгаз\" ЕАД дейности в района на Болярово, по разширение на газопреносната инфраструктура от българо-турската граница до българо-сръбската граница.Борисов обясни, че компресорните станции са американски, а трасето трябва да е готово до октомври. \"Създаваме условия и за американски втечнен газ, и за руски газ. Ние си построяваме в момента газовите магистрали. Паралелно с дипломацията и усилено строим\".Борисов наблюдава полагането на тръби и коментира, че реализацията на цялостната концепция за газов хъб \"Балкан\" цели запазване стратегическата роля на България, като водещ газов център в региона на Европа.Във Фейсбук, премиерът обясни: \"Проверих строителството на новата многофункционална зала в Бургас. Освен спортни събития в нея ще могат да се провеждат конгреси, фестивали и концерти\".Той иснпектира изграждането на обходния път на Поморие, част от първокласния път Слънчев бряг - Бургас. В строителството на отсечката с дължина 5,8 км, ще се инвестират около 20,6 млн. лв от републиканския бюджет. Борисов коментира и че завършва реконструкцията на 10-километровия участък от пътя Пловдив - Асеновград. Инвестицията е за близо 33 млн. лв - от оперативни програми и републиканския бюджет. С изграждането на отсечката се осигурява бърз транспортен достъп на жителите от общините Куклен и Асеновград и от област Смолян до АМ \"Тракия\". Този път е основната връзка на летище Пловдив и индустриалния район в околностите на Пловдив до Транс-европейска транспортна мрежа. АПИ стартира процедура за изработване на технически проект и строителство на локални платна на пътя, допълни той.\"Пътят Пловдив-Асеновград е станал много хубав. Призовавам шофьорите да не се изкушават и да спазват ограниченията, за да няма катастрофи\", коментира премиерът.По думите му, започва и ремонтът на обходния път на Пазарджик. Той е изграден през 70-те и е ремонтиран само частично. Вследствие дългогодишната експлоатация на пътя, асфалтовата настилка е силно напукана. Предвижда се и проект за изцяло ново трасе на околовръстния път на Пазарджик, което да изведе напълно тежкия трафик от урбанизираните територии.", "date": "2019.05.20", "title": "Борисов ударно проверява пътища, завод, газопровод и спортна зала"}
{"url": "https://news.bg/bulgaria/agentsiyata-po-vpisvaniyata-nyama-lipsvashti-zapisi-v-imotniya-registar.html", "text": "Няма липсваща информация в Имотен регистър относно сделки, в това число и сключвани от главния прокурор Сотир Цацаров.Това съобщиха от Агенцията по вписванията във връзка със запитвания от медии за \"липсващи записи\". През 2007 г. е функционирала старата система на Имотния регистър, като в нея не е имало изискване да се отразяват всички връзки между страните и имота, уточняват от там.Действащата информационна система дава публичност и противопоставимост на данните, вписани в Имотния регистър.При различните начини на търсене на справки са дадени множество критерии, например, по физическо/юридическо лице, по двойно-входящ номер, по имот и прочие. В зависимост от избора на критерии, справката дава различна част от наличните данни и именно на това се дължи заблудата, че в разпространените в медиите справки липсват данни.От Агенцията напомнят, че първичният документ е нотариалният акт, който е виден и е един и същ при всеки начин на търсене.Припомняме, че вчера стана ясно, че автоматизирано известяване по e-mail.", "date": "2019.05.20", "title": "Агенцията по вписванията: Няма липсващи записи в Имотния регистър"}
{"url": "https://news.bg/world/samolet-se-razbi-v-severno-more.html", "text": "Малък самолет се разби в Северно море, предаде \"Спутник\". Той е изпълнявал полет от Вангенроге до Хановер, Германия. Започнала е спасителна операция. Отломки от самолета вече са били открити. Вероятната причина са лоши атмосферни условия. За момента повече детайли не се съобщават. ", "date": "2019.05.20", "title": "Самолет се разби в Северно море "}
{"url": "https://news.bg/int-politics/naydzhal-faradzh-zalyat-s-mlechen-sheyk-po-vreme-predizborna-obikolka.html", "text": "По британския евроскептик Найджъл Фарадж е бил хвърлен млечен шейк по време на предизборна обиколка, съобщават британските медии.Това е станало, след като лидерът на партия \"Брекзит\" току-що е бил изнесъл кратка реч в Нюкясъл като част от предизборната му обиколка на страната преди европейските избори, които във Великобритания ще се проведат в четвъртък (23 май).Мъж е бил издърпан от полицай и по-късно е видян в белезници.Уточнява се, че 32-годишен мъж е хвърлил млечен шейк Five Guys banana, както и подсолен карамелен млечен шейк.От полицията уточниха: \"32-годишен е арестуван по подозрение в общо нападение и остава в полицейски арест.\"Извършителят пък заявил: \"Не знаех, че той (Фарадж) е в града, мислех, че това е единственият ми шанс. Това е право на протест срещу хора като него. Злъчта и расизмът, които той разпространява в тази страна, са далеч по-вредни от един залял го отпред млечен шейк.\"Стоейки в белезници пред книжарница, извършителят коментирал, че не съжалява за действията си. Той отрече твърдението, че човек е бил порязан, посочвайки, че той само е хвърлил шейка върху Фарадж.Евроскептичният британски политик е последната подобна жертва, като наскоро Карл Бенджамин от Британската партия за независимост и Томи Робинсън са претърпели подобни атаки.По-късно Фарадж коментира в \"Туитър\": \"За съжаление някои привърженици на оставането на Обединеното кралство в Европейския съюз се радикализираха до такава степен, че нормалната предизборна кампания стана невъзможна. За да работи една цивилизована демокрация, вие се нуждаете от съгласието на губещите, политиците, които не приемат резултатите от референдума (през 2016 г.), ни доведоха до това.\"", "date": "2019.05.20", "title": "Найджъл Фарадж залят с млечен шейк по време предизборна обиколка"}
{"url": "https://news.bg/world/szo-razsledva-zloupotrebi-na-svoi-sluzhiteli-za-blizo-200-mln-dolara.html", "text": "Световната здравна организация разследва злоупотреби на свои служители за близо 200 млн. долара, предаде АП. Проверката бе наредена след разкрития на агенцията.Извънредни и нерегламентирани разходи при пътувания доведоха до репортажа и мерките на ръководството. Оказва се, че служители са резервирали скъпи билети в бизнес класа в последния моменти и луксозни хотели, както и че са нарушавали други правила на Организацията при свои служебни пътувания.Продължава се с практиката да се търсят \"вратички\" от правилата и служители да пътуват при условия, които не се налагат.От 2017 година СЗО се ангажира да намали такива злоупотреби и те отбелязват спад с 4 % оттогава.Те обаче биха могли да отблъснат потенциални дарители, когато Организацията се бори ", "date": "2019.05.20", "title": "СЗО разследва злоупотреби на свои служители за близо 200 млн. долара "}
{"url": "https://news.bg/int-politics/iran-obyavi-zasileno-obogatyavane-na-niskoobogaten-uran.html", "text": "Иран е увеличил четирикратно производството си на нискообогатен уран на фона на напрежението съ САЩ по отношение на ядреното споразумение с Техеран, след като президентът Доналд Тръмп предупреди Иран, че ще се изправи пред своя \"край\", ако заплаши Америка отново, съобщават АП и \"Ройтерс\".Докладите сочат, че производството е на уран, обогатено само с лимита от 3,67%, определен от ядрената сделка от 2015 г., което означава, че Иран скоро ще надхвърли ограниченията на запасите, установени от споразумението.Иран може да обогати урана до ниво от 3,67%. В същото време, преди сключването на Съвместния план за действие (FIDA) за иранската ядрена програма, агенцията припомня, че Техеран обогатява уран до 20%, което е много по-малко от урана с висока степен на обогатяване или оръжия, който е 90%.Стъпката следва дни на засилено напрежение, предизвикано от разгръщането на бомбардировачи и самолетоносач на САЩ в Персийския залив, срещу все още неуточнени заплахи от Иран.На 8 май иранският президент Хасан Рохани обяви официалното спиране от 15 май на изпълнението на част от задълженията по ядрената сделка в отговор на едностранното оттегляне на САЩ от него и факта, че участниците по иранската ядрена програма не изпълняват задълженията си. Беше съобщено и че Техеран възобновява работата по обогатяването на уран и модернизация на реактора в Арак.В продължение на 60 дни Техеран няма да изпълни условията по две точки на Директивата за финансовите помощи за развитие. Както обяснява президентът, \"продажбата на обогатен уран и тежка вода в други страни в страната ще бъде спряна\", както предвижда сделката. Уранът и тежката вода ще се съхраняват в Иран. Рохани също така отбеляза, че \"Иран няма друга възможност, освен да намали ангажиментите си\", като страната го прави \"за да осигури правата си\", а също и да постигне \"балансирано прилагане на условията на сделката от всички страни\".На 8 май 2018 г. Доналд Тръмп обяви, че Вашингтон едностранно ще се оттегли от сделката и през ноември са възстановени санкциите срещу Иран, включително забрана за търговия с петрол. ", "date": "2019.05.20", "title": "Иран обяви засилено обогатяване на нискообогатен уран"}
{"url": "https://news.bg/bulgaria/manolova-iska-po-dobra-zashtita-sreshtu-problemi-s-targovskiya-registar.html", "text": "Защита от бъдещи проблеми. За това се обяви омбудсманът Мая Манолова на брифинг в институцията.Тя се срещна с част от адвокатите, които я сезираха с отворено писмо в петък с настояване да защити правата на гилдията и на клиентите им.\"Проведохме среща по искане на адвокати, като основната тема бе функционирането на Търговския регистър. Изцяло споделям тревогата им за липса на предвидимост в работата на длъжностните лица в администрацията на Агенцията по вписванията. Липсата на ясни недвусмислени правила, които да водят до непротиворечиви действия и практика от страна на държавните служители там дава почва за подозрения и опасения у гражданите и у адвокатите, че е налице злоупотреба с право. Става въпрос за постановяване на многобройни откази по искания за вписвания, за регистрация с една цел - събиране на допълнителни такси.\", каза тя.От Агенцията по вписванията отговориха на омбудсмана. В съобщението се казва, че от февруари Агенцията е предприела и вече реализира пакет от мерки за уеднаквяване на практиката на длъжностните лица по регистрация с цел редуциране броя на постановените незаконосъобразни откази.Създаден и функционира отдел \"Анализ, методология и организация\", чиято основна функция и задача е събиране, синтезиране и анализ на информация относно постановени откази на длъжностни лица по регистрацията, както и на информация за постановени съдебни решения по обжалвани пред съда откази. На база извършените анализи, Агенцията по вписванията периодично изготвя предложения за изменение и допълнение на нормативни актове, свързани с дейността на длъжностните лица по регистрация.Като част от пакета мерки е и създадения отдел \"Административно - наказателна дейност\", чиято функция е налагане на административни наказания и ангажиране на административно наказателна отговорност, включително и на длъжностните лица по регистрация, в случаите на неправомерно постановени откази или извършени вписвания.От особено значение и с цел предотвратяване на порочни практики, от създаването на регистъра е въведен и принципът на случайно разпределяне на заявленията от информационната система на длъжностни лица по регистрацията. Същият принцип е въведен и по отношение на разпределяне на заявленията след дадени указания за отстраняване на нередности.Статистиката показва спад в постановените откази от длъжностните лица по регистрация. За периода февруари-май 2019 г. те са 11873, като за сравнение за същия период през 2018 г. са постановени 13758 или 10% постановени откази от общия брой разгледани заявления. Важно е да се отбележи, че в посочените 10% едва около 5% се обжалват, като съда отменя около половината от обжалваните. Следва да се вземе предвид и противоречивата съдебна практика по идентични казуси. В този смисъл и за длъжностните лица по регистрация няма установен единен критерий за произнасяне по идентични заявления в лицето на съдебната практика.В момента все още се наблюдават редица практики от страна на потребителите на услугите на Агенцията, затрудняващи регистьрното производство и водещи до постановяване на откази/указания, е установила Агенцията.Подават се заявления за обявяване на годишен финансов отчет без приложен нито един документ с цел спазване на законоустановения срок за подаването им в регистъра и други подобни, се казва още в съобщението.Манолова коментира по време на брифинга и други актуални теми.Сред тях е противоречива съдебна практика по отношение обжалването на отказите до регистърните производства и гражданите са поставени в ситуацията на неведение в кои случаи ще получат регистрация на заявени от тях обстоятелства и в кои ще трябва да внасят още такси или в продължение на години да водят дела срещу постановени откази. Тя подчерта още, че не се възстановяват разноските по съдебни дела, водени срещу отказ на длъжностни лица, в случаите, в които този отказ е бил отменен, поради което гражданите търпят вреди.\"Адвокатите се оплакват от липса на уважение към гражданите и към тях в случаите, в които има временно преустановен достъп до Търговския регистър, без обяснение и предупреждение за сривовете, което много сериозно се отразява върху тяхната работа и върху интересите на гражданите, които са се обърнали за адвокатско представителство и защита\", подчерта омбудсманът.Сред другите посочени от гилдията проблеми е софтуерът на Търговския регистър, който дава непрекъснато \"бъгове\", достъпът до Имотния регистър от страна на адвокатите и електронното правосъдие.", "date": "2019.05.20", "title": "Манолова иска по-добра защита срещу проблеми с Търговския регистър "}
{"url": "https://news.bg/regions/katastrofi-v-blagoevgrad-pratiha-dvama-v-bolnitsa.html", "text": "Двама души пострадаха при две катастрофи днес в Благоевград, предаде БГНЕС. Инцидентите са станали заради мокра пътна настилка.Към 17.10 ч. такси се блъска в спрял мотоциклетист на бул.\"Димитър Солунски\" 37-годишният водач на мотор \"Сузуки\" е ранен и приет в болница.Към 18 ч. лек автомобил \"Фолксваген-Поло\" спира пред пешеходна пътека, за да пропусне движещ се по нея пешеходец. Отзад го блъска \"Ауди-А3\", чийто водач напуска местопроизшествието.22-годишният водач-разносвач на пици е пострадал от камшичния удар, състоянието му се изяснява.", "date": "2019.05.20", "title": "Катастрофи в Благоевград пратиха двама в болница "}
{"url": "https://news.bg/bulgaria/tsik-prie-metodicheskite-ukazaniya-za-mashinnoto-glasuvane.html", "text": "Централната избирателна комисия прие методическите указания за произвеждането и начина за машинно гласуване в секционните избирателни комисии. Това стана ясно от съобщение, публикувано в сайта на ЦИК тази вечер.Решението е взето на основание чл. 57, ал. 1, т. 29 от Изборния кодекс и § 39 от Преходните и заключителни разпоредби на Закона за изменение и допълнение на Изборния кодекс (обн., ДВ, бр. 21 от 2019 г.).ЦИК  за гласуване.Припомняме, че изборите за членове на Европейския парламент от Република България са насрочени за 26 май 2019 година.", "date": "2019.05.20", "title": "ЦИК прие методическите указания за машинното гласуване "}
{"url": "https://news.bg/world/avstriyski-ministri-hvarliha-ostavki.html", "text": "Всички правителствени министри от Австрийската партия на свободата се оттеглиха тази вечер, съобщиха световните информационни агенции.Това бе , след като те по-рано днес изразиха готовност да се оттеглят от постовете си след .Те заплашиха с оттегляне, ако вътрешният министър Херберт Кикъл, представител на партията им, бъде уволнен, което Курц и направи в понеделник вечерта. Очаква се те да бъдат заменени от технократи, които ще управляват до изборите.Курц е информирал за решението си президента Александър ван дер Белен., които ще се проведат през септември след грандиозния корупционен скандал, който свали крайнодесния австрийски лидер Хайнц-Кристиан Щрахе. ден след разпространение на видео, което го уличи в корупционен скандал. Видеото показва, че Щрахе предлага правителствени договори в замяна на политическа подкрепа. Също така изглежда като намек за потенциално незаконна система за дарения на крайнодясната партия на свободата, която ръководи. управлението на партията.", "date": "2019.05.20", "title": "Австрийски министри хвърлиха оставки "}
{"url": "https://news.bg/world/donald-tramp-prizova-demokratite-da-razsledvat-hilari-klintan.html", "text": "Президентът на САЩ Доналд Тръмп призова демократите в Камарата на представителите да започнат разследване на бившия държавен секретар Хилари Клинтън за предполагаеми престъпления, както и да направят проверка на разследването на специалния прокурор Робърт Мълър за намесата на Русия на президентските избори.\"Защо демократите не проверят всички престъпления, извършени от мошеничката Хилари и съмнителното разследване за Русия? Те ще си върнат доверието, Джери Надлър, Шиф, пред тях ще се отвори ново бъдеще. Може би те ще могат да се кандидатират и за президент\", написа американският лидер в \"Туитър\".Джери Надлър и Адам Шиф са председатели на комисиите по правни въпроси и разузнаване към Камарата на представителите на САЩ.Преди дни главният прокурор на", "date": "2019.05.20", "title": "Доналд Тръмп призова демократите да разследват Хилари Клинтън"}
{"url": "https://news.bg/int-politics/teheran-kam-tramp-genotsidnite-napadki-na-sasht-nyama-da-ubiyat-iran.html", "text": "Външният министър на Иран Мохамед Джавад Зариф остро смъмри американския президент Доналд Тръмп, който обяви преди часове, че Иран ще види своя \"официален край\", ако предприеме военни действия срещу САЩ.Сравнявайки Тръмп с войнствени владетели от миналото като Чингис Хан и Александър Велики, Зариф настоя, че иранците \"бяха горди и смели в продължение на хилядолетия, докато всички агресори отидоха в небитието\".\"Икономическият тероризъм и геноцидните нападки няма да сложат край на Иран\", написа иранският първи дипломат в \"Туитър\", като изтъкна, че Тръмп е бил подтикнат за атаките си срещу Иран от т. нар. \"Б-отбор\", под което очевидно има предвид съветника по националната сигурност на Белия дом Джон Болтън, израелския премиер Бенямин Нетаняху и саудитския престолонаследник Мохамед бин Салман.През уикенда американски бойни кораби проведоха военни учения в Арабско море, включително учение въздух-въздух. Това стана след разполагането от страна на САЩ на водена от самолетоносач ударна корабна група, както и група бомбардировачи близо до Иран в отговор на потенциална заплаха от Техеран.Отношенията между САЩ и Иран са обтегнати още от Ислямската революция през 1979 г., но изтеглянето на САЩ от ядреното споразумение, сключено през 2015 г., и въвеждането на тежки икономически санкции срещу Техеран допълнително изостриха напрежението.Тръмп обаче, чиято предизборна кампания беше съсредоточена върху обещанието САЩ да прекратят скъпоструващите си задгранични намеси в различни конфликти, се твърди, че подкрепя преки преговори с Техеран като най-добрия начин за подобряване на отношенията. От своя страна Зариф също заяви, че Иран не търси военна конфронтация с никого.", "date": "2019.05.20", "title": "Техеран към Тръмп: Геноцидните нападки на САЩ няма да убият Иран"}
{"url": "https://news.bg/world/tramp-s-ofitsialen-start-na-kampaniyata-si-za-preizbirane-na-16-yuni.html", "text": "Президентът на САЩ Доналд Тръмп възнамерява да даде официален старт на кампанията си за преизбиране на 16 юни, съобщава Axios, позовавайки се на източници от Републиканската партия.На същата дата, 16 юни, точно преди четири години той обяви, че се кандидатира за президент на САЩ.Според източниците Тръмп ще започне предизборната си кампания с поредица от митинги \"Да направим Америка отново велика\" в така наречените \"суинг\" щати, където разликата между кандидатите от Републиканската партия и Демократическата партия е под 10%, включително Флорида, Аризона, Охайо, Монтана, Невада, Уисконсин и Минесота, въпреки че планът все още не е финализиран.Днес американският лидер ще вземе участие в митинг в Пенсилвания.В същото време Тръмп написа в \"Туитър\", че очаква да остане на власт още 6 г.", "date": "2019.05.20", "title": "Тръмп с официален старт на кампанията си за преизбиране на 16 юни?"}
{"url": "https://news.bg/regions/remontirat-ul-malko-tarnovo-v-duha-na-stara-sofiya.html", "text": "Освен че има пряко предназначение като пътна артерия и свързваща връзка между бул. \"Дондуков\", бул. \"Цар Освободител\" и прилежащото пространство към площад \"Александър Първи\", най-малката улица в София - ул. \"Малко Търново\" е запечатала под паветата си хилядолетна история. Сега предстои улицата да бъде реновирана и интегрирана в градската среда.Под паветата, разположени по улицата, са открити древни останки от селище, съществувало през третото хилядолетие преди Христа. В исторически план улицата е известна като \"Часовникова\", разказва екскурзоводът Стефан Огнянов от SofiaTour.През Възраждането в горния край на улицата е имало Часовникова кула. Тя функционира до началото на 20 век заради часовникарския еснаф, който твърди, че кулата вреди на техния бизнес. Паметта за миналото на най-малката улица съдържа и легенди. Емблематичният бар \"Луна\" също се е намирал тук. Носят се легенди, че това е било любимото място на цар Борис Трети. Дали е така, не се знае, но барът е най-близо до дома му, предполага Огнянов.Сградата, в която днес се помещават държавните архиви, някога е била използвана от Държавна сигурност. Желязната врата на улицата е била вход към тайни килии, които са били използвани за репресии над буйни младежи, несподелени политическите идеологии на режима.\"Когато хората минават покрай тази врата, всъщност не подозират какво се крие зад нея\" по думите на Огнянов. Сградата се свързва със социализма, но всъщност тя е строена през 30-те години и е служила за офис на италианска застрахователна компания. От 2016 година е започнало общественото обсъждане, в което са се включили и столичани.Проектът за реконструкция на емблематичната улица беше представен на конференция в Агенция \"Държавни архиви\". Изложба, която може да бъде посетена от всички граждани, представя стари свидетелства, снимки и макети на материалите, които ще бъдат използвани при реконструкцията на ул. \"Малко Търново\". Предвижда се контактната зона с жълти павета да бъде запазена, като стълбите ще бъдат застлани с термолющен гранит.Предвиждат се ивици за незрящите. Всички шахти ще бъдат подменени с нови капаци. Отводняването на околните сгради води до замърсяване и мухъл, затова се предвижда и работа по язвите. Подменени ще бъдат парапетите и осветлението.В началото на века улицата е имала окачено аксиално осветление, което ще бъде реновирано с цел запазване на облика на улицата. Според главния архитект на общината Здравко Здравков проектът е изключително важен, защото свързва \"Московска\" с реновираната улица \"Дондуков\". Вариантът за реновиране на ул. \"Малко Търново\" е значително консервативен, а ние с този проект запазваме духа с жълтите павета, за да се създаде еднородност и да се избегне смесица от материали, каза още Здравков.Целта на проекта е възстановяването на разказа, наслоен във времето и като почистим малката уличка, да дадем добър пример за малки градски трансформации по думите на главния архитект. Това ще подобри и пешеходната достъпност.Финансирането се осъществява чрез дарение от строителна фирма BLD. Тя ще отговоря като компания за инвеститорския контрол. Документно общината ще приключи одобрението на проекта до края на юни, като неговото реализиране ще започне през лятото и се очаква да завърши през септември.", "date": "2019.05.20", "title": "Ремонтират ул. \"Малко Търново\" в духа на стара София"}
{"url": "https://news.bg/economics/balgariya-e-6-ta-v-evropa-po-iznos-na-med-s-nad-103-hil-kg-za-2018-g.html", "text": "През 2018 година България изнася около 10 000 тона пчелен мед (103 600 кг) за страни от ЕС, а извън ЕС, около 4 тона мед (3 925 кг). За сравнение, вносът от ЕС за България е около 13 тона (12 848), а от страни извън ЕС е около 4 тона (3 668), съобщава Евростат по повод 20 май - Световния ден на пчелите.През 2018 г. държавите-членки на ЕС са внесли 208 000 тона естествен мед от държави извън ЕС  на стойност 452 милиона евро, като за същата година, само 21 000 тона мед са изнесени от държавите-членки на ЕС извън ЕС. Този износ е на стойност 119 млн. Евро.В сравнение с 2013 г. вносът на мед от страни извън ЕС се е увеличил с 25%. Износът на мед от ЕС към държави извън ЕС се увеличава с 40%.Германия, най-големият вносител на мед, като през 2018 г. в страната са внесени 60 000 тона мед от държави извън ЕС (29% от общия внос на мед извън ЕС). Това прави Германия най-големият вносител на мед в ЕС от страни извън ЕС, пред Обединеното кралство (45 000 тона, 22%), следвана от Белгия (22 000 тона, 11%), Полша (21 000 тона, 10%) и Испания (17 000 тона, 8%).Вносът на мед от страни извън ЕС идва предимно от Китай (80 000 тона, или 39% от общия внос на мед извън ЕС), пред Украйна (41 000 тона, 20%), следван от Аржентина (25 000 тона, 12). %), Мексико (21 000 тона, 10%) и Чили (8 000 тона, 4%).Унгария, Белгия и Испания са най-големите износители на мед. През 2018 г. сред държавите-членки на ЕС се търгуват 137 000 тона мед. Унгария е изнесла в други държави-членки на ЕС 20 000 тона мед (14% от общия вътрешен за ЕС износ на мед). Така Унгария е най-големият износител на мед в ЕС, следван от Белгия (19 000 тона, 14%) и Испания (18 000 тона, 13%), пред Германия (16 000 тона, 12%) и Полша (15 000 тона, 11%).Засилените мерки идват след многобройните случаи през последния месец на натровени от пестициди пчели. Днес стана ясно, че н - вероятно заради натравяне с препарати за растителна защита.Припомняме, в края на април пчелари алармираха за Заради проблема те Пчеларите обвиниха арендаторите на земеделски земи за измиращите си кошери и поискаха По-късно, че проблемът не засяга само пчелите. Оказа се, че от опасните пестициди са били засегнати дори В началото на май  заради масовото отравяне на пчелите с пестициди. Те получиха уверение, че  за понесените вреди.", "date": "2019.05.20", "title": "България е 6-та в Европа по износ на мед с над 103 хил. кг за 2018 г. "}
{"url": "https://news.bg/finance/etsb-ima-dostatachno-instrumenti-sreshtu-ikonomicheskiya-spad-spored-shefa-na-bnb.html", "text": "ЕЦБ разполага с \"голям брой инструменти\" в случай на сериозен икономически спад, твърди управителят на Българската народна банка Димитър Радев в свое интервю за международния сайт за икономически анализи MNI. Той е член на Генералния съвет на Европейската централна банка от назначението му през 2015 г.Радев обръща внимание на факта, че ЕЦБ не е затворила вратата за покупки на активи, както и че не съществува заложено в правило ограничение за промяна на ставките като тези по улесненията с постоянен достъп или редовните операции на открития пазар.\"Знаем, че може да има различни степени на подкрепа в рамките на Управителния съвет за определени особено нестандартни мерки, ако такива бъдат разглеждани. Следователно, също така е вярно, че ефективността на арсенала на ЕЦБ в крайна сметка зависи от решимостта и ръководството й, а не от разнообразието или мащаба на използваните инструменти\", коментира Радев.Според него неутрализирането на негативните ефекти от отрицателните лихвени проценти е основна тема на дискусии от март, когато изказването на Председателя на ЕЦБ Марио Драги във Франкфурт доведе до предположението, че той обмисля въвеждането на диференциран лихвен процент по депозити, държани в централната банка.\"Има основателни аргументи за притеснения от много ниските или отрицателни лихвени проценти, особено ако те остават на тези нива. Банките може да бъдат по-слабо мотивирани да подобряват ефективността поради ниските им разходи за финансиране. Същевременно, активите в балансите им може да ерозират и са изложени на бъдещ обрат в цикъла и този риск трябва да бъде адекватно оценен\", твърди управителят на БНБ.Димитър Радев подчертава, че забавянето на икономиката на еврозоната може да се окаже временно. Съвсем не е сигурно обаче дали Европа ще излезе от сегашния временен застой през втората половина на 2019 г.\"Икономиката на еврозоната надмина очакванията на много икономисти през първото тримесечие на годината. Все още предстои обаче да видим какви ще бъдат темпът и посоката на развитие на икономиката през следващите месеци и тримесечия,\" заяви Димитър Радев, като посочи продължаващото напрежение в световните търговски отношения и \"политическите събития\" в Европа.\"Последните данни може да се тълкуват като признак, че забавянето на икономическата активност в региона може да е временно\", каза той в отговор на нашите въпроси поелектронната поща тази седмица.Запитан дали слабият икономически растеж на еврозоната е форма на \"японски сценарий\", той отговори: \"Като наблюдаваме продължителни периоди на забавен растеж, много ниски лихвени проценти и застаряващо население в Европа, наистина идват на ум сравнения с предходни исторически епизоди и други икономики.\"\"Ответните реакции на политиката могат да са ефективни само доколкото са насочени към структурни области като образованието, пазара на труда и пенсионните реформи. Фокусът трябва да остане ясен: стимулиране на производителността и конкурентоспособността,\" каза той, добавяйки, че фискалните политики трябва да са по-силно ориентирани към растеж.\"Това не означава непременно увеличение на разходите. Още повече, че по-големите разходи ще имат отрицателен ефект в държави без пространство за фискално маневриране\", уточни Радев.Той бе внимателен в своята оценка на неотдавнашните призиви за преразглеждане на стратегията на паричната политика на ЕЦБ. Управителят на БНБ изрази предпазливост също и в отговор на предложенията, че институцията трябва да понижи заложената си средносрочна цел за темп на инфлация от близо до, но под 2%, на около 1%.\"Може би има основания да започне да се мисли дали трябва да се разгледа възможността за промяна,\" отбеляза той. Но добави: \"Каквото и решение да приеме ЕЦБ в това отношение (ако бъде взето такова), то следва да бъде под формата на добре комуникиран процес. Не мога да не се съглася напълно с неотдавнашния коментар на Петер Прат, който предупреди, че такива публични изявления могат да бъдат изтълкувани неправилно и дори да бъдат приети като признание от страна на ЕЦБ за неуспешно изпълнение на мандата си, което не е вярно.\"По отношение на желанието на България да влезе в двегодишния валутен механизъм за приемане на еврото ERMII, Радев обясни, че страната ни, която се присъедини към Европейския съюз през 2007 г., вече отговаря на ключови критерии за приемане на еврпейската валута, а националната парична единица на страната се очаква да се присъедини към Валутния механизъм II на ЕС по-късно тази година.Въпреки това, няма вероятност страната да влезе във валутния съюз по-рано от средата на 2022 г., заяви през януари Валдис Домбровскис, заместник-председател на Европейската комисия и отговарящ по въпросите на еврото, а Радев се съгласи, че остават някои пречки за присъединяването.\"Трябва да ускорим процеса на реална конвергенция,\" смята Радев. \"Предизвикателствата пред нас са структурни, а не фискални или монетарни. Предстои още работа и на институционалния фронт. Макар че институцията за управление на публичните финанси е образцова, както показват резултатите, в някои други институции са необходими съществени подобрения.\"В България обществената и политическата подкрепа за по-нататъшно задълбочаване на процеса на европейска интеграция \"остава над средните нива за ЕС, въпреки и навярно донякъде поради развитието на текущата ситуация,\" заяви Радев.\"Това вече става по-скоро рационален, а не емоционален избор и това е добра новина\".", "date": "2019.05.20", "title": "ЕЦБ има достатъчно инструменти  срещу икономическия спад според шефа на БНБ"}
{"url": "https://news.bg/world/mirnata-konferentsiya-na-donald-tramp-shte-se-provali-ubedeni-palestintsite.html", "text": "Мирните усилия, които пренебрегват политическите стремежи на Палестина, ще се провалят, обявиха високопоставени палестински представители, след като администрацията на президента на САЩ Доналд Тръмп съобщи, че свиква икономическа конференция, която ще се проведе през следващия месец, пише \"Гардиън\".Конференцията е първата стъпка към разкриването на дългоочаквания мирен план на САЩ за Близкия изток.Вашингтон обяви в неделя, че Бахрейн се е съгласил да бъде домакин на конференция за обсъждане на потенциални икономически инициативи към все още неразкрития план, който Тръмп през последните две години обещава да е \"споразумението на века\".Говорител на президента на Палестина Махмуд Абас се съмнява, че конференция ще доведе до благоприятни резултати.\"Всеки план без политически хоризонт няма да доведе до мир\", коментира говорителят.Саеб Ерекат, високопоставен палестински дипломат и преговарящ, отбеляза: \"Всички опити за съвместно съществуване на потисника и угнетения са обречени на провал...Не става въпрос за подобряване на условията на живот под окупация, а за постигане на пълния потенциал на Палестина за прекратяване на израелската окупация\".Палестинският премиер Мохамад Щайе заяви, че правителството не е информирано предварително за конференцията.\"Ние не се подаваме на изнудване и няма да продадем политическите си права за пари\", категоричен е министър-председателят.Събитието ще се проведе на 25-26 юни в Манама, столица на Бахрейн. Участващите ще дискутират амбициозна, постижима визия и работна рамка за просперитет на палестинския народ. Няма да се обсъждат политически проблеми, включително окончателните граници на бъдеща палестинска държава, решение кой да контролира Йерусалим и какво ще се случи с милионите палестински бежанци.", "date": "2019.05.20", "title": "Мирната конференция на Доналд Тръмп ще се провали, убедени палестинците"}
{"url": "https://news.bg/int-economics/gartsiya-drastichno-namali-dds-to-za-nyakoi-stoki-i-uslugi.html", "text": "Намаляването на данъка върху добавената стойност (ДДС) на десетки стоки и услуги, обявено от властите в Гърция през последните седмици, влезе в сила от днес, съобщават гръцките медии.Съкращенията се отнасят до няколко вида стоки на рафтовете в супермаркетите, за които ДДС се понижава от 24 на 13 процента, както и за ресторанти и кафенета, където също вече се прилага 13-процентна ставка.Сред продуктите, които са с намалено ДДС, влизат зехтин, месо и риба, какао и обикновени стандартизирани непресни храни.Оттук нататък сметките за електричество ще подлежат на 6 процента ДДС, а не на 13 на сто, както и сметките за природен газ.", "date": "2019.05.20", "title": "Гърция драстично намали ДДС-то за някои стоки и услуги"}
{"url": "https://news.bg/regions/zatvoriha-patya-bachkovo-asenovgrad-zaradi-obrushvane-na-skatove.html", "text": "Пътят Бачково - Асеновград е затворен, съобщава БНР.И в двете посоки са се образували колони от автомобили.По информация на Агенция \"Пътна инфраструктура\" днес и утре от 8.00 до 18.00 часа се извършва обрушване на скатове. По тази причина на всеки два часа трафикът ще бъде спиран.Шофьорите могат да използват алтернативен маршрут Кричим - Девин.", "date": "2019.05.20", "title": "Затвориха пътя Бачково-Асеновград заради обрушване на скатове"}
{"url": "https://news.bg/crime/osadiha-okonchatelno-publichen-izpalnitel-spryal-delo-sreshtu-misho-birata.html", "text": "ВКС потвърди окончателно осъдителната присъда на публичен изпълнител от Варна, нарушил служебните си задължения в полза на  с щети за държавата за близо половин милион лева.Недрет Н. нарушил служебните си задължения, като прекратил с разпореждане изпълнително производство, образувано за принудително събиране на дължими от дружество \"Евродринкс\" АД на бизнесмена Михаил Михов, държавни вземания, при положение че задължението не било погасено изцяло.По този начин осъденият ощетил държавата с 498 728,68 лева.В деловодната система на Агенцията за държавни вземания по изпълнителното дело срещу дружеството длъжник \"Евродринкс\" АД ръчно била вписана промяна на размера надължимите лихви и на част от главниците по несъбраните вземания.Първоначално Варненският окръжен съд признал за невинен публичния изпълнител. Оправдателната присъда била потвърдена от Апелативния съд във Варна през декември 2016 г. Последвал протест на прокуратурата и въззивното решение на Апелативния съд било отменено от ВКС, а делото - върнато за ново разглеждане от друг състав на въззивната инстанция.След връщането на делото за ново разглеждане в Апелативния съд във Варна била постановена нова въззивна присъда, с която била отменена оправдателната присъда на Варненския окръжен съд и подсъдимият Недрет Н. бил признат за виновен по повдигнатото му обвинение, като му било наложено наказание \"лишаване от свобода\" за срок от една година с 3-годишен изпитателен срок години.Решението на Върховния касационен съд е окончателно и не подлежи на обжалване.", "date": "2019.05.20", "title": "Осъдиха окончателно публичен изпълнител, спрял дело срещу Мишо Бирата"}
{"url": "https://news.bg/world/severna-makedoniya-mozhe-da-izprevari-sarbiya-po-patya-kam-evrochlenstvo.html", "text": "Северна Македония може да изпревари Сърбия по пътя си към еврочленство. Това смята еврокомисарят по разширяването Йоханес Хан, цитиран от B92.Хан повтори, че държавите от региона не могат да се присъединят към ЕС без да разрешат двустранните проблеми. Но според него Северна Македония е \"положителен пример в региона, че проблемите могат да бъдат разрешени\".На събитие във Виена, посветено на \"Новите перспективи пред Северна Македония\", премиерът на балканската държава Зоран Заев подчерта, че споразумението между Скопие и Атина \"може да насърчи Белград и Прищина да продължат диалога\".Хан отбеляза, че в момента Северна Македония е единствената държава на Западните Балкани, която няма спор със съседите си и е \"по-стабилна от другите части на региона\".\"Те постоянно ме питат кой първи ще се присъедини към ЕС, моят отговор е винаги един и същи - процесът се основава на заслуги, основава се на принципа на регатата и скоростта на присъединяване зависи от това кой постига най-голям напредък по този път\", продължи той.\"Ние започнахме преговори със Сърбия и Черна гора, в момента тези държави официално са най-напред по този път, но това не изключва вероятността Северна Македония да навакса изоставеното, защото тя е единствената страна, която няма двустранни спорове със съседите си\", обясни Хан.\"В стратегията на Европейската комисия за Западните Балкани ясно заявяваме, че ще приемем нови членки само ако няма двустранни конфликти. Ние не сме готови да внесем конфликти\", обясни еврокомисарят.Той добави, че в Северна Македония има политическа стабилност, защото опозицията е готова за диалог в парламента, което би искал да види и в другите държави от региона.", "date": "2019.05.20", "title": "Северна Македония може да изпревари Сърбия по пътя към еврочленство"}
{"url": "https://news.bg/crime/razbiha-mezhdunarodna-prestapna-grupa-za-tsigari-rakovodena-ot-balgari.html", "text": "В тясно сътрудничество и непрекъснат обмен на информация между испанската Национална полиция и ГДБОП - сектор \"Контрабанда\" към отдел \"Митнически режими, данъчна и осигурителна система\" е разкрита международна престъпна организация за незаконно производство на цигари на територията на Испания, с последващо разпространение в страни от ЕС.Работата по случая започва през 2017 г., след информация от ГДБОП към испанската Главна дирекция \"Криминална полиция\" за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво.Изяснено е, че тютюнът е внасян от България, без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство.В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми са \"изпирани\" чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения.В хода на съвместното разследване са установени складови помещения на престъпната група в Барселона и гр. Константи, провинция Тарагона, където криминалистите предположили, че се осъществява нелегалното производство на цигарите.Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изграждат мрежа от фирми за строителство, транспорт и придобиване на фирми в чужбина.Така изградената структура е високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност.При работа в екип, след като са установени достатъчно факти и обстоятелства за престъпната дейност, в началото на април в Испания е проведена полицейска операция.В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес.На територията й са задържани 15 украински и един молдовски гражданин - работници, както и българин, контролирал работния процес. Вътрешността на склада, където е изградена нелегалната фабрика е оборудвана със система за шумоизолация на машините, като там е организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре, затворени и без мобилни телефони. Някои от тях съобщават, че дори не знаеят в коя страна се намират, тъй като в Испания влизат по суша, а в ЕС пристигат с полети от Украйна.При по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт.Според испанските власти нелегалната фабрика е с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки (общо 13), произвеждани на едно място.Намерени и иззети са 1 000 000 кутии цигари под търговските марки на 3 известни производителя и други (от общо 13 различни марки) на обща стойност 4,5 млн. евро, както и голямо количество тютюн, консумативи, пълна поточна линия за първичната фаза (смесване и обработка на тютюните) и вторична фаза (производство и пакетиране на готовите изделия).Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер от над 5,1 млн. евро. Съвместната работа по случая продължава.", "date": "2019.05.20", "title": "Разбиха международна престъпна група за цигари, ръководена от българи"}
{"url": "https://news.bg/politics/chavdar-marinov-e-noviyat-zam-ministar-na-zemedelieto.html", "text": "Министър-председателят Бойко Борисов назначи на длъжността заместник-министър на земеделието, храните и горите Чавдар Маринов.Той е завършил Тракийския университет в Стара Загора със специалност \"Животновъдство\", има и придобита образователно-квалификационна степен \"магистър\" по специалност \"Финансов мениджмънт и маркетинг\" от Висше училище по застраховане и финанси в София. В периода 2007-2017 г. е заемал експертни длъжности в Държавен фонд \"Земеделие\" и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци. Ресорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.", "date": "2019.05.20", "title": "Чавдар Маринов е новият зам.-министър на земеделието"}
{"url": "https://news.bg/crime/otnovo-otlozhiha-deloto-sreshtu-stolichna-obshtina-za-mrasniya-vazduh.html", "text": "Софийският градски съд отново отложи делото за мръсния въздух в София, предаде БНР. Следващото заседание е насрочено за 8 юли.Мотивите на съда са събиране на доказателства. Беше назначена тройна експертиза, която да установи екологичните, икономическите и здравните последици от качеството на въздуха в периода 2015-2017 г.Адвокат Димо Господинов изрази мнение, че има пропуски в работата на Столичната община. Според него голяма част от вината за замърсяването на въздуха се дължи именно на общината, тъй като нейните действия били \"хаотични, неефективни и нецелесъобразни\".Припомняме, гражданската организация \"Група за чист въздух\" заведе дело срещу общината  Последното заседание от 15 април обаче ", "date": "2019.05.20", "title": "Отново отложиха делото срещу Столична община за мръсния въздух"}
{"url": "https://news.bg/world/london-predupredi-iran-da-ne-podtsenyava-reshimostta-na-sasht.html", "text": "Министърът на външните работи на Великобритания предупреди Иран да не \"подценява решимостта на САЩ\" на фона на растящото напрежение в Персийския залив, информира АП.Джереми Хънт коментира пред журналисти в Женева, че американските лидери \"не търсят конфликт, не искат война с Иран, но ако американските интереси бъдат атакувани, те ще отвърнат. И това е нещо, което иранците трябва да обмислят много, много внимателно\".Той добави, че Великобритания е провела много разговори с държавния секретар на САЩ Майк Помпео за Иран. Хънт изрази надежда, че Иран ще се откаже от дестабилизиращите си действия в региона.Министърът признава, че има опасност напрежението да обхване по-голяма част от Близкия изток.\"Ние искаме деескалация на ситуацията, защото това е част от света, където нещата могат да станат случайно\", смята той.", "date": "2019.05.20", "title": "Лондон предупреди Иран да не подценява решимостта на САЩ"}
{"url": "https://news.bg/int-politics/voyna-mezhdu-sasht-i-iran-mozhe-da-izpepeli-irak.html", "text": "Водещи шиитски фигури в Ирак предупредиха против опитите страната им да бъде вкарана във война между САЩ и Иран, заявявайки, че това отново ще превърне Ирак в бойно поле, точно след като е на пътя към възстановяване, съобщава \"Асошиейтед прес\".Предупреждението дойде часове след като ракета падна в силно укрепената Зелена зона на иракската столица Багдад, приземявайки се на около километър от посолството на САЩ. Няма информации за ранени хора и засега никоя групировка не е поела отговорност за атаката в неделя вечерта.Скоро след това американският президент Доналд Тръмп отправи предупреждение към Иран в \"Туитър\" да не заплашва САЩ или ще се изправи пред \"официалния си край\".Миналата седмица САЩ разпореди евакуацията на неважния си дипломатически персонал от Ирак в контекста на неуточнени заплахи от страна на Иран и нарастващото напрежение в региона. Белият дом също така изпрати бойни кораби и бомбардировачи в Персийския залив, за да се противопоставят на предполагаемите ирански заплахи.Днес двама влиятелни шиитски духовници и водещ политик - всички с тесни връзки с Иран - предупредиха, че Ирак отново може да бъде притиснат между двете страни на менгемето. Страната е домакин на повече от 5000 американски военни, а също така е и дом на мощни милиции, подкрепяни от Иран, някои от които искат тези американски сили да напуснат страната.Популисткият шиитски религиозен учен Моктада ал Садр заяви, че всяка политическа партия, която би вкарала Ирак във война между САЩ и Иран, \"ще бъде враг на иракския народ\".\"Тази война ще отбележи края на Ирак\", предупреди носещият черна чалма Ал Садр, настоявайки: \"Нуждаем се от мир и възстановяване.\"Каис ал Хазали, който е лидер на подкрепяната от Иран Асаиб ал Хак, или Лигата на праведната група, написа в \"Туитър\", че се противопоставя на операции, които \"дават предлози за война\" и добави, че те само \"ще навредят на Ирак от гледна точка на политиката, икономиката и сигурността\".За Ирак, в който мнозинството от населението е шиитско, да бъде театър за прокси войни не е нещо ново. Той е разположен на разломната линия между шиитски Иран и предимно сунитския арабски свят, воден от Саудитска Арабия, и отдавна е мястото, където се разиграва съперничеството между Саудитска Арабия и Иран за господство в региона.След инвазията на Америка през 2003 г. в Ирак за свалянето на диктатора Саддам Хюсеин, американски войски и подкрепяни от Иран милиции водеха полеви битки на територията на цялата страна, а десетки американски войници бяха убити или ранени от сложни оръжия, произведени в Иран.Канцеларията на Хади ал Амири, който е лидер на коалиция от шиитски паравоенни сили, подкрепяна от Багдад и Техеран, публикува изявление, в което призовава иракчаните да работят заедно, за да \"държат Ирак и региона далеч от война\".\"Ако избухне война ... тя ще изпепели всички\", предупреди Амири.", "date": "2019.05.20", "title": "Война между САЩ и Иран може да \"изпепели\" Ирак"}
{"url": "https://news.bg/regions/v-karnobat-zapochvat-podpiska-v-pokrepa-na-minyu-staykov.html", "text": "Жители на Карнобат започнаха подписка в защита на бизнесмена Миню Стайков, предаде БНР.Той е в ареста повече от 8 месеца.Припомняме, Стайков е обвинен за ръководене и за участие в организирана престъпна група за производство на цигари без бандерол, данъчни престъпления, пране на пари и за злоупотреби с еврофондове. С допълнително обвинение той се сдоби н началото на май, когато стана ясно, че Специализираната прокуратура разследва  и Програмата за конверсия на лозята, като зам.-главният прокурор Иван Гешев определи разследването като \"разбиване на империята \"Карнобат\".Миналата седмица стана ясно, че  в ареста заради \"несправедливата съдебна система\".Организаторите на подписката ще изпратят и петиция до Народното събрание.В инициативния комитет са включени общински съветници, бизнесмени и жители на града. Те събират подписи в защита на Стайков пред читалището в Карнобат.По думи на един от инициаторите - адвокат Стефан Кенов, петицията до Народното събрание ще има три основни искания. Едно от тях е преразглеждане на законодателството и определяне на максимален срок, в който човек, задържан под стража, може да стои без присъда и без внесен обвинителен акт. На второ място - ако може, това да бъде свършено колкото се може по-бързо, добави Кенов. Той посочи, че последното искане е да се преразгледа цялото законодателство по отношение на задържаните под стража.От Инициативния комитет настояват българското законодателство да бъде съобразено с Европейската харта за правата на човека.", "date": "2019.05.20", "title": "В Карнобат започват подписка в покрепа на Миню Стайков"}
{"url": "https://news.bg/world/skandalat-uvelichi-podkrepata-za-partiyata-na-kurts.html", "text": "Австрийската народна партия на канцлера Себастиан Курц увеличава подкрепата си, но не е достатъчна, за да управлява сама.Това показва първото социологическо проучване след разразилия се през последните дни политически скандал, който изпрати страната към предсрочни избори, които ще се , информира \"Блумбърг\".Партията е подкрепяна от 38% от австрийците или с четири процента повече в сравнение с предишното изследване, става ясно от проучването на Research Affairs Institut за вестник Oesterreich, проведено от 18 до 20 май.Социалдемократите получават 26 на сто подкрепа, докато Австрийската партия на свободата губи 5% и сега е поддържана от 18 на сто от избирателите.В проучването са участвали 500 души.Курц изрази надежда да спечели достатъчно гласове на предсрочните избори, за да управлява без партньори. За последно е постигнато в Австрия в началото на 80-те г. на миналия век, когато в законодателния орган имаше само три партии.Междувременно ДПА съобщава, че консервативният канцлер е изправен пред двоен риск от разпадане на кабинета и вот на недоверие, след като крайдясната Австрийска партия на свободата е замесена в корупционен скандал. В събота Курц обяви, че , но планира да продължи съвместната си работа с повечето крайнодесни министри до изборите през септември.Но днес от Австрийската партия на свободата предупредиха, че министрите им ще подадат оставка, ако Курц уволни вътрешния министър Херберт Кикъл. Подобна стъпка би оставила кабинета без министри на транспорта, труда, външните работи и отбраната само няколко дни преди евроизборите.\"Много съжалявам. Ние наистина искахме да продължим да работим\", обяви Норберт Хофер на пресконференция, но не съобщи, че ще подадат оставка. В неделяКрайнодесният австрийски лидер Хайнц-Кристиан Щрахе , което го уличи в корупционен скандал. Видеото показва, че Щрахе предлага правителствени договори в замяна на политическа подкрепа. Също така изглежда като намек за потенциално незаконна система за дарения на крайнодесната партия на свободата, която ръководи.Но днес Кикъл влезе в сблъсък с Курц. Той обвини канцлера, че е \"опиянен от властта\". Австрийската народна партия \"работи за интереса си без да мисли за последствията\", продължи Кикъл.Междувременно малката лява опозиционна партия \"Сега\" (Jetzt) съобщи, че ще поиска вот на недоверие срещу правителството на Курц на следващото парламентарно заседание. Партията обвини канцлера за възникналата криза.Основателят на партията Петер Пилц заяви, че ще търси подкрепата на Австрийската партия на свободата, за да получат необходимото мнозинство.В Брюксел Европейската комисия коментира, че \"напълно се доверява\" на австрийския народ и институциите да разрешат политическия скандал.", "date": "2019.05.20", "title": "Скандалът увеличи подкрепата за партията на Курц "}
{"url": "https://news.bg/regions/silna-gradushka-udari-severozapadna-balgariya.html", "text": "Силна градушка удари гародве и села в Северозападна България.Пострадали са населени места в Монтана, Ловеч, Плевен, Враца, Тетевен. Граждани побликуваха снимки и видеа в социалните мрежи. Към момента няма информация относно нанесените щети.", "date": "2019.05.20", "title": "Силна градушка удари Северозападна България"}
{"url": "https://news.bg/int-politics/sauditska-arabiya-prihvana-raketi-izstrelyani-ot-husite-kam-meka.html", "text": "Саудитска Арабия е прихванала две балистични ракети, изстреляни от бунтовниците хуси от Йемен над Таиф, съобщиха арабски медии. Една от ракетите е била насочена към Мека, а другата - към Джеда, уточнява \"Ал Арабия\", позовавайки се на очевидци.Противовъздушната отбрана на кралството е прихванала и разрушила ракетите.Подкрепяните от Иран йеменски бунтовници хуси отрекоха информациите. \"Саудитският режим се опитва, чрез тези твърдения, да събере подкрепа за бруталната си агресия срещу великия йеменски народ\", подчерта военният говорител на хусите Яхия Сарея във \"Фейсбук\".\"Ал Арабия\" уточни, че официален коментар от Саудитска Арабия се очаква по-късно през деня.През миналата седмица Саудитска Арабия съобщи, че заредени с експлозиви безпилотни самолети на хусите са ударили две саудитски петролни помпени станции. Цитирайки източник в групировката, контролираната от хусите агенция SABA информира вчера, че поразяването на тези инсталации е началото на военни операции срещу 300 жизненоважни военни цели.Други цели включвали военни щабове и съоръжения в Обединените арабски емирства (ОАЕ), Саудитска Арабия, както и техни бази в Йемен, цитира източника SABA.Заместник-министърът на отбраната на Саудитска Арабия обвини Иран, че е разпоредил атаката срещу саудитските петролни помпени станции, за която хусите поеха отговорност.", "date": "2019.05.20", "title": "Саудитска Арабия прихвана ракети, изстреляни от хусите към Мека"}
{"url": "https://news.bg/health/vtori-sluchay-na-neureditsi-v-nzok-s-dete-lekuvano-v-chuzhbina.html", "text": "Сигнал за втори случай с дете, което се лекува в чужбина, одобрено от фонда, са получили в Пациентски организации \"Заедно с теб\".Случаят касае начина за закупуване на билети при пътуване за лечение в чужбина. От организацията обясняват, че детето е от Варна, но от НЗОК отказват на купят билети за детето и придружителя по-рано, въпреки че датата за лечение се знае два месеца предварително. Освен това билетите ще бъдат от София, а разходите Варна - София ще са за лична сметка на семейството. Освен това отново ще трябва да бъдат купени в последния момент, което също е много скъпо.Във Варна има летище, нормално е болните деца да пътуват оттам и това да се финансира от НЗОК. От пациентските организации задават въпроса каква е логиката да се случва това.По-каква причина НЗОК първо разхищава публични средства, купувайки скъпи билети в последния момент? И второ защо не се поема пътуването от родното място на детето за чужбина или поне да се купят билети, когато се знае датата, за да може и родителят да купи по-евтини за София два месеца по-рано.Припомняме, че , че за първи случай на писмен сигнал от страна на родител, но има генерален проблем в системата. Причината е, че е   Припомняме, че  и от 1 април премина в структурите на НЗОК. Още при взимането на решението за преструктурирането хора от системата предупреждаваха, че това може да .Пенка Георгиева призова родителите на нуждаещите се от лечение в чужбина и страната деца да не се страхуват, а да търсят съдействие, в случай че Здравната каса възпрепятства лечението, тъй като всяко дете има право на достоен живот.", "date": "2019.05.20", "title": "Втори случай на неуредици в НЗОК с дете, лекувано в чужбина"}
{"url": "https://news.bg/world/katar-ne-e-pokanen-na-izvanredni-arabski-sreshti-v-sauditska-arabiya.html", "text": "Катар не е поканен на две регионални срещи на върха, свикани за обсъждане на атаките срещу петролните активи на Саудитска Арабия, обяви представител на катарското външно министерство, цитиран от \"Ройтерс\".В събота две срещи в Мека на 30 май, за да се обсъдят извършените през миналата седмица  и срещу  на Обединените арабски емирства (ОАЕ).Саудитска Арабия, ОАЕ, Бахрейн и Египет бойкотират Катар икономически и дипломатически от юни 2017 г. Те обвиняват Доха в поддържане на тероризъм и връзки с регионалния враг Иран. Катар отрича обвиненията.\"Катар, който все още е изолиран от съседите си, не получи покана за участие на двете срещи\", отбелязват от външното ведомство.Рияд В неделя ОАЕ обяви, че настоящите \"критични обстоятелства\" в региона изискват \"обединена арабска и персийска позиция\".", "date": "2019.05.20", "title": "Катар не е поканен на извънредни арабски срещи в Саудитска Арабия"}
{"url": "https://news.bg/energy/petkova-ochakva-dostapna-energiya-sled-udalzhavaneto-na-zhivota-na-5-i-6-blok-na-aets-kozloduy.html", "text": "Удължаването на живота на пети и шести блок на АЕЦ \"Козлодуй\" е един от основните приоритети на правителството в енергийната област. Това заяви министърът на енергетиката Теменужка Петкова по време на посещението си в АЕЦ \"Козлодуй\", където проверява изпълнението на дейностите, свързани с плановия годишен ремонт на пети блок на централата. Според нея това ще гарантира сигурността на електроенергийните доставки за българските потребители.Тя подчерта, че удължаването на живота на двата блока в атомната централа е много сериозен ресурс за българската енергетика, чрез който ще се осигури чиста енергия на достъпни цени за гражданите и бизнеса.Петкова припомни, че лицензът за работа на пети блок вече беше удължен с десет години от Агенцията за ядрено регулиране, а сега предстои АЕЦ \"Козлодуй\" изпълнява предвидените за това мерки изцяло със собствени средства, изтъкна тя и добави, че централата е в отлично финансово състояние - печалбата й за миналата година е 167 млн. лв., а над 360 млн. лв. са наличностите по банковите сметки на компанията.Енергийният министър коментира и , които твърдят, че промяната в Закона за енергетиката, с която се премахва двойното им субсидиране, не се прилага за всички.\"Този тип производители са били финансирани веднъж от Държавен фонд \"Земеделие\" и втори път - чрез преференциални цени на електроенергията им. Одитният орган на ЕК отчете, че това е свръхсубсидиране, което трябва да бъде премахнато\", обясни тя. По нейни думи именно поради тази причина Законът за енергетиката е бил променен през 2015 г.Тя напомни, че , според който промените не противоречат на Конституцията.По нейни думи, ако двойното финансиране не е било премахнато, това е щяло да застраши верифицирането на средствата от Държавен фонд \"Земеделие\". Тя съобщи, че в следващите дни предстои нова среща с производителите на енергия от възобновяеми източници, за да бъде обсъден казусът отново.", "date": "2019.05.20", "title": "Петкова очаква достъпна енергия след удължаването на живота на 5 и 6 блок на АЕЦ \"Козлодуй\""}
{"url": "https://news.bg/crime/nagradiha-prokurora-po-deloto-sreshtu-ahmed-musa.html", "text": "Главният прокурор Сотир Цацаров награди прокурора по делото за разпространение на радикален ислям Недялка Попова от ОП-Пазарджик, следовател Даниела Янева от ОСлС към ОП - Пазарджик, и екипа от ДАНС, работили по случая, за образцово изпълнение на служебните им задължения.Делото за разпространение на радикален ислям е образувано на 4 юни 2009 г. В хода на разследването е установено, че се касае за нелегална структура на ислямската организация \"Ал Уакф Ал Ислами\", в която участват български граждани, завършили Ислямски университет в Медина, Саудитска Арабия. Ръководителите на структурата развиват дейност по налагане и утвърждаване идеологията на радикалния ислям - \"салафизма\" . Организацията е развивала дейност на територията на три области - Пазарджишка, Благоевградска и Смолянска.На 4 ноември 2010 година са направени искания до ОС - Пазарджик за претърсване на жилища и помещения, ползвани от организацията. На 6 новмри 2010 г. е проведена операция на територията на трите области от прокуратурата и агенти на ДАНС, като са иззети множество вещи, литература и пари.Обвинителен акт в ОС Пазарджик е внесен на 14.06.2012 г. срещу 13 лица. Делото е известно като \"Делото срещу 13-те имами\".С присъда от 2014 г. на ОС Пазарджик са осъдени на лишаване от свобода: Саид М. от Сърницаедна година условно и 3000 лева глоба. Абдуллах С. от с. Кандови, общ.Велинград - девет месеца лишаване от свобода и 3000 лева глоба. Ахмед Муса от Пазарджик - една година лишаване от свобода с прибавени 3 години от предишна присъда и глоба в размер на 5000 лева. На останалите е постановена глоба.Присъдата е протестирана и обжалвана пред Апелативен съд - Пловдив. Съдът постановява глоби за Саид М. и Абдулах С. На Ахмед Муса наказанието е увеличено на 2 години лишаване от свобода.Следва обжалване на въззивната присъда пред ВКС от Ахмед Муса, присъдата е отменена в цялост, включително и в частта, в която е влязла в сила за глобите. Върховният касационен съд връща делото на Апелативен съд - Пловдив за ново разглеждане.Апелативен съд - Пловдив разглежда делото, като в него участва наблюдаващия прокурор от ОП - Пазарджик Недялка Попова. На 30 март 2018 г. Апелативен съд - Пловдив потвърждава присъдата на Окръжен съд - Пазарджик спрямо Ахмед Муса Присъдата отново е обжалвана от подсъдимия пред ВКС.На 25 арпил тази година Първо наказателно отделение на ВКС осъжда Ахмед Муса на 1 година лишаване от свобода. Към нея е присъединено и наказание от предишна присъда на Окръжен съд - Пазарджик, в сила от 20 ноември 2004 г. от 3 години лишаване от свобода. Остава и глобата в размер на 5000 лева.Ахмед Муса Ахмед е задържан още същия ден и приведен в затвора в Пазарджик за изтърпяване на общо наказание от 4 години лишаване от свобода.Припомняме, на  на прокурор Попова пред пловдивския сайт Трафикнюз, с който тя предупреждава за опасни тенденции в българското общество.От Главното мюфтийство последва незабавна реакция, като бе .Прокурор Попова е един от обвинителите по в, който беше и един от обвиняемите по делото за  срещу 13-те имами от Пазарджик, което започна през 2010 година.. В края на миналата година съдът в Пазарджик реши да пусне под гаранция Ахмед Муса - подсъдим за разпространение на радикален ислям.През декември 2017 г., .Срещу Муса бяха повдигнати , религиозна \" и след като имамът прекара 3 години в ареста, неговият защитник представи бележка, че неговата гаранция е платена.Тогава, .", "date": "2019.05.20", "title": "Наградиха прокурора по делото срещу Ахмед Муса"}
{"url": "https://news.bg/world/iznenadvashto-parlamentarno-mnozinstvo-za-upravlyavashtite-v-avstraliya.html", "text": "Коалицията на консерваторите в Австралия си осигури парламентарно мнозинство след победа на изборите в събота. Победата позволява на премиера Скот Морисън да прокара предвидените законодателни промени без подкрепата на независимите, информира \"Ройтерс\".Консервативната Либерално-национална коалиция на Морисън обори социологическите проучвания. Министър-председателят определи победата като политическо чудо. Австралийската лейбъристка парти се очакваше да победи управляващата коалиция на федералните избори.Австралийската избирателна комисия съобщи, че коалицията на Морисън печели 76 места в 151-местния парламент. Комисията пояснява, че коалицията получава едно от трите места, които все още не са окончателно обявени.Според местни анализатори коалицията ще спечели най-малко още едно място, което ще й позволи да избере председател на парламента и да има мнозинство в парламента.Една от първите задачи на Морисън е да направи рокади в кабинета след пенсионирането на няколко политици. Рокадите ще бъдат следени отблизо като признаци за промяна на политиката.Коалицията си постави за цел да намали въглеродните емисии с 26-28% от нивата от 2005 г. до 2030 г., но ООН предупреди, че Австралия най-вероятно няма да успее да изпълни целта си.Победената Австралийска лейбъристка партия има по-амбициозни цели - намаляване на емисиите с 45% до 2030 г. и 50% на възобновяемата енергия до 2030 г.", "date": "2019.05.20", "title": "Изненадващо парламентарно мнозинство за управляващите в Австралия"}
{"url": "https://news.bg/int-politics/rusiya-otricha-uchastie-v-skandala-s-partiyata-na-svobodata-v-avstriya.html", "text": "Кремъл увери, че Русия по никакъв начин не е участвала в политическия скандал в Австрия, при който вицеканцлерът на страната беше показан на видеозапис, в който предлага държавни договори на жена, която се представя за племенница на руски олигарх, срещу руска финансова подкрепа за партията му, съобщава \"Ройтерс\".Вицеканцлерът Хайнц-Кристиан Щрахе от крайнодясната Партия на свободата подаде оставка в събота от правителствения пост и като партиен лидер, след като видеото беше публикувано от две германски медии. Той призна, че видеото е \"катастрофално\", но отрече да е нарушавал закона.Запитан за скандала, днес говорителят на Кремъл Дмитрий Песков заяви пред журналисти, че инцидентът \"няма и не може да има нищо общо с нас\".", "date": "2019.05.20", "title": "Русия отрича участие в скандала с Партията на свободата в Австрия"}
{"url": "https://news.bg/health/lekari-onkolozi-nastoyavat-za-natsionalen-plan-sreshtu-bolestta.html", "text": "България спешно се нуждае от национален план в областта на онкологията. За това настояват лекари, пациенти и юристи пред Министерство на здравеопазването. Те излязоха с искане за оставка на Министъра на здравеопазването Кирил Ананиев и обявиха протест срещу държавната политика в сферата на здравеопазването, нехуманното отношение и административните репресии над медиците.Не системата ни убива, държавата ни убива, изразиха недоволството си протестиращите.Комбинация от инсулин потенциална терапия и биомагнитна терапия се оказват високоефективни в борбата с онкологичните заболявания. Това обясни на конференцията д-р Иван Маслев от Медицински център \"Интегративна медицина\". До този момент 21 болни с напреднали тумори са лекувани по този метод. Трима от тях са се повлияли от лечението напълно, точни д-р Маслев. Лечението отнема около три месеца. Препаратът обаче не е включен в здравната ни система, защото се счита за алтернативен метод, а у нас препаратите се използват само по закон с конвенционалната медицина.Според статистиката през 2012 година похарчените средства за лечение на рак у нас са 60 милиона лева, а през 2017 година са 300 милиона лева. По последни данни заболелите от рак в страната са над 350 000. Припомняме, че раковият регистър у нас на практика не съществува, липсва и национална скринингова програма.Лекарите предложиха на МЗ спешно да се предприемат сметки за регулация на онколечението и да се организира клинично изпитване и внедряване на алтернативния метод за лечение на рак.Антоанета Ангелова разказа за news.bg след конференцията на Центъра пред МЗ, че информираността на хората относно алтернативните методи за ефективно лечение на ракови образувания е оскъдна. Разбира се, че здравето на хората е огромен потенциал за борба на интереси. За всяко нещо според нея има лечение, но всъщност цялата система е създадена за печелене на пари. Въпросът според Ангелова е пациентите да бъдат отговорни за собственото си здраве и да не стоят безучастно, когато забележат първите симптоми.\"Всеки един от нас, ако погледне достатъчно сериозно на себе си и здравето си, няма от какво да се страхува\", изрази надежда Ангелова. При алтернативното лечение не те убиват умишлено, за да даваш все повече пари по думите й. Тя е на мнение, че всеки един човек трябва да има право да избере начина, по който да бъде лекуван, а от Министерството на здравеопазването не се предоставя такава възможност.", "date": "2019.05.20", "title": "Лекари онколози настояват за национален план срещу болестта"}
{"url": "https://news.bg/world/premierat-modi-na-pat-da-specheli-reshavashta-pobeda-na-izborite-v-indiya.html", "text": "Премиерът на Индия и съюзниците му са на път да извоюват решителна победа и втори мандат, показват екзитпол резултатите, след като в неделя вечерта официално приключи маратонът от избори, продължил шест седмици, пише \"Гардиън\".Данните на шест социологически агенции показват, че националистическата хиндуистка партия \"Бхаратия Джаната\" (Bharatiya Janata party -BJP) на премиера Нарендра Моди и коалиционните им партньори печелят между 287 и 336 места в 552-местната долна камара. Проучванията излизат с различни резултати, но всички дават над 272 места, необходими за формиране на правителство в долната камара на парламента на Индия. Екзитпол резултатите в страната не са много точни в разпределението на местата. Всички без едно проучване през 2014 г. показваха, че коалицията на Моди е на път да спечели мнозинство. В крайна сметка спечели 282 места - най-голямата победа на една партия за последните три десетилетия.Главната опозиционна сила Индийски национален конгрес печели между 124 и 142 места, показват екзитпол резултатите.Преди изборите прогнозите бяха партията на Моди да спечели, но губи подкрепа спря вота от 2014 г.През 2004 г., когато BJP за последен път изгуби правителството, екзитпол показваше, че ще спечели. Но вместо това се оказа, че взема само 189 места: близо 100 места по-малко от обявените предварителни резултати.BJP ще запази контрола си над Утар Прадеш, най-важният щат с 80 места, показват седем проучвания. Партията ще спечели 49 места срещу 29 за коалиция от опозиционни партии. BJP спечели 73 места в щата през 2014 г.В Западен Бенгал, където кампанията беше прекратена в четвъртък заради улични сблъсъци между поддръжници на управляващата партия и опозицията, партията на Моди се очаква да вземе 11 места, според две проучвания, докато останалите ще спечелят 22 места. Преди пет години \"Бхаратия Джаната\" спечели само 2 места.Като цяло изборите от 11 април до неделя се проведоха в мирна обстановка, изключение беше само в Западен Бенгал.Парламентарните избори се възприемат като референдум за петгодишното управление на Моди.Индийският национален конгрес на Рахул Ганди е основната опозиционна партия в страната.Избирателната активност на първите шест тура беше около 66%, съобщиха от местната избирателна комисия. На изборите през 2014 г. беше 58 на сто.", "date": "2019.05.20", "title": "Премиерът Моди на път да спечели решаваща победа на изборите в Индия"}
{"url": "https://news.bg/regions/stolichani-propishtyaha-ot-karlezhi.html", "text": "За бум на нахапани от кърлежи в София сигнализира bTV.Лекарите предупреждават, че ухапването не е безобидно. След като попадне върху човешкото тяло, кърлежът първо търси къде да се забие, а след 8-12 часа започва активно кръвосмучене.От община \"Младост\", където вече има ухапани, увериха, че до края на месеца всички тревни площи ще бъдат окосени и обработени с препарати. Необходимо е единствено времето да го позволява.За да се намали рискът от ухапване, лекарите съветват да се избягват неокосени тревни площи и да се носят дълги дрехи.", "date": "2019.05.20", "title": "Столичани пропищяха от кърлежи"}
{"url": "https://news.bg/int-politics/egipet-likvidira-12-ekstremisti-sled-bombenata-ataka-kray-piramidite.html", "text": "Властите в Египет обявиха, че силите за сигурност са ликвидирали при престрелки в столицата Кайро 12 членове на екстремистка групировка с предполагаеми връзки със забраненото \"Мюсюлманско братство\", само часове след като крайпътна бомба удари туристически автобус в близост до пирамидите в Гиза, ранявайки най-малко 17 души, съобщава \"Асошиейтед прес\".Вътрешното министерство уточни, че седем от екстремистите са били убити при престрелка, след като полицията е щурмувала скривалището им в предградието \"Шести октомври\". Останалите петима екстремисти са били простреляни и убити, след като открили огън срещу полицията, която щурмувала жилищата им в предградието \"Шорук\" на Кайро.Министерството уточнява, че взривни устройства, оръжия и боеприпаси са били намерени в бърлогите на екстремистите. От ведомството уточниха, че екстремистите принадлежат към \"Хасм\", въоръжена фракция на \"Мюсюлманско братство\".Крайпътната бомба вчера рани най-малко 17 души, включително южноафрикански туристи.Никоя групировка не е поела отговорност за нападението край пирамидите.", "date": "2019.05.20", "title": "Египет ликвидира 12 екстремисти след бомбената атака край пирамидите"}
{"url": "https://news.bg/world/avstriyskata-partiya-na-svobodata-zaplashi-s-ostavki-ako-kurts-uvolni-vatreshniya-ministar.html", "text": "Всички правителствени министри от Австрийската партия на свободата изразиха готовност да се оттеглят от постовете си след разразилия се корупционен скандал, съобщава АФП, позовавайки се на партията.Австрия отиде към предсрочни избори, които ще се проведат през септември след грандиозния корупционен скандал, който свали крайнодесния австрийски лидер Хайнц-Кристиан Щрахе.Хайнц-Кристиан Щрахе , което го уличи в корупционен скандал. Видеото показва, че Щрахе предлага правителствени договори в замяна на политическа подкрепа. Също така изглежда като намек за потенциално незаконна система за дарения на крайнодесната партия на свободата, която ръководи.Норберт Хофер \"Ние ще се откажем от правителствените си постове, ако вътрешният министър Херберт Кикъл бъде уволнен\", заяви Хофер, който е министър на инфраструктурата.Междувременно ДПА съобщава, че канцлерът Себастиан Курц планира да публикува съобщение в 12,30 часа днес, в което ще се обяви, че уволнява вътрешния министър Херберт Кикъл.Кикъл заплаши, че всички министри от Австрийската партия на свободата ще напуснат кабинета, ако бъде уволнен.", "date": "2019.05.20", "title": "Австрийската партия на свободата заплаши с оставки, ако Курц уволни вътрешния министър"}
{"url": "https://news.bg/politics/chavdar-marinov-stava-zam-ministar-na-zemedelieto.html", "text": "Чавдар Маринов е назначен за заместник-министър на земеделието, храните и горите, съобщиха от Министерски съвет.Маринов е назначен официално от днес със заповед на премиера Бойко Борисов.Чавдар Маринов е завършил Тракийския университет в Стара Загора със специалност \"Животновъдство\", има и придобита образователно-квалификационна степен \"магистър\" по специалност \"Финансов мениджмънт и маркетинг\" от Висше училище по застраховане и финанси в София.В периода 2007-2017 г. е заемал редица експертни длъжности в Държавен фонд \"Земеделие\" (ДФЗ) и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци.Ресорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.", "date": "2019.05.20", "title": "Чавдар Маринов става зам.-министър на земеделието"}
{"url": "https://news.bg/crime/tsatsarov-gotov-da-pokazhe-otnovo-dokumentite-za-apartamenta-si-v-plovdiv.html", "text": "Главният прокурор Сотир Цацаров е готов отново да покаже документите за покупката на апартамент в Пловдив. Това се посочва в изявление, разпространено от пресслужбата на прокуратурата по повод на публикация в \"Бивол\" от вчера и изявление на бившия вътрешен министър Христо Иванов тази сутрин.Главният прокурор е готов да предостави за публичен достъп нотариален акт, удостоверения от Служба по вписванията, фактура за покупка на имота и др. документи, които вече са представени от него още през ноември 2012 година, когато е направено проверка на ВСС. \"Готов съм да представя и допълнителни такива, защото нямам какво да крия. Всички имотни сделки са декларирани по съответния законов ред, като в годишните ми имотни декларации са посочени действителните цени на придобиването им\", заявява Цацаров.\"За мен са ясни както целите, така и сценаристите на тези публикации. Статията от 19.05.2019 г. няма автор, освен безадресното \"Биволъ\". Така единственото неясно и неразбрано от мен е липсата на доблест от страна на нейния действителен автор да застане с името си зад това, което е написал\", посочва още главният прокурор.Публикацията от \"Бивол\" твърди за изчезването на името на Цацаров след затварянето на имотния регистър и обвързва сделката с \"Мултак №1\". Публикацията припомня и твърдението си, че в края на 2012 година отново е била извършена подмяна със задна дата в Търговския регистър. През почивните дни сайтът на Агенцията беше със спрян достъп поради технически причини.Сотир Цацаров напомня, че тези  отново по време на . Още тогава в хода  на медийните публикации, а за нуждите й Сотир Цацаров е представил подробни писмени становища /на 26.11.2012 г. и на 07.12.2012 г./, придружени с необходимите документи, сред които нотариален акт, удостоверения от Агенция по вписванията, фактура, издадена от дружеството - продавач и др. Етичната комисия не откри нарушения.Въпроси, свързани с публикациите на \"Биволъ\" и на други медии в тази насока, са му били поставяни и при откритите изслушвания в комисията, а и по време на избора, предаван пряко по националната телевизия.Така още в края на 2012 г. е станало ясно, че семейството ми не е надарено, а е закупило апартамент в гр. Пловдив, със застроена площ от 55,50 кв. м., за сумата от 21 120 евро, при данъчна оценка от 25,382,32 лв, посочва Сотир Цацаров.", "date": "2019.05.20", "title": "Цацаров готов да покаже отново документите за апартамента си в Пловдив"}
{"url": "https://news.bg/health/patsientski-organizatsii-pritesneni-ot-problemi-s-lechenieto-na-detsa-v-chuzhbina.html", "text": "От Пациентски организации \"Заедно с теб\" сигнализират за , получило финансиране от Фонда за лечение на деца, но изоставено от Дирекцията на НЗОК.За news.bg Пенка Георгиева от организацията обясни, че въпреки многото подобни случаи, това бил първият писмен сигнал от страна на родител. Тя увери, че се е запознала подробно със случая и действително правата на детето били нарушени. По нейна информация в момента майката на потърпевшото дете подготвяла официална жалба до здравния министър Кирил Ананиев и отговорните институции.Г-жа Георгиева обаче отказа да предостави конкретна информация, тъй като целта на сигнала не била вниманието да се насочва към частния случай, а да стане ясно, че има генерален проблем в системата, от който страдат много деца. Причината по нейни думи била, че е Тя призова родителите на нуждаещите се от лечение в чужбина и страната деца да не се страхуват, а да търсят съдействие, в случай че Здравната каса възпрепятства лечението, тъй като всяко дете има право на достоен живот.", "date": "2019.05.20", "title": "Пациентски организации притеснени от проблеми с лечението на деца в чужбина"}
{"url": "https://news.bg/world/tadzhikistan-obvini-islyamska-darzhava-za-zatvornicheski-bunt-32-ubiti.html", "text": "Трима затворнически надзиратели и 29 затворници са били убити при бунт в затвор в Таджикистан, за който правителството обвини терористи от ДАЕШ (\"Ислямска държава\"), съобщава \"Ройтерс\".Министерството на правосъдието на Таджикистан уточни, че бунтът е избухнал късно вчера в затвора в град Вахдат, на 10 км източно от столицата Душанбе, като екстремисти, въоръжени с ножове, са убили трима надзиратели и петима свои съкилийници.След това екстремистите подпалили затворническата лечебница, взели са няколко затворници за заложници и са се опитали да избягат от затвора. Силите за сигурност са ликвидирали 24 екстремисти в битката за възстановяване на реда в затвора, уточниха от министерството. В затвора има 1500 затворници.Сред затворниците, които са били убити, са били двама високопоставени членове на Партията \"Ислямско възраждане на Таджикистан\", ислямистка партия, забранена от правителството на президента Емомали Рахмон през 2015 г. Друг е виден таджикски духовник, осъден по обвинения в призиви за сваляне на правителството.Властите посочиха, че един от подбудителите на бунтовете е Бехруз Гулмурод, син на Гулмурод Халимов, полковник от таджикските специални части, който се врече във вярност на ДАЕШ през 2015 г. и според правителството след това е бил убит в Сирия. Министерството не е уточнило дали по-младият Гулмурод е сред убитите при бунта.Смята се, че стотици хора от бедната бивша съветска република, чието население е от около 9 млн. души, са се присъединили към ДАЕШ, която в един момент контролираше обширни територии в Сирия и Ирак.Терористичната групировка, която вече загуби всичките си територии, но продължава да извършва партизански операции, пое отговорност за друг бунт в таджикски затвор през ноември миналата година, който последва кръвопролитна атака на нейни последователи срещу западни туристи в Таджикистан през юли 2018 г.Правителството на говорещата персийски страна, която граничи с Афганистан, се бореше срещу ислямисти, които бяха съюзници с националисти и либералдемократи, в гражданската война през 1990-те години, при която загинаха десетки хиляди хора.Лидерът на Таджикистан Рахмон е най-дълго задържалият се в бившия Съветски съюз, след като взе властта малко след независимостта, като опозиционните гласове са репресирани.", "date": "2019.05.20", "title": "Таджикистан обвини \"Ислямска държава\" за затворнически бунт, 32 убити"}
{"url": "https://news.bg/world/velikobritaniya-osueti-19-golemi-teroristichni-ataki-za-2-g.html", "text": "Великобритания е предотвратила 19 големи терористични атаки през последните две години, съобщи вътрешният министър Саджид Джавид, цитиран от \"Скай нюз\".Министърът разкри, че \"темпото на терористична активност се увеличава\", докато обявяваше планове за ново законодателство за преодоляване на заплахите.По време на реч, на която потвърди планове части на Сирия и Западна Африка да бъдат обявени за зони с тероризъм, които не трябва да се посещават от британските граждани, Джавид отбеляза, че \"всеки ден нашите служби за сигурност се борят с терора - от големи международни терористични организации до радикализирали се лица\".\"И през последните две години те осуетиха 19 големи терористични атаки - 14 от тях са ислямистки и пет са били мотивирани от екстремистки крайнодесни идеологии\", подчерта той.", "date": "2019.05.20", "title": "Великобритания осуети 19 големи терористични атаки за 2 г. "}
{"url": "https://news.bg/crime/otlozhiha-za-septemvri-deloto-za-otnemane-na-imoti-na-bratya-galevi.html", "text": "Отложиха за септември делото за конфискация на имуществото на братя Галеви, съобщава Нова телевизия.Поради неспазен срок от вещите лица при изготвянето на допълните задачи към счетоводно-икономическата експертиза на днешното съдебно заседание беше поискано да не се дава ход на делото.Все пак бяха изслушани възражения на ответника Капка Гергинова, която е представител на регистрираната на Британските вирджински острови фирма \"Макса Лимитид\". Тя изрази мнение, че вещите лица не са изпълнили една от задачите.Съдебният процес срещу Ангел Христов и Пламен Галев, техните съпруги и контролираните от тях дружества е заведен от Антикорупционната комисия и е по реда на Закона за отнемане в полза на държавата на имущество, придобито от престъпна дейност. Искът е на обща стойност 4 250 189 лева и се отнася за автомобили, недвижими имоти и дялове от фирми.Припомняме, двамата бизнесмени са в неизвестност от 2012 г., след като влезе в сила присъдата им по наказателно дело за организиране и ръководене на престъпна група.През ноември миналата година делото за отнемане на незаконно придобито имущество на т.нар. \"братя\" Галеви ", "date": "2019.05.20", "title": "Отложиха за септември делото за отнемане на имоти на братя Галеви"}
{"url": "https://news.bg/regions/zdravkov-se-chudi-kade-da-razpolozhi-natsionalen-stadion.html", "text": "Главният архитект на София Здравко Здравков все още не знае къде да бъде разположен Националният стадион. Това стана ясно днес от думите му по повод предложението на Министерство на младежта и спорта Националният стадион \"Васил Левски\" да бъде преместен.Пред журналисти той обясни, че в момента се коментира разполагането на подобен тип съоръжение, което да отговаря на европейските норми.Разгледахме два варианта с министър Кралев, допълни Здравков. Едното предложение е свързано с терени на Министерството на отбраната, както и са обсъждани варианти за реконструкция на съществуващите стадиони като стадион \"Славия\". Възможни са предложения от страна на частни инвеститори.Има и общински терени в район \"Връбница\", но те са отдалечени от метрото. Все още не е определен  По думите на Здравков обаче съоръжението трябва да отговоря на условията на УЕФА.Трябва да направим стадион, който да осигурява основни изисквания за стандарт и достъп, ако искаме да участваме на европейски и световни първенства, уточни той. Планът на Борисовата градина е подложен на обществено обсъждане. Този план е изключителен терен за гражданите и собствениците, които имат имоти в обхвата на плана, коментира Здравков.Очакваме решението на съда по , каза още главният архитект. След като приключи делото, ще се прецени какво ще стане с останалите 17 етажа. Здравков отказа да коментира представеното становище, защото по думите му той не е тълкувателен или правораздавателен орган. Здравков отхвърли  че разрешителното за строеж на небостъргача на улица \"Златен рог\" е валидно до 2020 година. \"Имам глава на раменете и какво мисля, аз съм го изказал неколкократно\", добави той.", "date": "2019.05.20", "title": "Здравков се чуди къде да разположи Национален стадион"}
{"url": "https://news.bg/world/kremal-saobshti-pri-kakvi-usloviya-putin-shte-pozdravi-zelenski.html", "text": "Президентът на Русия Владимир Путин не планира да поздрави държавния глава на Украйна Владимир Зеленски за встъпването му в длъжност (инаугурацията), съобщава \"Москва таймс\".Запитан дали Путин ще поздрави новия президент на Украйна, говорителят на Кремъл Дмитрий Песков отговори, че руският лидер няма такива планове. Той поясни, че Путин ще поздрави новия държавен ръководител, ако Зеленски допринесе за урегулиране на конфликта в Източна Украйна и постигне първи успехи в нормализирането на отношенията с Русия.Той уточни, че в момента няма контакти между двете страни. Иначе Песков изрази надежда, че новият президент на Украйна ще помогне за нормализиране на отношенията с Москва.На церемонията по встъпването в длъжност Зеленски . Той обяви готовност за диалог. Закани се да освободи украинските пленници.Запитан дали Русия може да изпълни искането на Зеленски за освобождаване на украинските затворници, Песков отбеляза, че Москва е готова да продължи диалога по въпроса.", "date": "2019.05.20", "title": "Кремъл съобщи при какви условия Путин ще поздрави Зеленски"}
{"url": "https://news.bg/politics/radev-i-maas-obsazhdat-otbrana-sigurnost-i-nuzhdata-ot-obedinena-i-silna-evropa.html", "text": "Предизвикателствата, пред които е изправена Европа, изискват механизми за своевременно вземане на решения и реакция и още по-тясна интеграция в областта на отбраната и сигурността. Това заяви президентът Румен Радев на среща с министъра на външните работи на Федерална република Германия Хайко Маас.Държавният глава открои миграцията и охраната на външните европейски граници, както и кризите в съседните региони, като фактори на сигурността, които изискват обединена и силна Европа.\"За България, Германия е стратегически партньор в ЕС и много близък партньор в НАТО\", коментира Радев и добави, че страната ни разчита на германска подкрепа за модернизация на българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана.\"Българската отбранителна индустрия е предпочитан доставчик в редица държави и Германия може да участва в нейната технологична трансформация\", обяснява президентът.Обща е оценката, че устойчивата тенденция на ръст в двустранния икономически обмен между България и Германия, който вече надхвърля 8 млрд. евро, създава предпоставки за последващо разширяване на инвестиционното сътрудничество.\"За България е особено важно, че германските инвестиции не са само в сферата на финансовите институции и инструменти, а преди всичко в реалната икономика и в производството\", допълва Радев.Президентът и външният министър на Германия отбелязват значението на въвеждането на дуалното обучение в България, което насърчава професионалната квалификация и реализация и е реален фактор за намаляване на младежката безработица.На срещата се подчертава, че България и Германия споделят обща позиция за необходимостта от енергийна диверсификация в Европа.\"С колкото повече източници, маршрути и доставчици на енергийни ресурси разполагаме, толкова по-висока ще бъде сигурността в доставките, както и конкурентоспособни цените\", добави президентът Румен Радев.", "date": "2019.05.20", "title": "Радев и Маас обсъждат отбрана, сигурност и нуждата от обединена и силна Европа"}
{"url": "https://news.bg/politics/angel-dzhambazki-edinstveniyat-balgarin-v-top-10-po-aktivnost-v-ep.html", "text": "Броени дни преди евровота реномираният сайт mepranking.eu публикува класация за активността на представителите в Европейския парламент. На шесто място след председателя на ЕП и председателите на политическите групи, прави впечатление името на заместник-председателя на ВМРО Ангел Джамбазки, който е единственият българин в челните 20 места.Това е поредното доказателство за упоритата му борбата през последните пет години за защита на българските интереси в Брюксел.Европейският парламент е трибуна, от която Джамбазки брани националните позиции и постига резултати в полза на своите избиратели. Основни акценти в неговата дейност са борбата с двойните стандарти в ЕС, признаването на съществуването на българско малцинство на територията на Албания, пакет \"Мобилност\" и защитата на българския транспортен бранш, замразяването на преговорите с Република Турция за членство на ЕС, овладяването на миграционната криза и защита на външните граници.Джамбазки се ангажира да продължи тези свои битки и през следващия мандат на Европейския парламент, поставяйки интересa на българските граждани и на страната ни над всичко.", "date": "2019.05.20", "title": "Ангел Джамбазки - единственият българин в топ 10 по активност в ЕП"}
{"url": "https://news.bg/crime/shumenets-namushka-s-nozh-mayka-si.html", "text": "36-годишен мъж от Шумен е задържан в полицията.Причината е, че около 12.00 часа вчера в апартамент на ул. \"Колю Фичето\" в града той намушкал с нож в корема 60-годишната си майка.Жената била откарана от екип на центъра за спешна медицинска помощ в МБАЛ-Шумен и настанена за лечение.По случая е образувано досъдебно производство.", "date": "2019.05.20", "title": "Шуменец намушка с нож майка си"}
{"url": "https://news.bg/energy/malkite-vei-ta-s-ultimatum-kam-kevr-i-petkova.html", "text": "Поправката на Закона за енергетиката от 2015 г. е приета, за да премахне двойното финансиране при ВЕИ, ползвали европейски и национални схеми за подпомагане. Оказва се обаче, че Законът не се прилага към ползвателите на такива схеми, които са големи ВЕИ производители и едромащабни инсталации. Вместо това неоснователно разпоредбите се прилагат към малките ВЕИ-та. Това заяви председателят на Съюза на европейските производители на зелена енергияПавлина Трифонова на пресконференция в БТА по повод протестите на малките ВЕИ производители.Тя уточни, че твърдението, че има свръхсубсидиране не е вярно и доказателство за това е, че фирмите фалират - вече близо 50 предприятия са се обявили в несъстоятелност.Трифонова посочи, че проблемът е от четири години, като едва преди месец управляващите са приели протестиращите. Тя изрази надежда, че премиерът Бойко Борисов само е подведен, а не е част от схемата и подчерта, че до момента от сектора многократно са искали среща с него. Досега обаче такава не е осъществена.\"Зае ли, че вече четири години КЕВР не спазват закона?\", попита Трифонова, посочвайки, че за този период има над 1000 закрити работни места, а близо 250 фирми вървят към фалит.Тя посочи, че искането на малките ВЕИ-та е да се спазват разпоредбите на Параграф 18, за да се спре двойното финансиране, изтъквайки, че правилното прилагане на Закона за енергетиката ще намали и цената на ел. енергията за фирмите. Ако Законът се прилагаше правилно, цената за битови и промишлени нужди щеше да е много по-ниска, заяви председателят на СЕПЗЕ.От сектора отново поискаха оставките на министъра на енергетиката Теменужка Петкова и на председателя на КЕВР Иван Иванов заради бездействието им по казуса. Според протестиращите са допуснати две грешки - едни фирми са ощетени и доведени до фалит, а други са облагодетелствани, получавайки неправомерно помощи.Ние работим три пъти под себестойност четири години, заяви още Трифонова.От своя страна Тихомир Тошев, оглавяващ щаба на протестиращите, съобщи, че в свое писмо от 15 април от КЕВР са информирали, че не разполагат с информация за броя на лицата, които са получили финансиране по схемите за подпомагане. Според него това свидетелства, че Комисията не си е свършила работата, тъй като именно тя трябва да извършва контрола.Заради неправилното прилагане на Параграф 18 България ще трябва да възстанови на ЕК 60 млн. евро, каза още Тошев, напомняйки, че те ще бъдат платени от държавата, а не от Теменужка Петкова или Иван Иванов, въпреки че пропуските са техни.Той отрече твърдението на енергийния министър, че има двойно финансиране.Не е възможно да получиш европейско финансиране в България, ако твоят бизнес план не генерира приходи и не създава работни места - поради това ние сме доказали нашата икономическа жизнеспособност, обясни той.КЕВР и Министерството на енергетиката са отговорни за неправилното прилагане на параграф 18 - особено КЕВР, тъй като те трябва да контролират своите решения, с които се определят цените на енергията, заяви Тошев. Комисията обаче не се е произнасяла с указания за този параграф, което според него означава, че в държавата цари хаос, тъй като електроразпределителните предприятия сами решават спрямо кого да прилагат параграф 18.От сектора се обявяват твърдо против разпространяването на фалшиви новини и настояват за диалог. Те поставиха ултиматум на КЕВР и Министерството на енергетиката до края на деня да излязат със становище, че Параграф 18 ще се прилага правомерно. В противен случай заплашват с гражданско неподчинение - унищожаване на фотоволтаична централа в Централна Северна България.Тошев обясни, че проявата е била подготвена за 23 май, но впоследствие е била отложена за след европейските избори, за да не бъдат обвинени протестиращите в \"извиване на ръце\".Дотогава те се надяват, че Законът ще започне да се спазва. От сектора информират и че планират затваряне на основни пътни артерии в страната.От своя страна енергийният експерт и бивш член на КЕВР Еленко Божков посочи, че проблемът в случая е, че големите цени, които не са отразени в Параграф 18, се плащат от обществото.Чрез тази такса плащаме високата цена на фотоволтаичните централи на приятелките на министър Петкова, заяви той, допълвайки, че има предвид Гинка Върбакова.", "date": "2019.05.20", "title": "Малките ВЕИ-та с ултиматум към КЕВР и Петкова"}
{"url": "https://news.bg/crime/razbiratelstvo-mezhdu-rodnata-prokuratura-i-evropeyskata-investitsionna-banka.html", "text": "Главният прокурор Сотир Цацаров подписа меморандум за разбирателство между родната прокуратура и Европейската инвестиционна банка (ЕИБ).Меморандумът е за укрепване и засилване на сътрудничеството и обмена на информация между двете институции.Разбирателството представлявало важно средство в борбата срещу измами, корупция, съглашателство, принуда, възпрепятстване, организирана престъпност, изнудване, пране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ, пишат от държавното обвинение в прессъобщение.Основните области на сътрудничество - обмен на документи и информация, експертизи и техническа помощ, при спазване на правната уредба и задълженията, свързани с съответните дейности, произтичащи от националното, европейското и международното право.Чрез подписването на меморандума за разбирателство се поставят основите на по-тясно оперативно сътрудничество за постигане на целите разследвания - наказателни и административни - и други оперативни дейности.Предвидена е възможност прокуратурата и ЕИБ да си предоставят и техническа помощ, включително обмен на най-добри практики, технически средства за разследване, на методи за обработване и анализ на данни от разследвания, експертен опит в информационните технологии или оборудване за разследване, допълват от прокуратурата.", "date": "2019.05.20", "title": "Разбирателство между родната прокуратура и Европейската инвестиционна банка"}
{"url": "https://news.bg/world/sasht-provedoha-voenni-manevri-v-arabsko-more.html", "text": "Военноморските сили (ВМС) на САЩ съобщиха, че са провели военни учения в Арабско море с авионосна бойна група, която е разположена в Персийския залив заради заплаха от Иран, информира АП.ВМС уточниха, че обучението е проведено с бойната група начело със самолетоносача \"Ейбрахам Линкълн\" в координация с американските пехотинци. Подчертава се, че САЩ са подготвени бързо да защитят американските си интереси в региона.В игрите участваха и други бойни формирования, които се присъединиха към операциите на Пети флот в Персийския залив.Игрите, проведени в петък и събота, са включвали тренировки във въздуха и маневри.", "date": "2019.05.20", "title": "САЩ проведоха военни маневри в Арабско море"}
{"url": "https://news.bg/society/vazmozhni-gradushki-i-dnes.html", "text": "И днес на територията на страната има условия за градушки, информира bTV.По-сериозни условия за градушки ще има над северозападната половина на страната.Иначе метеоролозите предвиждат предимно слънчев ден.Следобед обаче се очаква от северозапад облачността да се усили - ще се образуват купесто-дъждовни облаци. Очакват се валежи, придружени с гръмотевици.Максималните температури ще са между 23 и 28 градуса, по-ниско над западните части на страната.", "date": "2019.05.20", "title": "Възможни градушки и днес"}
{"url": "https://news.bg/health/v-pirogov-sazdadoha-mobilno-prilozhenie-za-parva-pomosht-pri-izgaryane.html", "text": "Лекари от УМБАЛСМ \"Н. И. Пирогов\" създадоха мобилно приложение за първа помощ при изгаряне, съобщават от пресцентъра на болницата.След инсталация то предоставя удобна за употреба информация, която потребителите могат да намерят и приложат, без да е нужна интернет връзка.Освен насоки за това, какво трябва да се прави в случай на изгаряне, специалистите са дали отговор и на въпроса \"какво да не се прави\", както и кога и къде да се потърси специализирана помощ.Целта на новосъздаденото мобилно приложение \" Какво да правим при изгаряне?\" е да предостави адекватна информация по достъпен, разбираем и удобен начин на потребителите и така да се редуцират грешките в оказването на първа помощ при изгаряне, посочват от болницата.То е предназначено, както за немедицински лица, така и за медици, които оказват първа помощ или транспортират пациент с изгаряне.\"Смартфон приложенията и Интернет са популярен източник на здравна информация и често се използват от родители и пострадали преди съвет от лекар. Съществуват множество мобилни апликации и интернет сайтове, които засягат въпроса за поведението при изгаряне, но след анализ на съдържанието им се оказа, че почти липсват последователни и правилни насоки за оказване на първа помощ при изгаряне. Наличната информация на български език е стара и изобилства от методи, които вредят. Това ме мотивира да създам нещо функционално, което да е от помощ на всички\", обясни създателят на приложението д-р Мартин Мартинов.Правилно оказаната първа помощ след изгаряне може да намали тежестта и дълбочината на тъканната увреда и така да се предотврати образуването на белези, а при тежките изгаряния - да увеличи значително шансовете за оцеляване на пострадалия.", "date": "2019.05.20", "title": "В \"Пирогов\" създадоха мобилно приложение за първа помощ при изгаряне"}
{"url": "https://news.bg/regions/68-godishen-mazh-pochina-pri-pozhar-v-doma-si.html", "text": "68-годишен мъж загина в дома си при пожар в град Кубрат, съобщиха от полицията в Разград, цитирано от БНР.Към органите на реда постъпил сигнал около 8.20 часа тази сутрин. Според сигнала от покрив на къща в град Кубрат излизал пушек.На място са изпратени екипи на пожарната и полицията.След подушването на огъня огнеборците открили в къщата тялото на мъжа, който живеел сам в къщата и бил трудно подвижен.Предполага се, че пожарът е тръгнал от неизгасена цигара.На мястото се прави оглед.", "date": "2019.05.20", "title": "68-годишен мъж почина при пожар в дома си"}
{"url": "https://news.bg/world/v-kndr-se-nadahvat-da-razchitat-samo-na-sebe-si.html", "text": "Севернокорейска държавна медия призова страната да разчита на силите си на фона на \"борбата срещу убийствените санкции\", информира \"Йонхап\".Официозът на комунистическия режим \"Родон Синмун\" отбелязва, че би било \"глупаво\" да се чака Западът да отмени санкциите срещу КНДР. Вестникът обяви, че независимостта на икономиката на КНДР е \"вечната линия на живота\".\"Като погледнем пътя на развитие на нашата икономика, не е имало момент без натиска на империалистите със санкции, но изолацията и провежданите през последните години схеми за натиск буквално са убийствени\", подчертава \"Родон Синмун\" и допълва: \"Ние трябва да се откажем от глупавата фантазия, зависимостта и тенденцита да разчитаме на внос и да променим мисленето си, за да решим всеки проблем с наша собствена технология и наши ресурси\".По-рано този месец руският външен министър Сергей Лавров обяви, че Русия и Китай са готови да работят заедно, за да осигурят гаранции за сигурността на КНДР, когато тоталитарната държава завърши процеса по ядрено разоръжаване. Официалният представител подчерта, че сигурността на Пхненян е основен фактор за стабилността в целия регион.", "date": "2019.05.20", "title": "В КНДР се надъхват да разчитат само на себе си"}
{"url": "https://news.bg/crime/otravyane-sas-serovodorod-e-prichinata-za-smartta-na-dvamata-rabotnitsi-v-s-popina.html", "text": "Причина за смъртта на двамата работници в свинефермата в село Попина е остро отравяне със сероводород, съобщават от Апелативната прокуратура във Варна.Това било установено след извършената аутопсия на телата на главния механик и неговия колега, които извършвали ремонтни дейности в септичната шахта.Припомняме, на 18 май 52-годишният Борис П. и 53-годишният Пенчо Д.  Главният механик Борис П. бил извикан заради повреда на помпата. Мъжът се спуснал в шахтата, но се задушил от отделящите се газове. Притеклият се да му помогне негов колега Пенчо Д. също се задушил.Окръжната прокуратура в Силистра ръководи досъдебното производство по случая. Назначена е съдебномедицинска експертиза за тежката трудова злополука.Разследването продължава.", "date": "2019.05.20", "title": "Отравяне със сероводород е причината за смъртта на двамата работници в с. Попина"}
{"url": "https://news.bg/world/zelenski-polozhi-kletva-i-razpusna-varhovnata-rada.html", "text": "Владимир Зеленски, шоумен и политически новак, положи клетва като шестия президент на Украйна и разпусна парламента, съобщават украински и руски медии.Новият президент се закле да отстоява суверенитета и независимостта на Украйна, да работи за благото на държавата и благосъстоянието на украинския народ, да защитава правата и свободите на гражданите, да съблюдава конституцията и законите на Украйна, да изпълнява задълженията си в интерес на всички украинци и да увеличи авторитета на страната по света.По време на тържествено заседание във Върховната рада председателят на Конституционния съд на Украйна обяви встъпването в длъжност на Зеленски като президент на страната. Новият държавен глава получи официалните регалии - жезъл, гербов печат и знак във вид на огърлица. Зеленски получи и удостоверение от председателя на Централната избирателна комисия.Във встъпителното си слово пред парламента той обяви, че разпуска Върховната рада и правителството.Зеленски съобщи, че по света живеят около 65 милиона украинци. Той обеща да предостави гражданство на всички, които са готови да строят нова Украйна.\"Обръщам се към всички украинци на планетата - необходими сте ни\", заяви той и отбеляза, че Украйна не е в паспорта, а в сърцето.Зеленски поиска оставката на шефа на украинската служба за сигурност Василий Грицак, генералния прокурор Юрия Луценко и на военния министър Степан Полторак. Той им даде два месеца.Той цитира 40-тия президент на САЩ Роналд Рейгън и подчерта, че правителството не разрешава проблемите, а е основният проблем.Държавният глава поиска от Върховната рада да приеме закон за отнемане на депутатския имунитет, наказателна отговорност за незаконно забогатяване, промени в Избирателния кодекс и открити избирателни списъци.Зеленски обяви, че не признава резултатите от референдума в Крим. Той си постави като първа задача прекратяване на огъня в Донбас, което беше аплодирано от присъстващите в парламента. Новият президент добави, че е \"готов на всичко\" за прекратяване на огъня в Донбас.Владимир Зеленски говори и на руски език - очевидно, за да обърнат внимание в Русия. Той се закани да върне всички украински пленници. \"Крим и Донбас - това са украински земи\", заяви той и отбеляза, че властите не са направили нищо, за да се почувстват украинци.Владимир Зеленски пристигна във Върховната рада пеша, а преди полагането на клетва си направи селфи със съпругата си.На 30 април Централната избирателна комисия на Украйна официално обяви Владимир Зеленски за победител на президентските избори. На , което е 73,22%. Вече бившият държавен глава Петро Порошенко беше подкрепен от 4 522 450 избиратели или 24,45%.Кремъл ", "date": "2019.05.20", "title": "Зеленски положи клетва и разпусна Върховната рада"}
{"url": "https://news.bg/comments/strategiya-za-lipsvashtite-krokodilcheta.html", "text": "Знаете го вица дето двама луди си говорят.Така и аз не мога да разбера какви са тези вълнения, какви са тези протести против \"Националната стратегия за детето 2019-2030\", след като г-н Борисов миналата седмица ясно даде да се разбере, че такава стратегия няма (\"Как ще има, щом пляскам!\"). Въпреки това обаче проект има и по закон трябва да има, както имаше стратегия 2008-2018. Друг е въпросът що за  са това.Десет години не е стратегически хоризонт. Когато става дума за политики по отношение на децата, хоризонтът трябва да е минимум две поколения, за да може политиката спрямо първото да даде резултат и то да произведе второто според стратегическия ни замисъл. И ако приемем, че поколенията условно се сменят през 20 години, то една стратегия за детето е редно да бъде с хоризонт поне 50 години. Ще бъдем истински тарикати, ако знаем как да постъпим днес с малкия Иванчо, за да може внукът му да бъде такъв, какъвто го искаме, да радва дядо си, пък и обществото.Хоризонтът обаче е най-малкият проблем на въпросната стратегия. Документът е написан на език, от който изтръпвам. Зад звучащи като прецизни термини кухи думи и облите мандарински фрази прозира чиновническият талант да не се казва нищо. От този текст може да произтече всичко, но може да не произтече и нищо. И съм по-склонен да предположа, че няма да произтече нищо - той е бил създаден от съвестни чиновници някъде между обедната почивка и края на присъствения ден с твърдата увереност, че това е просто формалност.Най-сетне стратегията е ялова и заради това, че старателно обяснява какво трябва да се постигне, но и думичка не казва как то ще се случи. Виж, \"да влезем в ЕС, за да се възползваме от предприсъединителните и структурните фондове\" - това Е стратегия. Но \"Развитие на целенасочени мерки за социална подкрепа на семействата с деца, съобразно нуждите на семействата и рисковете за детето\" (взимам го напосоки) - това НЕ Е стратегия. Това са общи приказки.Но и в общите приказки има моменти, които дразнят хората. На първо място това е генералният тон на документа. Той е изцяло в стила на мейнстрийма, на либералните и културно марксистки парадигми. Мултикултурализмът е водеща ценност, развлечението - неотменимо право. Децата трябва: а) сами да взимат решения за себе си, пренебрегвайки авторитета на родителите и б) да се чувстват отговорни единствено към държавата и гражданското общество, но не и към семейството. Спокойно, деца! Очевидно държавата и гражданското общество няма да са строги към вас и ще поощрят всичките ви лудории, стига те да ви направят тъпи консуматори, които гледат на кредитната карта като на един от физиологичните си органи.Не на последно място Стратегията е непоправимо компрометирана от пълното отсъствие на финансова визия. Всъщност отсъствието е само в приходната част (бюджет, еврофондове, заинтересовани страни, дарители и др. - разбирай само бюджет), докато в разходната визията е кристално ясна - стратегията ще се осъществява чрез проекти, те ще се плащат от държавата, а ще ги изпълняват всевъзможните НПО, само от имената на които на човек може да му се догади. Тоест, държавата ще скубе гражданите, ще слага на търговците ядрени нано-касови , така че и стотинка да не се изгуби, с важната мисия да плаща на НПО да преливат от пусто в празно.Отговорността не бива да бъде отнемана от личността и прехвърляна на правителствени и неправителствени организации, защото личността (родителите, децата) става ленива, безотговорна и пасивна, човек става хладък - нито горещ, нито студен - и ще бъде изблюван (Апокалипсис 3:16).Не бива мнозинството добри и отговорни граждани, съвестни хора и морални родители да бъдат подлагани на тормоз заради малцинството нередовни. Това важи за всичко - заради десетина ислямисти преди 18 години и до ден днешен целокупното човечество унизително си събува обувките на летищата, а \"Световният заговор\" изглежда се кефи.Такава стратегия не бива да отстоява финансовия интерес на неправителствения сектор, а авторитета на родителите и авторитета на учителите. И да направи така, че родителите, възпитавайки децата, да бранят авторитета на учителите, и учителите, обучавайки децата, да бранят авторитета на родителите.Голямото предизвикателство пред всяко законодателство е да обобщи трудно обобщими неща. В Стратегията за детето сякаш има само един вид дете - в най-добрия случай бедно и болно, в масовия - жертва на физически и сексуални издевателства. Затова час по-скоро трябва да се включат НПО. Истината обаче е, че децата са толкова различни помежду си, колкото различни са и възрастните. Има семейства, които осигуряват на децата си образователен и възпитателен стандарт, какъвто държавата не е и сънувала. Има и семейства, които създават и отглеждат деца в условията на полусъзнателен алкохолизъм. Кои деца визира стратегията? Защото ако мерят всички с един аршин, винаги ще има несправедливо ощетени.При отсъствие на обща визия се получава така, че през социалните институти ще плащаме на дадени индивиди да имат деца, после ще им ги отнемаме, защото от индивидите чеп за зеле не става, и пак плащаме за тяхното настаняване в институции. Когато институциите изплюят новото поколение на улицата, за много деца единственият източник на доходи е да раждат деца и цикълът се повтаря. Решете това уравнение, пък тогава имайте очи да наричате документа си \"стратегия\".Тук важи същото като и за Истанбулската конвенция - едно читаво национално законодателство няма нужда от допълнителни директиви, конвенции и стратегии. Ако държавните институции не могат да приложат законодателството и да се справят с проблемите, ами са принудени да викат НПО и да им плащат - тогава институциите се нуждаят от сериозно реформиране, започващо с уволнения на непригодни чиновници. Иначе помним една друга \"стратегия\" и тя с хоризонт 10 години - декадата на ромското включване. Така се включиха, че още не можем да ги изключим. Иначе НПО-тата напълниха тумбаците и още мъркат доволно.Вредна ли е стратегията за детето? Сама по себе си не, но позволява да се вършат вредни неща в нейните рамки, които на практика са неограничени. Но ако някой иска да върши вредни неща, ще ги върши и без стратегия. Стратегията е ненужна. Ако искат наистина да има стратегия за децата, трябва да приемат един нов и коренно различен документ, който да започва преди всичко с визия за духовно-нравственото възпитание. Но пък ние самите не сме наясно с ценностите си - къде ще вървим да ги преподаваме на децата! Освен това мисля, че Картаген трябва да бъде разрушен.", "date": "2019.05.20", "title": "Стратегия за липсващите крокодилчета"}
{"url": "https://news.bg/regions/avariya-ostavi-bez-tok-tunel-zheleznitsa.html", "text": "Авария остави без електрозахранване тунел \"Железница\", съобщават от Агенция \"Пътна инфраструктура\".От агенцията съветват шофьорите да се движат с повишено внимание при км 370 на път I-1 Благоевград - Симитли.Това е поредният подобен инцидент за последните месеци. В края на април", "date": "2019.05.20", "title": "Авария остави без ток тунел \"Железница\""}
{"url": "https://news.bg/crime/zasileni-merki-za-sigurnost-za-stolichnoto-futbolno-derbi-utre.html", "text": "СДВР предприема засилени мерки за охрана на обществения ред във връзка с предстоящата футболна среща на столичните футболни клубове \"Левски\"и ЦСКА. Мачът ще се проведе утре, 21 май, от 18 часа на Националния стадион \"Васил Левски\".Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града, уверяват от МВР.На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.Ще се предприемат стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.Униформените ще следят за недопускане на зрители във видимо нетрезво състояние, както и за носене на забранени предмети и вещи - огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри.Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата.При дейността си те ще бъдат подпомагани от полицейски служители, които ще се намесват при възникнала необходимост.За да бъде избегнато струпване, полицията приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 16 часа.В деня на провеждане на футболния мач билети на касите на Национален стадион \"Васил Левски\" няма да се продават.", "date": "2019.05.20", "title": "Засилени мерки за сигурност за столичното футболно дерби утре"}
{"url": "https://news.bg/world/ostavki-ot-voenniya-ministar-na-ukrayna-i-shefa-na-sluzhbata-za-sigurnost.html", "text": "Министърът на отбраната на Украйна и шефът на украинската служба за сигурност подадоха оставка, съобщават руски медии.По-рано Владимир Зеленски . Той разпусна Върховната рада и поиска оставката на правителството. Зеленски поиска оставката на шефа на службата за сигурност Василий Грицак, генералния прокурор Юрия Луценко и на военния министър Степан Полторак. Той им даде два месеца.Минути по-късно военният министър Степан Полторак подаде оставка.По-рано днес Василий Грицак съобщи, че се оттегля.На 17 май оставки  и секретарят на Съвета за национална сигурност и отбрана на Украйна Александър Турчинов.", "date": "2019.05.20", "title": "Оставки от военния министър на Украйна и шефа на службата за сигурност "}
{"url": "https://news.bg/society/tsarskata-gara-v-kazichene-razpad-na-krastopat.html", "text": "Царската гара в Казичене продължава да се руши.Междувременно от Министерството на културата, Столична община и областната администрация на София си прехвърлят топката за това чия трябва да е отговорността за състоянието, съответно за ремонта на сградата.За това пиша от Гражданската инициатива \"За обществен и релсов транспорт\", откъдето настояват \"да се сложи край на това безхаберие\".От инициативата цитират решение на Софийската градска прокуратура, с което е отказано да бъде образувано производство за унищожително бездействие на институциите по казуса с културна ценност.\"Интересното в случая е, че в прокурорското решение е описано, че вероятно е налице престъпление, но няма кой да бъде обвинен за него: \"от наказателно правна гледна точка ако сградата се разглежда като културна ценност, то по принцип нейното умишлено унищожаване или повреждане би могло да е престъпление по чл. 278 Б ал. 1 от НК.\" \"Въпросната сграда изобщо не принадлежи на физическо лице и съответно няма как такова евентуално деяние да е съставомерно. Сградата не се поддържа от средата 50-те години на 20 век. В хода на проверката не е установено сградата да е била възложена за стопанисване и управление на конкретно физическо или юридическо лице\", пишат от организацията.Междувременно от Министерството на културата са изпратили писмо до \"За обществен и релсов транспорт\" с копие до областния управител на София Николай Пехливанов, в което пише, че на основание на чл. 25, ал. 1 от ЗДС, \"поддържането и ремонтите на имотите държавна собственост се извършват от ведомствата, на които са предоставени, а когато не са предоставени за управление по установения ред - на областните управители\".От ведомството обобщават, че собствениците на сгради, които са недвижими културни ценности, подлежат на административнонаказателна отговорност, ако не се грижат за тяхното опазване.Според прокуратурата актът за държавна собственост на сградата е съставен на Районен народен съвет \"9-ти септември\", правоприемник на който според кмета на Казичене се явява Столична община. В последствие обаче поземленият имот, но без сградата, е предоставен с нов акт на НКЖИ през 2002.Гражданската инициатива допълва, че през юни 2016 година тогавашният директор на ДП НКЖИ Милчо Ламбрев е поискал съставянето на нов акт от областния управител на София град, като в него вече да бъдат зачислени и намиращите се там сгради, сред които е и царската гара.\"След сигнала до прокуратурата от 8 ноември 2017 г., на 5 декември 2017 г. от областна управа София град връщат писмо до прокуратурата, че е изготвен проект на нов акт за публична държавна собственост. Такъв акт обаче, и към днешна дата - месец май 2019 г. - няма информация да е съставен\", пишат още от инициативата.През месец март тази година от bTV отправили въпрос към областния управител за стопанисването на сградата. От администрацията обаче отново прехвърлили топката на Столична община и Министерството на културата.\"Гражданите ще обжалват решението на прокуратурата, защото искаме институциите да се задействат и да спасят гарата, тъй като имат всички управленски механизми и правомощия за това\", категорични са от \"За обществен и релсов транспорт\".", "date": "2019.05.20", "title": "Царската гара в Казичене - разпад на кръстопът"}
{"url": "https://news.bg/world/razrushitel-na-sasht-provokira-kitay-v-yuzhnokitaysko-more.html", "text": "Министерството на външните работи на Китай осъди проведената от американските военни операция в Южнокитайско море през уикенда, съобщават медии.Американският разрушител Preble плава в близост до спорния риф Скарбъроу Шол в Южнокитайско море. Пекин описа операцията като \"провокация\" и призова Вашингтон да се въздържа от подобни действия в бъдеще.В съобщение въоръжените сили на САЩ съобщиха, че разрушителят е плавал на 12 морски мили от Скарбъроу Шол, за да изразят протеста си от прекалените морски претенции и да защитят достъпа до морските пътища, който се управлява от международното право.По-рано  плаваха до спорните острови Спратли в Южнокитайско море. В сряда шефът на ВМС на САЩ коментира, че свободното движение в спорната акватория привлича повече внимание от необходимото.Китай има претенции към почти цялото море. Бруней, Индонезия, Малайзия, Филипините, Тайван и Виетнам също имат претенции в региона.", "date": "2019.05.20", "title": "Разрушител на САЩ провокира Китай в Южнокитайско море"}
{"url": "https://news.bg/int-politics/prokuraturata-v-shvetsiya-poiska-zadarzhaneto-na-asandzh-po-obvinenie-v-iznasilvane.html", "text": "Шведският прокурор, ръководещ разследването в изнасилване срещу основателя на WikiLeaks Джулиан Асандж, е подал искане до местен съд той да бъде задържан задочно, съобщава \"Ройтерс\".Ако бъде издадена, съдебната заповед ще бъде първата стъпка в процеса на екстрадиране на Асандж от Великобритания, където той излежава 50-седмична присъда за неизпълнение на условията по парична гаранция.Швеция започна отново разследването за изнасилване през миналата седмица. То започна през 2010 г., но беше прекратено през 2017 г., след като Асандж потърси убежище в посолството на Еквадор в Лондон.Асандж, който отрича обвинението, беше арестуван в Лондон през миналия месец, след като прекара седем години в еквадорското посолство.\"Искам Районният съд да задържи Асандж задочно, по подозрение за изнасилване\", настоя заместник главният прокурор Ева-Мари Першон в изявление.Тя каза, че ще издаде европейска заповед за арест на Асандж, за да бъде предаден на Швеция, ако съдът реши той да бъде арестуван.Решението на Швеция да възобнови разследването за изнасилване хвърля съмнение за това къде в крайна сметка може да се озове Асандж, като американските власти вече искат неговата екстрадиция заради обвинения в заговор, свързани с едно от най-големите изтичания на класифицирана информация.Адвокат, представляващ Асандж в Швеция, заяви, че ще каже на Районния съд, че не може да проучи искането на прокурора, докато той не се е консултирал с клиента си и не е научил дали иска или не да се противопостави на заповед за задържане.\"Откакто е в затвор в Англия, досега не беше възможно дори да разговарям с него по телефона\", отбеляза адвокатът Пер Самуелсон пред \"Ройтерс\".Асандж, който е австралийски гражданин, се укри в еквадорското посолство, след като опитът му чрез британските съдилища да избегне екстрадиране в Швеция се оказа неуспешен.Британските съдилища ще трябва да се произнесат по исканията за екстрадиция на САЩ и Швеция, като британският вътрешен министър Саджид Джавид има последната дума кое искане ще има предимство.\"Изходът от този процес е невъзможно да се прогнозира\", изтъкна Першон. Позовавайки се на информация от британските власти, тя каза, че Асандж трябва да изтърпи 25 седмици от присъдата си във Великобритания, преди да бъде освободен.Британски съдия даде на правителството на САЩ краен срок до 12 юни, за да скицира делото срещу Асандж.", "date": "2019.05.20", "title": "Прокуратурата в Швеция поиска задържането на Асандж по обвинение в изнасилване"}
{"url": "https://news.bg/world/poslanikat-na-sasht-v-kitay-s-neobichayna-vizita-v-tibet.html", "text": "Посланикът на САЩ в Китай планира необичайна визита в Тибет, където ще се срещне с местни представители и ще сподели безпокойството си във връзка с налаганите ограничения върху будистките практики. Очаква се да поиска запазване на уникалната култура и езика на Тибет, информира АП.Посолството на САЩ в Пекин отбеляза, че Тери Бранстад ще посети Тибетския автономен регион и съседната провинция Цинхай. Цинхай е традиционно тибетски регион, известен като Амдо. Той е родното място на тибетския духовен водач Далай Лама.Тери Бранстад също ще посети религиозни и културни центрове, училища и други места.Посолството определи посещението като \"шанс за посланика да се ангажира с местните лидери за повдигане на дългогодишни притеснения\". Тери Бранстад също ще \"научи от първа ръка за уникалната култура, религия и екологична значимост на региона\".Китай ограничава достъпа на чужденци до Тибет, особено журналисти и дипломати. Пекин твърди, че Тибет е част от китайската територия от векове, но тибетците се защитават, че са независима държава през по-голямата част. Комунистически Китай нахлу в региона през 1950 г.През последните години се затяга контролът над Тибетския будизъм, използването на тибетски език и традиционната култура.", "date": "2019.05.20", "title": "Посланикът на САЩ в Китай с необичайна визита в Тибет"}
{"url": "https://news.bg/int-politics/el-pais-imigratsiyata-e-spasenieto-na-evropa-ot-demografskoto-samoubiystvo.html", "text": "В цяла Европа се засилва крайнодясната идеология, която е последица от неприязънта към имигрантите и все по-засилващия се страх от загуба на самобитността, пише Милагрос Олива в испанския \"Ел Паис\", цитиран от БГНЕС.Привържениците на подобна идеология искат да превърнат Европа в непристъпна крепост, която ще издържи на натиска на обсаждащите я на продънени лодчици имигранти. Те не искат да признаят, че съдбата на тяхната крепост зависи именно от тези, които се намират от външната страна на стената, пише авторът. Европа вече отдавна се намира на пътя на демографското самоубийство. Сега в Евросъюза живеят 511 млн. души, но от 2015 г. смъртността превишава раждаемостта и ако числеността на населението на Европа все още не е започнала да намалява, то това е само поради това, че всяка година пристигат 1,3 млн. имигранти, смята Оливо.През 1900 г. в Европа са живеели 20% от световното население. През 1960 г. - 13,5%. През 2015 г. това число вече падна до 6,95%, а по прогнози до 2040 г. то дори ще падне под 5%, ако Брекзит се провали. Само че важно е не самото намаляване на числеността на населението, а и това както това ще се отрази на жизнеспособността и производителността на Европа. На демографската криза влияе съчетаването от два фактора, които са следствие от цивилизационния прогрес: увеличаване на средната продължителност на живота, която вече достигна 81 г., и сериозната криза с раждаемостта. За поддържане на числеността на населението коефициентът на раждаемост трябва да бъде 2,1 деца на една жена. Сега средно за Евросъюза този показател е 1,5. В Испания ситуацията е съвсем печална, пише \"Ел Паис\" - по-висока продължителност на живота и по-ниска раждаемост - 1,2 деца на жена.Ако тази тенденция се запази, а вратите за имиграцията останат затворени, то през 2050 г. населението на ЕС ще се намали с 49 милиона души (с 11 млн. в Германия и със седем - в Испания). Съкращаването на работоспособното население ще се отрази на икономическото развитие. По оценки на Националния институт по статистика след 40 години Испания ще има с 8,7 млн. души по-малко работоспособно население и с 8 милиона повече пенсионери. Как тогава ще бъдат осигурявани 17 милиона пенсионери, сред които несъмнено ще има и такива, които днес гласуват за десницата, констатира Оливо.И заключава, че за да се поддържа нарастването на населението, на Европа са необходими мащабни миграционни потоци.", "date": "2019.05.20", "title": "„Ел Паис“: Имиграцията е спасението на Европа от демографското самоубийство"}
{"url": "https://news.bg/press/manfred-veber-ni-obeshta-shengen-veche-proveryavat-kashtite-za-gosti-prosvetnoto-ministerstvo-vze-na-pritsel-chalgotekite.html", "text": "Визитите на двама влиятелни германски политици у нас - кандидата за председател на ЕК Манфред Вебер и външния министър Хайко Маас, са сред тематичните акценти на вестниците в понеделник.\"Първата ми повеля като председател на Европейската комисия ще е България да получи пълно членство в Шенген\". Това обеща кандидатът на ЕНП за наследник на Юнкер Манфред Вебер, който беше специален гост на предизборното събитие на ГЕРБ и СДС... \"Здравейте приятели, здравей България!\", поздрави на български Манфред Вебер... \"Мечтая си за Европа, като континент в който никой от никоя част от Европа да не се налага да напуска родното си място, за да търси работа в чужбина. Равни условия за живот, еднаква социална закрила... Европа е повече от икономическа зона. Европа са ценности. Има голяма разлика в Европа, но имаме едно нещо общо - във всяко селце, във всеки град има малка църква...\" - в. \"Стандарт\".\"България си има правителство и Европа си има правителство. Ние можем да гарантираме инфраструктурата, доходите и най-вече опазването на външната граница на ЕС. Много усилия влагаме и се справяме добре, не случайно в Европа ни дават за пример\", обеща Бойко Борисов. Борисов каза \"задачите\" си към Вебер. Първата задача на Борисов: \"Ние разчитаме, като отлетиш там, на високото - да не забравяш цялата тази зала. Защото животът е събирач - от противници прави първи приятели.\" Малко преди това Борисов разказа, че като млад политик от Бавария Вебер не е харесвал България, а сега бил пропагандатор на страната. Втора задача - кохезионната политика. Според Борисов единственият шанс за развитие на Западните Балкани и държавите от Източна Европа са транспортните коридори. \"Така че кохезионната политика трябва да ни е приоритет. Важно е, защото освен автомагистралите \"Струма\", \"Тракия\", \"Марица\" и \"Люлин\" сме обещали на българите и \"Хемус\", както и пътя от Враца към Монтана. За Шенген няма да напомням - не че ни е важно, но е обидно, защото ние се справяме много по-добре от други държави\", каза Борисов...\" - в. \"Дневник\".\"Министър-председателят Бойко Борисов се срещна с министъра на външните работи на Федерална Република Германия Хайко Маас. В Министерския съвет двамата обсъдиха актуални теми от двустранен характер, както и въпроси от дневния ред на Европейския съюз, съобщиха от правителствената информационна служба... Освен интензивния политически диалог между България и Германия, беше посочено, че двете държави остават стратегически партньори в областта на търговията и инвестициите. През 2018 г. стокообменът между страните е 8,153 млрд. евро, което е с 11.8 % повече от миналата година. Инвестициите от Германия у нас през 2018 г. са в размер на 153,7 мил. евро. По време на срещата Борисов посочи, че за страната ни остава приоритет запазването на тенденциите на ръст на двустранната търговия, както и разширяването на присъствието на български продукти на германския пазар в сектори като електроника и електротехника, машиностроене, информационни технологии. По време на разговора бяха обсъдени и възможностите за задълбочаване на двустранното партньорство в секторите туризъм, образование, наука и култура. Добър пример за сътрудничеството е навлизането на модела на дуалното професионално образование у нас. Запазването на стабилността в страните от Западните Балкани, насърчаването на тяхната европейска перспектива, опазването на сигурността на външната граница на ЕС също бяха сред темите на срещата между Борисов и Маас. Фокус на разговорите беше и енергийната сигурност на страната, включително чрез диверсификация на източниците, маршрутите и доставчиците на газ.\" - в. \"Труд\".Скандалът около къщите за гости и апартаментгейт също остават сред актуалните теми:\"Проверките на къщите за гости вече текат, става ясно от репортаж на БНР от Сапарева баня. По разпореждане на прокуратурата се проверяват 19 такива обекта в общината, съобщи кметът Калин Гелев. Общо в Сапарева баня работят около 120 къщи за гости, но само 19 от тях са с пари по селската програма. Проверките са запознали от началото на тази седмица. \"И на икономическа полиция е възложена проверка относно нощувките. Искат и от нас справки - разрешение за строеж, удостоверение за въвеждане в експлоатация, удостоверение за категоризация, колко звезди е, отговарят ли на условията. Относно броя на реализираните нощувки те минават само през \"Местни данъци и такси\", каза кметът. Той призна, че за месец април, когато имаше празници и къщите за гости бяха пълни, не е внесен нито един лев туристически данък в общинската хазна...\" - в. \"Сега\".В. \"Стандарт\" цитира коментар на Първан Симеонов по темата: \"Двата скандала - с евтините жилища на властта, който стана нарицателен като апартаментгейт, и къщите за гости, безспорно накърниха доверието у цялата политическа класа, но най-силно го отнесоха управляващите от ГЕРБ, записаха се по-скоро на тяхната сметка. На всичкото отгоре чорапът продължава да се разплита, през тази седмица скандалът \"взе\" главата и на министъра на земеделието Румен Порожанов. Двете основни политически сили - ГЕРБ и БСП, реагираха, както се казва по учебник на скандалите. Борисов се опита да направи от дефекта - ефект, нормално. Мина в контранастъпление, тръгна той да ги маха. Затова и сега го питат: \"Този или онзи защо не го махаш?...\" Иззе и инициативата от \"грешния\" Цветанов, старае се той да води предизборната кампания, макар че преди това се кълнеше, че ще \"гледа като премиер да не участва, ще забрани и на министрите...\" БСП пък като че ли разбраха, че когато бързат да атакуват ГЕРБ грешат, защото предизвикват моментален отпор и спасително обяснение от опонентите. Социалистите, така да се каже, се снишиха и поне засега това се оказва печеливша стратегия...\"Всекидневниците продължават да следят в детайли кампанията за евровота.\"Единствената цел на г-н Борисов е да остане до избирането на следващия главен прокурор, за да може да си гарантира безнаказаност след това. Това каза лидерът на БСП Корнелия Нинова в предаването \"Гласове\" по партийната телевизия \"БСТВ\". Според нея премиерът Бойко Борисов обикаля предизборно страната и обещава пари. \"Така не се управлява държавен и публичен ресурс. Това са парите, събрани от всички българи, и законът казва, че се преразпределят през парламента и там има контрол. Тук всичко е безконтролно и еднолично и с една цел - лично политическо оцеляване. Не е целта, която си поставя един държавник, когато управлява финанси\", заяви Нинова. Попитана как ще предизвика БСП предсрочни избори при положение, че премиерът Бойко Борисов е не смята да подава оставка, ако загуби евровота, Нинова каза, че предсрочни избори могат да предизвикат избирателите. За това тя призова за гласуване. \"Ако ГЕРБ загубят тези избори, вече нямат легитимност. Разбирам, че не искат да напускат властта със всички сили и средства. Това не е, за да дадат перспектива на страната или да увеличават доходите. Единствената цел на г-н Борисов е да остане до избирането на следващия главен прокурор, за да може да си гарантира безнаказаност след това\", каза Нинова...\" - в. \"Дневник\".\"Битката на 26 май не е за един-двама или трима от нашата листа в Брюксел. Целта е да заявим ясно, че има алтернатива на двуполюсния модел, който двете БКП-та - ГЕРБ и БСП, разиграват с посредничеството на ДПС\", това каза съпредседателят на \"Демократична България\" Христо Иванов на среща на кандидатите със симпатизанти във Велико Търново. \"Всичките кандидати на \"Демократична България\" са един екип и ще работят заедно, независимо кого вие ще пратите в ЕП. Защото \"Демократична България\" е дългосрочен проект, \"Демократична България\" е здрава и единна и има много ясна цел и голяма кауза - промяна на политическия модел в България. Има кой да изведе страната от порочния кръг между ГЕРБ, БСП и ДПС и това сме ние\", заяви лидерът на \"Да, България!\". Той призова всички за пределна мобилизация преди вота, както и за масово участие в самия избор като застъпници, за да се гарантира коректното преброяване на гласовете. На 26 май с малка крачка можем да постигнем голяма промяна, каза и водачът на листата Радан Кънев. \"Ще успеем, ще покажем на хората, които, разкъсвани между дилемата кое от двете БКП-та е по-малкото зло, най-често остават вкъщи и не гласуват, че има за кого, че има смисъл да гласуват. Двама депутати в Европейския парламент от \"Демократична България\" означава, че хората, които разчитат на себе си, които вярват в демокрацията и пазарната икономика, ще има за кого да гласуват и на парламентарни и местни избори\", заяви Кънев...\" - в. \"Дневник\".\"Популистките партии разбраха две важни неща за европейския електорат през 2019 г. Те знаят, че тези избори не са битка между две съперничещи си визии за отворена интернационалистка Европа срещу затворена националистка Европа. Европейската идентичност остава силна и европейците чувстват нива на защита в ЕС, което не искат да загубят. Това не значи, че са съгласни със статуквото. Всъщност, за да се свържат успешно с избирателите, партиите трябва да се представят като защитници на промяната. Скорошно проучване на Евробарометър показа рекордно висок от над 30 години брой респонденти, смятащи, че еврочленството е добро за страната им - 68% през февруари и март. Мащабно изследване за Европейския съвет за външна политика (ЕСВП), проведено през изминалите четири месеца от YouGov, също показа, че европейската идентичност остава много важна за гражданите на ЕС. Това, което европейците ценят в ЕС, стана ясно от отговорите на въпроса каква би била най-голямата загуба, ако ЕС спре да съществува. Най-честите отговори са съсредоточени около ползите от членството в единния пазар - възможностите за живот, работа и пътувания в другите държави членки. Също популярна е и идеята за ЕС като глобален актьор. Третият най-голям дял отговори е свързан с ангажимента към европейските ценности - защита на демокрацията и върховенството на закона...\" - в. \"Дневник\".Вестниците публикуват е новини от академичната сфера.\"Световноизвестният професор по физика и голям дарител в областта на академичното образование Минко Балкански получи почетното звание \"Доктор хонорис кауза\" на Американския университет в България. На официална церемония в Благоевград бяха връчени дипломите на 25-ия випуск на университета, съобщи БНР. 197 бакалаври и 21 магистри от 17 държави участваха в тържествената процесия заедно със своите преподаватели и членовете на университетското настоятелство. Пред абсолвентите, техните родители и приятели президентът на висшето училище д-р Стивън Съливан заяви: \"Всеки един от вас олицетворява успеха, постигнат чрез нашите усилия като университет и очакваме с нетърпение множеството успехи и постижения, които всеки от вас ще завоюва\". Този университет създава бъдещите лидери в науката, бизнеса и политиката, заяви почетният оратор на церемонията Валдрин Лука, който е министър на икономиката на Република Косово и бивш възпитаник на Американския университет. \"Повечето от решенията, които взимам в живота, независимо дали са свързани с кариера, бизнес или политика, носят нещо от Американския университет в България\". За изключителни заслуги в утвърждаването на Американския университет световноизвестният физик Минко Балкански беше удостоен с почетното звание \" Доктор хонорис кауза\"...\" - в. \"24 часа\".\"Просветното министерство започва проверки за имотите на всички университети, като първо ще бъдат проверени трите кита - тоест тримата най-големи. Това са Софийският университет, УНСС и Медицинският, заяви пред \"Стандарт\" просветният министър Красимир Вълчев. Той подаде сигнал до Агенцията за държавна финансова инспекция (АДФИ), след като Би Ти Ви публикува информация за имотите на вуза и за това как те се отдават за дискотеки, ресторанти и чалготеки на цени, по-ниски от пазарните. От разследването става ясно, че вузът дава за четири лева на квадрат прословутия Стол 33, където под наем се помещава дискотека, в която само минералната вода струва 3 лева, а малка бутилка вино от 375 грама се продава на цена от 27 лева. В същото време пазарните цени в района са около 7 лева на квадрат. Самият Университет по национално и световно стопанство предостави на \"Стандарт\" документи, съгласно които още преди време е поискал от просветното министерство промяна на предназначението на въпросния обект. Съгласно тях сградата, в която сега се помещава дискотека, преди 1989 година е била младежки дом, но впоследствие през 2012 година самата държава променя предназначението на сградата за \"дискотека, бар, ресторант\" с акт №07879 за публична държавна собственост. Подписът под документа е на тогавашния областен управител Данаил Кирилов. Горе-долу по същото време, след като студент загива при сбиване в дискотека в Студентски град, просветното министерство започва проверка за това как се стопанисват имотите на университетите. Тъй като се оказва, че част от тях се отдават за заведения и кафенета, МОН предупреждава ректорите да спрат да печелят от тях. В този момент дори бяха назначени проверки как университетите стопанисват имотите, които притежават. Тогавашното ръководство на УНСС пише до просветния министър Сергей Игнатов с молба да промени статута на така наречения стол 33, така че той вече да не бъде кръчма. Това няма как да стане без благословията на държавата, защото имотите на вузовете са публична държавна собственост. Отговор обаче не е получен и заведението продължава да функционира, като плаща цени под пазарните. Обяснението на ръководството е, че други кандидати за наемането му няма. Ректори на съседни вузове пък твърдят, че 30 на сто от заплатите на преподавателите в УНСС се формират точно от приходите на заведенията, с които вузът разполага. Общият брой на обектите, които държавата е предоставила за ползване на УНСС, е 32, като общата им квадратура е 3000 квадратни метра. В момента от тях под наем са отдадени 23, като един е за дискотека, един за ресторант, три за магазини, три за складове, три за офиси, един за банкомат и други за малки помещения. Общо осем са свободните в момента помещения на университета. Той като че ли е и най-печелившият от помещенията си вуз, предвид факта, че Техническият и Медицинският университет отдават под наем предимно помещения не за дискотеки, а за кафенета, които могат да се ползват от студентите. Техническият има две бази за почивка в Созопол и Семково, но те се ползват основно от преподавателите. Ако се окаже, че има свободни места, те се предлагат на другите университети и на БАН, разказа ректорът проф. Георги Михов. \"Много бихме искали да имаме имоти като тези на колегите, но за съжаление от 2000 година университетът ни не е придобивал недвижима собственост\", заяви той. Бившият ректор на Медицинския университет проф. Ваньо Митев пък сподели пред \"Стандарт\", че техният вуз няма сгради, които да отдава за чалготеки, а имат предимно такива, които се ползват за кафенета, където могат да се отбиват студентите. Много имоти има Софийският университет, но той е в ролята на бедняка-милионер, тъй като не може да ги стопанисва особено добре. Част от тях при това не са предоставени от държавата, а от частни дарители, но към момента пустеят. Преди време университетът държеше заведение до журналистическия факултет, което бе добре посещавано, но сградата сега пустее. Между другото, историята сочи, че държавата сама допусна Студентският град да се превърне в Лас Вегас, след като загуби някои от ключовите си сгради и позволи те да преминат в частни ръце. В момента една от най-търсените дискотеки - \"Плаза\", се помещава в сграда на Министерството на образованието, която обаче е завзета незаконно и отдадена под наем. На практика това е много популярната дискотека от времето на соца \"Цветан Спасов\", която беше част от \"Студентски общежития и столове\". Преди години частно лице съумява да я присвои и отдаде под наем на фолкпевеца Константин, а малко по-късно тя стана известна с \"тъмна стаичка\", където хората могат да се друсат и да правят секс...\" - в. \"Стандарт\".", "date": "2019.05.20", "title": "Манфред Вебер ни обеща Шенген, вече проверяват къщите за гости, просветното министерство взе на прицел чалготеките… "}
{"url": "https://news.bg/culture/alen-delon-poluchi-pochetna-zlatna-palma-na-festivala-v-kan.html", "text": "Ален Делон получи в Кан почетна \"Златна палма\" за цялостен принос в киното, предаде агенция \"Фрас прес\". Наградата връчи неговата дъщеря Анушка.\"Ако съм звезда, искам да ви благодаря за това. Благодаря за това на публиката и на никой друг.\" - заяви 83-годишният актьор.Церемонията се състоя в препълнената зала \"Дебюси\" на фестивалния дворец.Зрителите аплодираха на крака думите на Делон и на художествения директор на фестивала в Кан - Тиери Фремо, който отдаде почит към таланта на легендарния актьор.Сред гостите бяха министърът на културата на Франция Франк Ристер и режисьорът Бертран Таверние.Ръководството на фестивала обяви през април решението си да присъди на Ален Делон почетния приз.", "date": "2019.05.20", "title": "Ален Делон получи почетна „Златна палма“ на фестивала в Кан"}
{"url": "https://news.bg/int-politics/shveytsartsite-glasuvaha-za-po-strog-kontrol-varhu-orazhiyata.html", "text": "Швейцарците гласуваха за по-строг контрол върху притежаването на оръжие, съобщи радио \"Свободна Европа\".На референдума, който се проведе вчера, 19 май, около две трети от участниците във вота дадоха гласа си за приемането на предложените нови законови норми, с които се усложнява процедурата за купуване на полуавтоматично оръжие.Новите правила бяха подкрепени от 64% от гласувалите, а 36% се обявиха против тях.Ще бъдат усъвършенствани и методите за проверяване на произхода на всяко оръжие.Швейцария приема нови правила, след като това направи ЕС - още през 2017 г. гражданите на страните-членки се произнесоха за по-строг контрол, в отговор на терористичните актове в Париж през 2015 г., отнели живота на 130 души.Противниците на новите правила се опасяват, че в Швейцария обществените настроения може да доведат до пълно \"разоръжаване\" на населението. В страната огнестрелните оръжия са по-разпространени, отколкото в повече държави от Европа.Ако участниците в референдума бяха отхвърлили по-строгия контрол върху притежаването на оръжие, това би могло да се окаже пречка за оставането на Швейцария в Шенген - страната е член на зоната, въпреки че не членува в ЕС. Възстановяването на граничните проверки би се отразило неблагоприятно на туризма.", "date": "2019.05.20", "title": "Швейцарците гласуваха за по-строг контрол върху оръжията"}
{"url": "https://news.bg/world/hayko-maas-izletyal-s-chas-po-kasno-za-sofiya-zaradi-povreda-v-samoleta.html", "text": "Външният министър на Германия Хайко Маас не можа да пристигне навреме за  заради пореден проблем с правителствения авиопарк, предаде Дойче веле.Маас пристигна с час закъснение, тъй като спомагателната турбина на самолета, с който трябваше да пътува, се оказа повредена.Инцидентите с германските правителствени самолети зачестиха през последните месеци.През април при кацане в Ню Йорк се спука гума на едно от колелата на самолета \"Конрад Аденауер\", на борда на който пътуваше водена от Хайко Маас делегация. През февруари заради повреда в хидравликата на правителствения Airbus A319 Маас беше принуден да удължи престоя си в Мали.През април финансовият министър Олаф Шолц трябваше да вземе друг самолет за визита в САЩ. В края на януари федералният президент Франк-Валтер Щайнмайер не успя да излети навреме от Етиопия отново заради технически проблеми с правителствен самолет.Най-много привлече вниманието в международен план повредата в електронните системи в самолета на канцлера  която през ноември 2018 г. закъсня за срещата на G-20 в Буенос Айрес и пропусна откриването.", "date": "2019.05.20", "title": "Хайко Маас излетял с час по-късно за София заради повреда в самолета"}
{"url": "https://news.bg/int-politics/tramp-kam-iran-ako-ni-napadnete-tova-shte-e-krayat-vi.html", "text": "Американският президент Доналд Тръмп предупреди Иран да не си позволява да заплашва САЩ, ако не иска да бъде унищожен.\"Ако Иран иска да воюва, това ще е официалният край на Иран. Никога повече не заплашвайте Съединените щати.\" - написа Тръмп в Туитър.Напрежението между Техеран и Вашингтон ескалира, след като Иран за яви, че няма да изпълнява някои от ангажиментите си по ядреното споразумение с международните посредници. Преди Тръмп обвини Иран, че нарушава споразумението и САЩ излизат от него, тъй като нарушенията го правят недействително.Техеран даде на петте държави от групата \"5+1\" 60 дни срок, за да защитят петролния и банковия сектор на Иран от санкциите, наложени от САЩ. ЕС, Франция, Германия и Великобритания отхвърлиха исканията, а Тръмп обяви въвеждането на нови санкции по отношение на иранската страна.САЩ изпратиха в Залива своя самолетоносач \"Ейбрахам Линкълн\" и тактическа група бомбардировачи, а след това и , и ракетен комплекс Patriot.", "date": "2019.05.20", "title": "Тръмп към Иран: Ако ни нападнете, това ще е краят ви"}
{"url": "https://news.bg/world/nad-318-000-rusnatsi-sa-pochinali-ot-spin.html", "text": "Над 318 хиляди граждани на Русия, носители на вируса на СПИН, са починали откакто се правят изследвания за инфекцията - от 1987 г. досега, съобщават руските медии.Само през 2018 г. от заболяването са починали 37 хиляди руснаци, показват данните на държавната структура Роспотребнадзор. Най-често смъртта на ХИВ-позитивните в страната настъпва поради това, че те развиват туберкулоза.При 57.5% от случаите заразата е предадена по полов път, при 39% - при употреба на наркотици.В края на 2018 г. регистрираните серопозитивни в Русия са били над 1 милион, сред които новите случаи са 87 700.Данните се различават с тези на Министерството на здравеопазването - според неговата статистика серопозитивните са малко под 900 хиляди.", "date": "2019.05.20", "title": "Над 318 000 руснаци са починали от СПИН"}
{"url": "https://news.bg/regions/proveryavat-stroezh-v-sozopol.html", "text": "Служители на министерството на туризма проверяват днес строеж в Созопол, който е започнал наскоро въпреки забрана за строителство.Изграждането на сградата е започнало върху скала, само на няколко метра от морета.В хода на строителната дейности тежката техника вече е разрушила част от имота на живеещите над него.Хората се притесняват, че техните постройки може да пропаднат. Според тях новият строеж се изгражда при много нарушения.По документи постройката била изрядна според първата проверка, осъществена от местната управа. Предстои да се констатира дали това наистина е така.", "date": "2019.05.20", "title": "Проверяват строеж в Созопол"}
{"url": "https://news.bg/world/obstrelvaha-zelenata-zona-na-bagdad-s-katyusha.html", "text": "Реактивен снаряд се е взривил в \"зелената зона\" на Багдад, на около километър от американското посолство, предаде радио \"Свободна Европа\". Зоната е с режим на засилени мерки за сигурност.В този район са разположени правителствените сгради и чуждестранните представителства.Няма жертви и пострадали.Според иракски официални източници, снарядът е изстрелян от руска установка \"Катюша\".Инцидентът е станал в неделя. Това е първият обстрел на \"зелената зона\" от септември миналата година.Представител на иракското министерство на отбраната коментира пред \"Асошиейтед прес\", че е стреляно от източните покрайнини на Багдад, където се разполагат подкрепяни от Иран отряди.Според \"Франс прес\", ракетата е била изстреляна от район, намиращ се южно от Багдад.", "date": "2019.05.20", "title": "Обстрелваха „зелената зона“ на Багдад с „Катюша“"}
{"url": "https://news.bg/regions/na-am-trakiya-gori-tir.html", "text": "Тежкотоварен автомобил гори на магистрала \"Тракия\".Инцидентът е станал около 55-и километър от аутобана, малко преди тунелите в посока към София, пише Нова.По данни на Министерството на вътрешните работи (МВР) тирът е в отбил в аварийната лента на магистралата. Не се наложило обаче движението да бъде ограничавано.Водачът опитал сам да изгаси огъня, но без успех, пише bTV.При инцидента няма пострадали хора.На място има пристигнали служители на \"Пътна полиция\", които контролират преминаването. Работата по установяването на обстоятелствата около пожара продължава.", "date": "2019.05.20", "title": "На АМ “Тракия“ гори ТИР"}
{"url": "https://news.bg/int-politics/zelenski-vstapva-v-dlazhnost.html", "text": "Днес  новият държавен глава на Украйна Володимир Зеленски.Церемонията ще се проведе по-късно през деня в столицата Киев.Припомняме, че  на втория тур на изборите досегашния президент Петро Порошенко.Зеленски предложи да разпусне парламента и да свика предсрочни парламентарни избори в страната. Той обвини законодателния орган, че съзнателно се отлага церемонията по полагане на клетва.На тържественото заседание на Върховната Рада се очаква да присъства вицепремиерът по икономическата и демографската политика на България Марияна Николова.", "date": "2019.05.20", "title": "Зеленски встъпва в длъжност"}
{"url": "https://news.bg/politics/glavniyat-arhitekt-zdravkov-svalya-klimatitsite-na-borisov-i-radev.html", "text": "СО не прави  Това заяви пред Би Ти Ви главният архитект на София Здравко Здравков.Въвежда се стандарт за сградите паметници на културата в центъра на столицата. В историческия център трябва да се подредят нещата, каза още той. СО предлагаха тригодишен период за адаптация. Направено е 3D сканиране на сградите. Сградите ще са в определен цвят, близък до първоначалния. Заложени са санкции за собственици, които не се съобразят с разпоредбите на общината. Оказва се, че президентството и Министерският съвет ще трябва да си \"скрият\" климатиците.За  архитект Здравков успокои, че се запазват двата стадиона. Въпреки това мнението му е, че националният стадион трябва да се премести. Няма нужда да ходим в съд, изтъкна той по повод недоволството на спортния министър Красен Кралев за плана за Борисовата градина. Няма скрито строителство, изтъкна още главният архитект на София.Предшественикът му Петър Диков издал , два дни преди да влезе в сила Законът за устройство на територията, който ограничава високото строителство. До ноември 2018 г. строежът е изграждан законно. Здравко Здравков призна, че му ", "date": "2019.05.20", "title": "Главният архитект Здравков сваля климатиците на Борисов и Радев"}
{"url": "https://news.bg/int-politics/rezhimat-na-maduro-e-prodal-oshte-14-t-ot-zlatniya-rezerv-prez-mesets-may.html", "text": "През последните две седмици Венецуела е продала злато за 570 милиона долара от запасите на Централната банка, съобщи \"Блумбърг\".Според източници на агенцията, на 10 май банката е продала около 9.7 тона злато, а след това - още 4 тона. Така златните резерви на Венецуела достигнаха 29-годишен минимум. В момента те са към 7.9 милиарда долара.Смята се, че средствата от продажбата на златото ще бъдат използвани за внос на стоки чрез едно от търговските представители на Венецуела в чужбина.Не се уточнява кой е купувачът на златото.От Централната банка на Венецуела отказват коментар по темата.Режимът на Николас Мадуро продава резервите на страната на частни компании в Обединените арабски емирства и Турция. Вследствие ва западните санкции Мадуро и обкръжението му са все по-изолирани от световните финансови пазари.", "date": "2019.05.20", "title": "Режимът на Мадуро е продал още 14 т от златния резерв през месец май"}
{"url": "https://news.bg/world/11-ubiti-v-braziliya-sled-napadenie-v-bar.html", "text": "Група от въоръжени мъже откри огън срещу граждани в бар в Бразилия.\"Клането\" е потвърдено от държавните институции и служители, пише Guardian.Местни медии съобщават, че при нападението са загинали 11 души. Те били нападнати от 7 въоръжени с огнестрелни оръжия мъже. Атаката е била е град Белем, намиращ се в северната провинция Пара.Съобщава се, че мъжете пристигнали в бара с 3 коли и 1 мотор. Първоначално те убили 6 жени и 1 мъж. Почти всички били простреляни в главата, информира секретарят по публична сигурност в провинцията Уаламе Мачадо.\"Водим разследването по няколко линии, които засега са поверителни. Всички версии ще бъдат анализирани внимателно, много стриктно\", каза Мачадо на извънреден брифинг.Към момента мотивът за нападението остава неясен.Изданието припомня, че в края на месец март федералното правителство е изпратило военни в Белем от Националната гвардия за 90 дни, за да се подсили сигурността.Статистиката сочи, че за 2017 година в страната броят на убийствата е рекорден - 64 000 души са били убити, а 70% от смъртните случай са възникнали вследствие на нападение с огнестрелно оръжие.Голяма част от убийствата в латиноамериканската държавата са свързани с престъпните групировки.В най-големия град Рио де Жанейро престрелките между бандитски съперници са ежедневие.", "date": "2019.05.20", "title": "11 убити в Бразилия след нападение в бар"}
{"url": "https://news.bg/int-politics/blizo-50-migranti-slyazoha-na-italianskiya-bryag.html", "text": "Италия иззе със съдебна заповед кораб на немската благотворителна организация \"Sea Watch\", съобщава Дойче веле.Общо 47 мигранти слязоха на брега на остров Лампедуза.В Туитър организацията благодари на властите, че са приели бежанците, без обаче да споменава конфискацията на кораба.По-рано вицепремиерът и министър на вътрешните работи на Италия Матео Салвини заяви, че няма да позволи мигрантите да стъпят на италианска земя.Корабът \"Sea Watch 3\" спаси 65 мигранти край бреговете на Либия. На 18 май той навлезе в италиански води.Първоначално  на остров Лампедуза - сред тях имаше деца с родителите си, както и един тежко болен. Представители на \"Sea Watch\" предупредиха, че положението на кораба се влошава и има опасност от самоубийства.", "date": "2019.05.20", "title": "Близо 50 мигранти слязоха на италианския бряг"}
{"url": "https://news.bg/politics/karakachanov-za-pregovorite-za-iztrebitel-dyavolat-e-v-nyuansite.html", "text": "Някои от параметрите, които се предлагат от американската страна в офертата за придобиване на нов изтребител, не са изгодни. Заплащането е по-високо от очакваното и то неоправдано по-високо. Това призна в студиото на Нова телевизия военния министър Красимир Каракачанов.Като пример за това той даде заплащане, което американците искат, за езиково обучение на българските пилоти. Той не вижда никакъв смисъл да се заплаща от страна на държавата, а и на българските данъкоплатци, нещо, което пилотите ни така или иначе имат - те са преминали през езиково обучение.Военният министър отрече да се водят преговори за сваляне на цената по този начин, че боеспособността на изтребителите да бъде орязана и намалена.\"Не става въпрос за рязане на способности, например да се свалят ракетите... За някои от компонентите смятаме, че цените не отговарят\", бе категоричен Каракачанов и даде пример с чаша, което се предлага за 5 лева, а реалната й стойност е 3 лева.Красимир Каракачанов се противопостави на , че сме задраскали състезателната процедура.Според Каракачанов обаче на пазара всеки се опитва да печели повече и това е нормално, но е в сферата на политиката и геополитиката. Той разбира по друг начин отношенията в сферата на отбраната, където трябва да има идея и цел да имаш годен и боеспособен съюзник, като това е политическо решение.Каракачанов се опасява, че ако не се договори плащане на вноски за новите изтребители, това може да спре плащанията по другите проекти за модернизация на армията ни, а може и да удари повишаването на възнаграждението на военнослужещите.Според министъра с който и да водим преговори - за италиански или шведски изтребители - бихме имали подобни проблеми в нюансите на сделката.На въпрос дали се опасява от нов Костинброд в четвъртък/петък, както , военният министър и вицепремиер заяви, че не разполага с конкретна информация.Въпреки това обаче той посочи, че както се развива предизборната кампания, нещата не опират само до опасения.Каракачанов нападна лидерът на \"Воля\" Веселин Марешки, който сипел лъжи и компромати навсякъде. \"От едно лице с четири дела срещу себе си чух всичко..., в един момент се зачудих дали не съм убил баба си\", коментира Каракачанов. Според него обаче не може никой, който има имунитет и смята, че е безнаказан, да раздава морални присъди, да клевети и лъже. \"Айде стига толкова\", отсече Каракачанов и така подкрепи  за наказателна отговорност за политици заради лъжи.Красимир Каракачанов категорично отхвърли и всякакви въпроси за имотната си декларация. \"Кое е нарушението, какво не съм спазил в закона\", попита той и цитира член от инструкциите за попълване на имотните декларации, където пише, че тераси и мазета може и да не се декларират.\"После върви обяснявай, че нямаш сестра...Това не е свобода на словото, това е клевета\", заяви Каракачанов.Той подкрепи  за проверка на офшорните сметки на хора, които заемат висши държавни длъжности. Според Каракачанов тези сметки трябва да бъдат публични и обществото да има информация за тях. Офшорните сметки не са забранени по закон, но е хубаво да се знаят, според Красимир Каракачанов.", "date": "2019.05.20", "title": "Каракачанов за преговорите за изтребител: Дяволът е в нюансите"}
{"url": "https://news.bg/weather/predi-obyad-slantse-sled-obyad-dazhdove-i-gramotevitsi-na-zapad.html", "text": "Времето остава променливо, но вече по-топло, включителни през нощните часове.През нощта ще бъде преобладаващо ясно, с разкъсана облачност, предимно висока. През първата половина на деня се очаква да е слънчево, а през втората над западните райони ще се развива купеста и купесто-дъждовна облачност, която ще доведе до валежи, придружени с гръмотевици. До полунощ дъждове ще завалят и в централните райони на Северна България.Ще има условия за градушки.Вятърът ще бъде слаб до умерен. В източната половина той ще бъде ориентиран от юг. В Западна България първоначално посоката му ще бъде от югозапад, като постепенно ще се промени в западна.Максималните температури са в интервала 23-28 градуса. Минималните са между 11 и 16 градуса, в някои североизточни райони малко по-високи.", "date": "2019.05.20", "title": "Преди обяд слънце, след обяд дъждове и гръмотевици на запад"}
{"url": "https://news.bg/int-politics/borisov-nyama-za-kakvo-da-podavam-ostavka.html", "text": "Премиерът Бойко Борисов тачи българските фамилии. Това сподели той пред Би Ти Ви. Повод станаха фамилиите на двете кандидати за евродепутати Мария Габриел и Ева Майдел. От първата си среща с Габриел той спомен няма.Никой не се е родил премиер или министър, нищо ненормално няма в оставките, ненормално е да не си дадат оставките, изтъкна министър-председателят за .Моят синковец има една къща за гости, колежката отсреща - три, посочи той за  Той обаче щял и парите да върне, и да понесе наказателна отговорност.БСП нямали друг шанс за победа освен  Те действали по методите на КГБ. Най-добрият начин да унищожиш един човек, е да събереш избрани истини за него и да ги съчетаеш, цитира той наръчника на КГБ. Имаме сигнал, в четвъртък-петък ще се готвим за ответна реакция, закани се премиерът., подчерта Бойко Борисов. Ние сме от трите държави инициатори да има общ европейски главен прокурор, похвали се той. Опонентите му искали да си припишат този позитив.Не било редно президентът Все едно и аз да почна да ги викам при мен, недоволен е премиерът, като по думите му това е Престрелка няма, има Конституция, отговори Борисов за войната с президентската институция. Премиерът е доволен от и на офшорните сметки на властта. Показвали къщата на негов познат в Барселона и приписвали, че е негова. Не мога да му кажа продай си къщата, защити се премиерът.За  той каза:\" Ние сме сложна рода\". С едните братовчеди не си говорели 30 години, само си махали. С другите не се виждали 40 години. Двама братовчеди съм ги бил, затова не си говорим, разказа Бойко Борисов. Двете баби се караха за една помпа и аз набих двамата братовчеди, изтъкна той. Роднините му не приватизирали външно търговски дружества. Имам къща в Банкя, там съм живял, там живея и там ще умра, увери министър-председателят.Заради държави егоисти не сме в Шенген, според него. Общоевропейска армия не е възможна, по мнението на Борисов. Общоевропейска отбрана е паралелна структура на НАТО. За критиките на Корнелия Нинова, че еднолично изхарчил 6 милиарда лева, Борисов обясни, че дал за водоснабдяване там, \"където ханъмата ходи километър за вода\". Дал за пенсии, за медицински сестри.Ще има оставки, колкото трябва, закани се премиерът. Моята битка не е да си връщам партията, защото аз съм я създал, изтъкна той. Грижата му е как партията да е същата без Борисов. Вече виждал свой наследник в партията. Име няма да посочи, за да не се избият, както се изрази.Това е като футболен тим, днес си звезда, утре си резерва, анализира премиерът. Омразата изяжда първо отвътре, това послание отправи Бойко Борисов към опонентите си.Не се притеснявам от мръсна игра, сподели Мария Габриел. Тя се надява скандалите с програмите да не сложат печат върху кохезионната политика на ЕС. Злоупотреби и измами може да има навсякъде, но важно е да има отговорност, изтъкна Габриел. В сравнение с останалите държави стоим добре, по мнението й. Според нея няма защо да се притесняваме от двоен стандарт за влизането ни в Еврозоната. Санкциите срещу Русия вредят и на двете страни, по мнението на Мария Габриел.", "date": "2019.05.20", "title": "Борисов: Няма за какво да подавам оставка"}
{"url": "https://news.bg/crime/za-botyo-botev-e-ludost-zaykov-vse-oshte-da-e-v-kostenets.html", "text": "Бившият директор на отдел \"Убийства\" в МВР Ботьо Ботев  при издирването на заподозрения за две убийства Стоян Зайков.Пред bTV той изрази съмнение, че беглецът все още е в района на Костенец. Експертът бе категоричен, че издирваният може и да познава региона на Костенец, но при мащабната полицейска акция, би било лудост да остане там.Според него е необходимо всичко, което в момента се проверява и прави за издирването на Зайков в района. Той обаче бе категоричен, че трябва да се осъществи перфектна организация в оперативен аспект по отношение на всички негови връзки - както близки, така и престъпни.Ботев изрази убеденост, че разследването ще постигне положителен резултат. Според него обаче е можело да не се стига до второто убийство.Бившият шеф отдел \"Убийства\" на МВР подчерта, че полицията е допуснала грешка, като е осъществила контакт с убития, без да направи оценка на разговорите с него.\"Този човек или го е укривал, или не е знаел, че живее в дома му. Разследващите трябва да усетят интуитивно, че има нещо, което не е наред и тогава да се осъществи един неофициален контрол на ситуацията\", обясни той.Ботев разкритикува полицията, че издава прекалено много информация, която стига до издирвания. С телефон може да се сдобие отвсякъде и да следи действията, които се осъществяват, напомни той.Според Ботев рано или късно Зайков ще потърси контакт с човек, който да му помогне, тъй като не може да живее постоянно в гората.Припомняме, на брифинг от Костенец главният секретар на МВР Ивайло Иванов съобщи, че е  По-късно по информация на БНР стана ясно, че откритото оръжие в ловна пушка.В петък, 17 май, по време на парламентарния контрол вътрешния министър Младен Маринов заяви в кулоарите на парламента, че хора, евентуално От Костенец главният секретар поясни, че Главният секретар Ивайло Иванов Стоян Зайков , откъдето бе получен сигнал, че е забелязан. Търсенето и там остана без успех. На брифинг преди това главният секретар заяви, че още  (убитият съсед е братовчед на Зайков, а Шишкова е майката на сина му - б.р.).Припомняме, на 10 май 38-годишната Милена Шишкова беше до дома си. До момента предположенията на полицията са, че убиецът е бившият й партньор Стоян Зайков.", "date": "2019.05.20", "title": "За Ботьо Ботев е лудост Зайков все още да е в Костенец"}
{"url": "https://news.bg/regions/signal-za-bomba-zatvori-sadebnata-palata-3.html", "text": "Сигнал за бомба затвори Съдебната палата. Той и бил подаден в 8.49 часа.Към момента районът пред Софийския градски съд е отцепен и на мястото има полиция. В момента се извършва проверка.Сградата на Съдебната палата е една от най-честите мишени на \"телефонните терористи\". До момента там не е откривано взривно устройство. Фалшивите сигнали обаче пречат на съдебната система да функционира нормално.От МВР съобщиха за news.bg, че въпреки сигнала работата на съда не е преустановена и сградата не е евакуирана.Към момента проверката продължава, но все още не е открито нищо съмнително.", "date": "2019.05.20", "title": "Сигнал за бомба затвори Съдебната палата"}
{"url": "https://news.bg/world/norbert-hofer-poema-avstriyskata-partiya-na-svobodata.html", "text": "След грандиозния корупционен скандал, който свали крайнодесния австрийски лидер Хайнц-Кристиан Щрахе, задачата за спасяването на Австрийската партия на свободата падна върху скромния заместник Норберт Хофер, информира АФП.48-годишният Хофер беше кандидат на партията на президентските избори през 2016 г. и отдавна се разглежда като основен кандидат за лидерския пост в крайнодясната партия. Тогава Хофер се представи неочаквано добре, включително изненада и мнозина в крайнодясната партия. В крайна сметка той загуби предимно церемониалния пост в полза на Александър ван дер Белен, бивш лидер на Зелената партия.На среща в неделя висшето ръководство на партията номинира Хофер за лидер, като официалното потвърждение се очаква след изборите за Европейски парламент на 26 май.Хофер пое Министерството на транспорта и инфраструктурата, след като Австрийската народна партия на канцлера Себастиан Курц сформира коалиция с крайнодясната партия в края на 2017 г. И двете партии имаха антиимиграционни платформи в кампанията преди вота.Хайнц-Кристиан Щрахе подаде . Видеото показва, че Щрахе предлага правителствени договори в замяна на политическа подкрепа. Също така изглежда като намек за потенциално незаконна система за дарения на крайнодесната партия на свободата, която ръководи.", "date": "2019.05.20", "title": "Норберт Хофер поема Австрийската партия на свободата"}
{"url": "https://news.bg/regions/premahvat-ogradite-na-pl-slaveykov.html", "text": "Строителните огради на пл. \"Славейков\" в София, ще бъдат премахнати до края на деня, предаде БНР по информация на Столичната община.Въпреки че ремонтът там не е приключил, по този начин ще се улесни преминаването на пешеходците.На площада продължават довършителни работи според забележките на строителния надзор. Строителите трябва да са готови до края на май. и скоро ще бъде пуснат. Предстои да бъде монтирана пейката \"Славейкови\", както и още 15 пейки от лят камък.По ул. \"Солунска\" вече са монтирани новите велостоянки и пейки.", "date": "2019.05.20", "title": "Премахват оградите на пл. \"Славейков\""}
{"url": "https://news.bg/politics/borisov-iska-tiha-opozitsiya-kogato-faktite-govoryat.html", "text": "Министър-председателят Бойко Борисов участва в церемония по откриването на 13 000 кв. м нови производствени площи в Пазарджик на предприятие за производство на компоненти за автомобилната индустрия, написаха от пресслужбата на Министерски съвет.Премиерът е доволен от родната индустрия. Резултатите били факт. В тези случаи опонентите на властта трябвало да бъдат тихи и да оценят постиженията.\"Дълги години се говореше за ниска квалификация и ниско обучение - факт е, че се откриват нови заводи - в Кърджали, Русе, Шумен. Така, че благодаря на работниците за техния труд. Когато цифрите и фактите говорят - по-добре да замълчат нашите опоненти\", каза Борисов.Очаква се в предприятието в Пазарджик до края на годината да бъдат назначени 1 000 нови служители.Паралелно Борисов направил и инспекция на инфраструктурни проекти в Пазарджик. Той подчертал важността на обходните пътища за индустрията.От Агенция \"Пътна инфраструктура\" (АПИ) предвиждат цялостен ремонт на път II-37 Панагюрище - Пазарджик - Пещера - Батак, който не е основно ремонтиран от изграждането си. Очаква се и проект за изцяло ново трасе на околовръстния път на Пазарджик, което да изведе напълно тежкият трафик от урбанизираните територии, допълват от МС.", "date": "2019.05.20", "title": "Борисов иска тиха опозиция, когато фактите говорят"}
{"url": "https://news.bg/regions/otkriha-novo-rodilno-otdelenie-v-bolnitsata-v-stara-zagora.html", "text": "Ново родилно отделение беше открито днес в университетската болница \"Професор доктор Стоян Киркович\" в Стара Загора, информира БНТ.Откриването направи министърът на здравеопазването Кирил Ананиев.\"Лимитите на общинските болници се увеличават по две направления. Едното направление е увеличение на цените по клиничните пътеки, вие знаете, че към момента сме в преговори с БЛС за анекса към новия рамков договор, и второто направление - това е наредбата на министъра на здравеопазването, наредба номер три за извънзадължителното здравно осигуряване\", заяви Ананиев на откриването.Новото родилно отделение ще бъде оборудвано с най-модерна медицинска техника.По думите на министъра преговорите за увеличаване цените на клиничните пътеки за общинските болници продължават.", "date": "2019.05.20", "title": "Откриха ново родилно отделение в болницата в Стара Загора"}
{"url": "https://news.bg/politics/zaharieva-i-maas-se-nadyavat-krizata-v-avstriya-da-otslabi-glasa-na-populistite-v-es.html", "text": "България и Германия се надяват кризата в Австрия да намали влиянието на популистите в ЕС. Това стана ясно на брифинг на външните министри на България и Германия Екатерина Захариева и Хайко Маас, който е най официална визита у нас.Германия е стратегически съюзник, важен търговски партньор за страната ни, както стана ясно от думите на първия ни дипломат. 1/3 от големите инвестиции в България са германски, подчерта Захариева. Около 5000 немски фирми работят у нас.Тази година отбелязваме най-голям търговски обмен между двете страни. Екатерина Захариева благодари за . Регионът все още имал обаче много проблеми.Двамата министри са разговаряли и за ситуацията в Близкия изток. Дипломатите са обсъдили отношенията ЕС -Турция.Захариева е доволна, че имаме силни културни отношения между България и Германия. Немският бил и вторият най-изучаван език у нас. България е една от най-проевропейските страни, похвали ни Екатерина Захариева. Тя се противопоставя на национализма и евроскептицизма. Външният ни министър се надява след скандала в Австрия да се намали влиянието на евроскептиците.Министър Хайко Маас изрази впечатлението си, че в българската делегация всички говорели немски. От германска страна двама души знаели български език. Изборите са много важни за ЕС, подчерта той.По думите му общността трябва да даде отговор на важните проблем. Маас иска в следващия ЕП да има по-малко депутати, които да пречат на ЕС. Имаме нужда от , смята външният министър на Германия. ЕС щял да е по-силен, ако говори с един език, подчерта той. Страната ни е силен партньор на ЕС, а България говорела със силен проевропейски глас, по мнението на Хайко Маас. Страната ни била съветник за разрешаване на конфликтите в региона, още повече, че познавала добре обичаите.Инвестираме в българо-германските отношения, изтъкна външният министър. , което никой не си представял, според Маас и припомни, че Германия е имала критично отношение към австрийската народна партия. За нас Австрия е важен партньор, подчерта обаче министърът. Искаме да имаме добри отношения с Австрия, допълнени Маас. Не било успокояващо това, което се случва там. Германия ще работи с новото австрийско правителство, а Маас се надява тогава Австрия да говори с проевропейски глас.Той е притеснен от . Според него напрежението се обтяга и може да се стигне до военен конфликт. Затова деескалацията на напрежението е най-важна. Трябвало да се намери политическо решение.Германското правителство  евентуално да инвестира у нас.", "date": "2019.05.20", "title": "Захариева и Маас се надяват кризата в Австрия да отслаби гласа на популистите в ЕС"}
{"url": "https://news.bg/int-politics/v-polsha-napadat-germaniya-za-otnoshenieto-i-kam-rusiya.html", "text": "Бившият външен министър на Полша Радослав Шикорски заяви в интервю за германския вестник \"Велт\", че в Германия не възприемат Русия като заплаха.Той припомнил, че Германия се намира в зоната на поразяване на руските ракети, разположени в Калининград, но в Берлин не обръщали внимание на този факт.\"Смятам, че в Германия не възприемат Русия като заплаха, тъй като много германци смятат, че с Русия може да се създаде съюз срещу САЩ\", изтъкнал Шикорски.", "date": "2019.05.20", "title": "В Полша нападат Германия за отношението ѝ към Русия"}
