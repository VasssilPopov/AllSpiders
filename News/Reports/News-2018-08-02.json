{"url": "https://news.bg/crime/desetki-zadarzhani-na-macha-slaviya-hayduk-v-sofiya.html", "text": "Без сериозни инциденти, но с десетки арести преди и след премина футболната среща \"Славия\" - \"Хайдук\" в София. Това съобщиха от пресцентъра на МВР. На ГКПП Калотина при съвместни проверки на екипи от ГД \"Гранична полиция\", Агенция \"Митници\" и командировани служители на Дирекция \"Жандармерия\" не бе допуснат да влезе микробус с фенове на Хайдук. В него са били открити пиротехнически изделия и предмети, забранени за носене при посещение на спортни срещи. Хърватски фен е задържан на границата заради притежаване на наркотични вещества.При проверки на филтровъчните пунктове на територията на София са задържани още 18 футболни фенове на гостуващия отбор, пътували с микробуси. При проверките е установено, че носят пиротехнически изделия и забранени предмети.Непосредствено преди влизане на стадиона, с наркотици е задържан един от хърватските фенове. При оттеглянето с автомобили на привържениците на гостуващия отбор, в района от моста над Ломско шосе, по движещата се колона посока изход от столицата е хвърлен твърд предмет. Няма данни за пострадали при инцидента, но е пукнато стъкло на един от чуждестранните автомобили.Както съобщи topsport.bg, oтборът на Славия загуби битката си с Хайдук (Сплит) на Националния стадион \"Васил Левски\", в мач-реванш от турнира Лига Европа.В първата среща \"белите\" допуснаха загуба с 0:1 и тази вечер съдбата им на европейската сцена бе в техните ръце.За съжаление липсата на опит натежа, столичани пропиляха няколко уникални възможности и в крайна сметка отстъпиха с 2:3.", "date": "2018.08.02", "title": "Десетки задържани на мача \"Славия\" - \"Хайдук\" в София"}
{"url": "https://news.bg/crime/obyaviha-mityo-ochite-za-izdirvane.html", "text": "Димитър Желязков - Митьо Очите е обявен за общодържавно издирване. Това заяви на брифинг заместник главният прокурор Иван Гешев, който е в Бургас, за да оказва методическа помощ и координация на разследването по случая с .По думите на Гешев до края на деня се очаква да се задействат всички механизми на международната правна помощ - Европейска заповед за арест (ЕЗА) и Интерпол.Разбитата престъпна група е за рекет, телесни повреди и разпространение на наркотици. Групата се занимавала и с палежи на автомобили и обекти.Гешев заяви, че властите са имали информация, че Желязков ще напусне страната. Органите обаче решили да не отлагат плановете за залавянето на групата.По-рано днес излезе информация, че Желязков е на лечение в страната.\"Сложна организация, която включва десетки и стотици хора, предпочетоха да не отлагат планирания преди повече от преди един месец ден. Имаше риск от изтичане на информация\", допълни заместникът на Цацаров.В хода на операцията на Спецпрокуратурата и ГДБОП са задържани всички други 19 души, които са участвали в групата.Проверени са и десетки адреси, открито е оръжие.Очаква се до края на деня да стане ясно спрямо които от задържаните ще бъдат повдигнати обвинения.Групата е действала по Южното Черноморие. Ползвала се е с определено влияние и в страната, пише Нова.В подкрепа на това Гешев каза, че в една от къщите в несебърското село Кошарица полицаите са заварили жената и дъщерята на мъж, който е от известен кръг в Плевен и в момента е подсъдим в Специализирания съд. Паралелно с арестите и събирането на доказателства срещу престъпната група тече и акция на полицията - на входовете на Бургас служителите на МВР проверяват луксозните автомобили.По данни на БГНЕС мъжът от Плевен е Камен Балбузанов-Куката. Източниците на агенцията информирали, че сред останалите арестувани са Никола Маринов, известен като Кольо Магарето, Йордан Ларша, Радослав Николов - Рачо и други от обкръжението на Митьо Очите.", "date": "2018.08.02", "title": "Обявиха Митьо Очите за издирване"}
{"url": "https://news.bg/world/trima-chuzhdentsi-sa-otvlecheni-i-ubiti-v-kabul.html", "text": "Трима чужденци са отвлечени и убити в афганистанската столица Кабул, съобщава БиБиСи.Тримата са от Индия, Малайзия и Македония, според полицията, която определя убийствата като терористичен инцидент. Тримата са отвлечени от колата им по пътя към летището.Телата са открити по-късно в района Мусахи, нито една група не поела отговорност за убийствата към момента. Според информацията, тримата са работили като готвачи за Sodexo, френска компания за хранителни услуги,Според открити лични карти, проверени и чрез фирмата, малайзийският гражданин е 64-годишен, индиецът е 39-годишен и македонецът е 37-годишен.Отвличанията от страна на екстремисти или престъпни банди, търсещи откуп, е разпространено в Афганистан, но най-често това са местни жители.", "date": "2018.08.02", "title": "Трима чужденци са отвлечени и убити в Кабул"}
{"url": "https://news.bg/crime/prebiha-politsay-v-haskovo-petima-s-beleznitsi.html", "text": "Петима души са задържани заради проявена агресия към полицейски служител в Хасково, съобщиха от Областната дирекция на МВР в града.Освен задържаните други трима души се издирват от властите.Работата по случая започнала вчера, 1 август. Униформените се отзовали на сигнал, подаден от 20-годишна жена. Според сигнала жената била изгонена от палатката, в която живее. Изгонили я нейният съпруг и неговия баща. Двамата също така заплашили младата жена, че ще вземат 2-годишното ѝ дете и че майката ще стане обект на развратни действия.На място е изпратен екип на полицията, който установил 28-годишен мъж, с който подателя на сигнала живее, и 54-годишния му баща. Когато видели полицаите, двамата мъже започнали да заплашват жената с убийство. Те категорично отказали да върнат детето на майката.Полицаите направили устно предупреждение към мъжете, в което ги призовали да прекратят противоправното си поведение. Полицаите също така поканили лицата в сградата на Районното управление в Хасково, така че случаят да се изясни.Лицата категорично отказали. Те започнали да отправят закани и заплахи и спрямо униформените.В същото време внезапно на мястото пристигнали две леки коли, в които се придвижвали общо 8 души. Без да имат отношение по случая, същите нападнали органите на реда. Нападателите носели със себе си брадви, сапове и улуци.Единият от нападателите ударил с юмрук единия полицай в областта на главата.Тогава се наложило органите на реда да използват огнестрелно оръжие, за да овладеят ситуацията и да не се допуснат последващи посегателства. Полицаят стрелял във въздуха, вследствие на което петима от нападателите се подчинили на заповедите. Петимата са задържани.Трима от нападателите обаче избягали. Към момента те се укриват от властите и се издирват.При употребата на огнестрелно оръжие няма пострадали хора, информират от МВР.Спрямо полицая е нанесена лека телесна повреда. Той е прегледан в Центъра за спешна помощ в Хасково.По случая е образувано бързо производство под надзора на Районната прокуратура в Хасково.", "date": "2018.08.02", "title": "Пребиха полицай в Хасково, петима с белезници"}
{"url": "https://news.bg/int-politics/rusiya-razpolaga-voenna-politsiya-na-golanskite-vazvisheniya.html", "text": "Русия разполага военна полиция на границата между Сирия и Израел на Голанските възвишения, съобщава \"Ройтерс\".Сергей Руцкой, от руското министерство на отбраната коментира, че руската военна полиция е започнала да патрулира на Голанските възвишения и планира да създаде осем наблюдателни пункта в района.Той обяснява, че руското присъствие е в подкрепа на мироопазващите сили на ООН на Голанските възвишения, които са преустановили дейността си в района през 2012 г., защото тяхната безопасност е била застрашена.\"Днес миротворци на ООН, придружавани от руската военна полиция, проведоха първите си патрули за последните шест години в разделителната зоната\", коментира Руцкой.\"С цел да се предотвратят възможни провокации срещу позициите на ООН по линията \"Браво\" е планирано и разгръщането на осем наблюдателни пункта на военната полиция на въоръжените сили на Русия\", допълва той.Руцкой обяснява, че руското присъствие там е временно и постовете за наблюдение ще бъдат предадени на сирийските правителствени сили, след като ситуацията се стабилизира.Разгръщането на руска военна полиция подчертава степента, в която Кремъл се превръща във влиятелен актьор в конфликтите в Близкия изток след военната намеса в Сирия, която обърна войната в полза на Асад.Израел лобира пред Кремъл да използва влиянието си върху Асад и Техеран, за да се опита да намали иранското военно присъствие в Сирия. Израел вижда Иран и съюзниците на Иран - шиитските военни от Хизбула като пряка заплаха за националната си сигурност.Това послание е предадено от израелския премиер Бенямин Нетаняху на руския президент Владимир Путин на срещата в Москва миналия месец, коментира висш израелски представител.Иранските сили изтеглиха тежкото си въоръжение в Сирия на 85 километра от заловените от Израел Голански възвишения, но Израел смята, че изтеглянето е неадекватно.", "date": "2018.08.02", "title": "Русия разполага военна полиция на Голанските възвишения"}
{"url": "https://news.bg/crime/streletsat-ot-podleza-na-balgariya-i-gotse-delchev-ostava-zad-reshetkite.html", "text": "Апелативният съд в София потвърди да остави в ареста за постоянно 59-годишния Иван Тонев, който .Решението на магистратите е окончателно, предаде bTV.Пред съда обвиняемият заяви, че е бил нападнат с метална палка, преди да стреля по пострадалия.\"Съжалявам, че бях на пътя на семейство Адамс в този ден, защото когато им направят забележка, те могат да удрят с палка, а аз не мога да направя нищо\", каза още задържаният.Припомняме, до стрелбата се стигна след като кучето на пострадалия 50-годишен мъж се изходило пред магазина на стрелецът. Престрелката стана в подлез на бул. \"България\" и бул. \"Гоце Делчев\" малко преди 10:00 часа сутринта на 24 юли.Стрелецът беше обвинен в опит за убийство.В деня на инцидента от полицията заявиха, че на мястото е имало палка, но нямало сведения тя да е била използвана. Плаката била за възпитание на кучето.На 26 юли, четвъртък, .", "date": "2018.08.02", "title": "Стрелецът от подлеза на \"България\" и \"Гоце Делчев\" остава зад решетките"}
{"url": "https://news.bg/regions/reka-chaya-zalya-mezhdunarodniya-pat-e-80.html", "text": "Река Чая преля на няколко места.Реката е преляла край Пловдив. Полицията информира, че пътят между селата Ягодово и Катуница е затворен за движение. Трафикът се пренасочва по обходни маршрути, съобщи БНР.Водата на река Чая заля и международния път Е-80.Свлачище е затворило и пътя между Лъки и Кръстова гора.По думите на кмета на Лъки Ивайло Сираков от сутринта се работи за отстраняването на свляклата се земна маса.\"Има няколко дерета, които са излезли, запушени водостоци и два-три участъка, които са непроходими. Наели сме техника, както и наша - лична. Работят по участъка и се надяваме до края на деня да е проходим пътят\", обясни Сираков.При бедствието няма пострадали хора.Общините , Родопи и Куклен са в частично бедствено положение. Заради прелялата река Чая са блокирани основни пътища в Садово и Родопи.Проливните дъждове са активирали свлачища и по още две направления в района - по пътя за Борово и на пътя Борово - Кръстова гора. Те обаче остават отворени за движение.Свлачище затвори и пътя Пловдив - Смолян, при Асеновград. Свлачището е станало на около 3.4 километра след Бачково. Значително количество скални отломки са паднали и на двете платна.Към 15.20 часа движението по пътя Пловдив - Смолян беше пуснато. Отворени са и двете ленти за движение, така че колоните от коли да се изтеглят. След това движението в едното плътно ще бъде преустановено заради опасност от свличане на нови скални маси.Стана ясно, че на мястото са паднали около 600 тона скали, информираха от Агенция \"Пътна инфраструктура\" (АПИ).Междувременно частичното бедствено положение в общините Чепеларе и Девин остава в сила. В Чепеларе свличане на земна маса затвори достъпа до село Забърдо и природния феномен \"Чудните мостове\".Без път остава и девинското село Осиково, съобщава БНР.Вероятно в община Асеновград всеки момент ще се обяви частично бедствено положение.", "date": "2018.08.02", "title": "Река Чая заля международния път Е-80"}
{"url": "https://news.bg/world/ispaniya-i-portugaliya-chupyat-rekordite-za-goreshtina-v-evropa.html", "text": "Топлинният рекорд на Европа може да бъде счупен в Испания и Португалия през следващите дни, съобщава БиБиСи. Към момента, потвърденият европейски рекорд за горещо време е 48 градуса, измерени в Атина през юли 1977 г.Температурите се увеличават в Испания и Португалия, подпомогнати от вълна от горещ въздух, който преминава от Африка. Прогнозите сочат, че температурите в някои части може да продължат да нарастват над националните рекорди и дори 41-годишният европейски рекорд.Националната метеорологична служба на Испания предупреждава, че до неделя, горещата вълна ще бъде \"особено интензивна и трайна в югозападната част\".Европейската група за метеорологични предупреждения Meteoalarm е издала червени предупреждения - категоризирани като много опасни и представляващи риск за живота - за голяма част от южна Португалия и провинция Бадахос в Испания.Националният рекорд на Португалия е 47.4 ° C от 2003 г., а на Испания 47.3 ° C от юли миналата година. \"Петък и събота вероятно ще са най-горещите дни с много реален шанс да се счупят рекордите\", коментират от групата.Температурите ще са 45-46 градуса в четвъртък, до и над 47 градуса през почивните дни и \"е напълно възможно да прехвърлим националните испански и португалски рекорди\".Португалската национална метеорологична служба коментира, че периодът на изключителна топлина е сравним със сезона на рекордите от 2003 г. Дори и най-ниските температури през нощта ще останат между 25-30 градуса за голяма част от страната, допълват те.Иберийски температури следват седмици на постоянна горещина в цяла Европа.Най-високият връх в Швеция, ледникът на планината Кебнекайзе, се топи с няколко сантиметра на ден. Учените, наблюдаващи явлението коментират, че ледникът ще загуби титлата си като най-висока точка на северния връх на планината.Горските , а . Докато пожарите са ежегоден проблем в голяма част от Европа, горещите, сухи условия за продължителен период от време правят тези пожари много по-вероятни.Изследователите твърдят, че измененията в климата е превръщат в два пъти по-вероятни горещите вълни в Европа.Дългото и горещо лято е толкова последователно, че германските пивоварни имат недостиг на бутилки от продадени количества бира.В германската провинция Саксония-Анхалт изключително ниските нива на водата в река Елба са довели до откриването на гранати и боеприпаси от Втората световна война, съобщава местната полиция.", "date": "2018.08.02", "title": "Испания и Португалия чупят рекордите за горещина в Европа"}
{"url": "https://news.bg/regions/zemetresenie-ot-4-1-po-rihter-v-gotse-delchev-useteno-v-sofiya.html", "text": "Земетресение с магнитуд от 4.1 по скалата на Рихтер беше регистрирано в района на град Гоце Делчев.Трусът беше усетен и по високите етажи на жилищните сгради в София, съобщиха читатели на news.bg.От Районната служба по пожарна безопасност и защита на населението в град Гоце Делчев съобщиха за news.bg, че към 18.10 часа в централата не са получавани сигнали за нанесени материални щети и пострадали хора вследствие на земетресението.По данни на Европейския средиземноморски сеизмологичен център (EMSC) трусът е бил на дълбочина от 2 километра, в землището на село Брезница.Земетресението е възникнало в точно 17.17 часа българско време.Епицентърът на земетресението е на 18 километра северозападно от Гоце Делчев, на 55 километра югоизточно от Благоевград и 114 километра южно от София.Спрямо информация в социалните мрежи трусът е усетен в много населени места в Южна и Централна България - Банско, Разлог, Хасково, Благоевград, Перник, Пловдив и други.", "date": "2018.08.02", "title": "Земетресение от 4.1 по Рихтер в Гоце Делчев усетено в София"}
{"url": "https://news.bg/politics/ninova-pita-zhenite-upravlyavashti-zashto-ne-sa-vazmuteni-ot-verigite-na-ivancheva.html", "text": "Председателят на БСП Корнелия Нинова пита през социалните мрежи Цецка Цачева, Екатерина Захариева и Цвета Караянчева, защо \"довчера давахте мило и драго за джендърската конвенция, днес мълчите оглушително за достойнството на жените\".\"Имам въпрос. Ще го задам не като Председател на БСП към няколко овластени персони, а като жена към жена. Г-жо Цачева, г-жо Захариева, г-жо Караянчева, вие сте най-гласовитите защитнички на Истанбулската конвенция и на правата и достойнството на жените\", пише Нинова.\"Всички, които сме против нея, сме \"тъмни сили\", според Вашите думи. Питам ви, никоя от вас - светлите сили, ли не забеляза, че властта показно докарва една жена в болница с вериги на краката\", коментира председателят на БСП по повод отвеждането на Десислава Иванчева в болница с белезници.", "date": "2018.08.02", "title": "Нинова пита жените управляващи защо не са възмутени от веригите на Иванчева"}
{"url": "https://news.bg/crime/hvanaha-dvama-17-godishni-da-prekarvat-nelegalni-migranti.html", "text": "Двама 17-годишни бяха хванати докато прекарват нелегални мигранти в страната през границата ни с Гърция, съобщиха от Районната прокуратура в Свиленград.Младежите са задържани вчера, 1 август. 17-годишният И. С. и 17-годишният Д. Т. в съучастие превели в България през границата ни с Гърция 29 нелегални мигранти.Всичките бежанци били с произход Ирак. Сред тях имало и 7 непълнолетни деца.Младежите са хванати в крачка в землището на село Мезек, област Хасково. Те са задържани от граничари, след като влезли по \"зелена граница\" на родна земя.Чуждите граждани са настанени в център.Двамата 17-годишни каналджии са привлечени като обвиняеми по бързо производство. С постановление на наблюдаващия прокурор непълнолетните са задържани за срок до 72 часа.", "date": "2018.08.02", "title": "Хванаха двама 17-годишни да прекарват нелегални мигранти"}
{"url": "https://news.bg/politics/borisov-useshta-pozitiven-rezultat-ot-dogovora-s-makedoniya.html", "text": "Само година, след като подписахме Договора за приятелство, добросъседство и сътрудничество, вече се усеща позитивен резултат за двустранните ни отношения.Това коментира премиерът Бойко Борисов по време на срещата си с премиера на Република Македония Зоран Заев в Благоевград, където двамата ще отбележат съвместно 115-та годишнина от Илинденско-Преображенското въстание.Борисов изразява удовлетворение от новия дух на сътрудничество, който се е настанил трайно в отношенията между България и Република Македония, след подписването на договора. По думите му вече са налице положителни ефекти по отношение на търговията, стокообмена и туристопотока между двете страни.По време на срещата е обсъдено също така състоянието на граничните контролно-пропускателни пунктове между България и Република Македония, възможностите за подобряване на работата им и за откриването на нови. \"Поколения политици проявяваха желание и успяха\", коментира Борисов.\"Днес пред паметника на Гоце Делчев изразявам силна благодарност за поканата. Двете страни си подадоха ръце. А България протегна ръка в най-тежкия тогава момент за Македония, когато беше във вътрешнополитическа криза. Подадената ръка е на истински приятел\", обясни Зоран Заев.\"Днес се навършва една година от подписването на договора за добросъседство и сътрудничество между България и Македония. Без този договор нямаше да може да постигнем договорът с Република Гърция за името на Македония, нито да получим дата за преговори за членство в ЕС, което очакваме от 2005 г. Преди няколко седмици получихме и покана за НАТО. Това нямаше да бъде възможно без подкрепата на България. Балканът вече не е буре барут, а място за приятелство и част от европейското семейство, в което има място и Македония\", допълни Заев.", "date": "2018.08.02", "title": "Борисов усеща позитивен резултат от Договора с Македония"}
{"url": "https://news.bg/world/prokuraturata-iska-maksimalna-prisada-za-savchenko.html", "text": "Украинската прокуратура ще поиска максимална предвидена от закона присъда за Надежда Савченко, предаде ТАСС. Това обяви на брифинг главният прокурор Юрий Луценко. По думите му, той е убеден, че съдът ще уважи искането. Лаконично обаче коментира присъдата. Срещу Савченко и съучастника й Владимир Рубан се води наказателно дело за подготвяне на терористичен акт и държавен преврат в страната. Преди двамата да бъдат задържани, Владимир Рубан ръководеше центъра за освобождаван не пленници \"Офицерски корпус\".В заловения от властите оръжеен арсенал на Рубан и Савченко има оръжия, боеприпаси и взривни устройства.На съучастника й Рубан беше определена мярка \"задържане под стража\" до 2 юли, която беше удължена до 28 август.По данни на следствието, те са подготвяли атаки срещу сгради в правителствения квартал с цел да бъде избито държавното ръководство, след което да бъде превзет парламентът.На 22 март украинската Върховна рада даде съгласие депутатката Надежда Савченко да бъде подведена под съдебна отговорност въз основа на събраните данни. На 23 март съдът постанови мярка за неотклонение \"задържане под стража\" за 59 денонощия - до 20 май. Впоследствие арестът беше продължен до 13 юли.Припомняме, през месец май 2016 г. тя беше посрещната в Украйна като героиня след освобождаването й от руски затвор, където прекара близо две години. През лятото на 2014 г. Савченко беше отвлечена в Източна Украйна и отведена в Русия, където й бяха повдигнати обвинения за смъртта на двамата руски журналисти. Много от обстоятелствата около престоя й в Русия и последвалото освобождаване останаха неясни. Впоследствие се появиха подозрения, че цената на освобождаването й е да бъде \"троянски кон\" на Владимир Путин в родината си.", "date": "2018.08.02", "title": "Прокуратурата иска максимална присъда за Савченко"}
{"url": "https://news.bg/regions/prelivaneto-na-reka-chaya-vdigna-3-sela-na-protest.html", "text": "Жители от три села в Община Садово организираха протест след поредното преливане на река Чая за месеци и наводняване на стотици декари обработваема земя, предаде \"Нова\".Гражданско неподчинение обявиха от селата Чешнегирово и Катуница, както и на град Садово. Повече от 100 земеделски производители са блокирали международния път за Свиленград и Турция.Производителите твърдят, че все още не са получили за него и стотинка обезщетение от държавата за погубената продукция от предишното наводнение, когато отново е унищожена земеделската им продукция.Те заплашват с блокиране на международния път Е-80, ако не се реагира и обвиняват за ситуацията \"Напоителни системи\" и \"Басейнова дирекция\".От \"Напоителни системи\" обявиха, че в момента тежка техника работи по укрепването на скъсаните диги на река Чая. ", "date": "2018.08.02", "title": "Преливането на река Чая вдигна 3 села на протест "}
{"url": "https://news.bg/int-economics/apple-stana-parvoto-publichno-druzhestvo-v-sveta-na-stoynost-1-trilion-dolara.html", "text": "Apple е в първото публично дружество в света на стойност 1 трилион долара, съобщава БиБиСи.Пазарната капитализация на производителя на iPhone достигна цифрата в следобедната търговия в Ню Йорк, като акциите се повишиха над 207 долара.Акцията нараснаха с около 9% от вторник, когато се отчоха по-добри от очакваните резултати за трите месеца до юни.Акциите на Apple са се повишили с повече от 50 000%, откакто за първи път са регистрирани през 1980 г.", "date": "2018.08.02", "title": "Apple стана първото публично дружество в света на стойност 1 трилион долара"}
{"url": "https://news.bg/world/turtsiya-gnevna-na-sasht-gotvi-otgovor-na-sanktsiite.html", "text": "Гневно реагира Турция на наложените от САЩ санкции срещу нейни министри. Очакват се ответни мерки след американските действия, предаде \"Ройтерс\". Припомняме, че финансовото министерство на САЩ наложи санкции на двама турски министри във връзка със задържането на американския пастор Андрю Брънсън.Това правосъдният министър Абдулхамит Гюл и вътрешният министър Сюлейман Сойлу.Брънсън бе обвинен, че подкрепя обявената като терористична в страната Кюрдска работническа партия (ПКК) и е взел участие в опита за преврат срещу управляващите в Турция през 2016 година.  Сенатът на САЩ прие след това решение за отлагане доставката на изтребители Ф-35 за Турция. То ще влезе в сила след одобрението на президента на САЩ Доналд Тръмп.Тръмп и вицепрезидентът Майк Пенс настояха за незабавното освобождаване на американския пастор по-рано и заплашиха, че задържането му ще има последствия. Говорителят на президента на Турция Ибрахим Калин заяви, че Турция ще предприеме съдебни действия, ако Вашингтон не достави самолетите.Отношенията между двете държави се обтегнаха след като САЩ не предаде на Турция духовника в изгнание Фетуллах Гюлен, обвиняван, че стои зад опита за преврат. ", "date": "2018.08.02", "title": "Турция гневна на САЩ, готви отговор на санкциите "}
{"url": "https://news.bg/world/albaniya-e-za-otvorena-granitsa-s-kosovo.html", "text": "Без граница между Албания и Косово от 1 януари. За това се обяви албанският министър на диаспората Пандели Майко, цитиран от агенция МИА. Той е направил изявлението на събитие, посветено на диаспората в косовски град и то е било бурно аплодирано. По думите му, албанският премиер Еди Рама е изразил пред него пълна подкрепа за отворена граница между двете държави и свободно придвижване на хора. Очаквано, сръбските власти реагираха гневно на тази възможност и нападна Тирана за амбициите да присъединява чужди територии. Според Белград, старите мечти за Велика Албания са предизвикателство и заплаха за самата Сърбия. ", "date": "2018.08.02", "title": "Албания е \"за\" отворена граница с Косово "}
{"url": "https://news.bg/world/tramp-blagodari-na-kim-za-ostankite-ochakva-s-netarpenie-vtora-sreshta.html", "text": "Президентът на САЩ Доналд Тръмп обяви, че очаква с нетърпение нова среща с лидера на КНДР Ким Чен-ун и му благодари за върнатите в САЩ останки на американски войници, загинали по време на Корейската война (1950-1953), информира \"Ройтерс\"., написа Тръмп в \"Туитър\".Ким Чен-ун обеща да върне останките на загиналите американски войници по време на историческата среща с Тръмп в Сингапур през юни, на която КНДР се ангажира да работи за пълно ядрено разоръжаване.Ким изпрати писмо на Тръмп в средата на юли, в което лидерът на Северна Корея пише, че надява да проведат втора среща, но не е ясно дали това е \"милото писмо\", за което Тръмп пише.Американският лидер също похвали \"невероятно красивата церемония\" на Хавайските острови, където вицепрезидентът Майк Пенс посрещна останките на американските войници.\"\", каза Пенс, чиито баща е участвал във войната.Повече от 7 700 американски войници са изчезнали по време на Корейската война. Около 5 300 души са изчезнали на територията на днешна КНДР.", "date": "2018.08.02", "title": "Тръмп благодари на Ким за останките, очаква с нетърпение втора среща"}
{"url": "https://news.bg/regions/tovaren-avtomobil-s-kran-se-obarna-vav-varna.html", "text": "Товарен автомобил с кран се обърна тази сутрин във Варна, съобщиха от пресцентъра на Областната дирекция на МВР в морската столица.Инцидентът е станало около 9.15 часа тази сутрин, докато съоръжението извършвало дейности по разтоварване на скеле на строителен обект на улица \"Славянска\" в областния град.Товарният автомобил с кран за разтоварване се обърнал странично по време на работа.При инцидента няма пострадали хора. Има само нанесени материални щети - стрелата на крана е нанесла щети по предната част на паркиран лек автомобил. Нанесени са щети и по оградата на учебно заведение, намиращо се в близост.Към момента движението по улица \"Славянска\" е преустановено.Припомняме, само преди по-малко от седмица , нанасяйки сериозни щети на две яхти, намиращи в близост.", "date": "2018.08.02", "title": "Товарен автомобил с кран се обърна във Варна"}
{"url": "https://news.bg/health/nov-sluchay-na-postradalo-dete-ot-voltova-daga-varhu-zhp-vagon.html", "text": "13-годишно момче е пострадало сериозно, след като се качило на покрива на товарен вагон на жп гарата в Стара Загора, съобщиха от пресцентъра на Апелативната прокуратура в областния град.До момента е установено, че инцидентът е станал вчера, 1 август, около 17.30 часа. Детето се качило на покрива на вагона, при което се образувала волтова дъга.Пострадалият незабавно е бил транспортиран за оказване на спешна медицинска помощ в ЦСМП - Стара Загора. Детето е с тежки изгаряния и опасност за живота.След извършването на първоначалните медицински манипулации, насочени към преодоляване на непосредствената опасност за живота му, момчето е било транспортирано до Клиниката по изгаряния в Пловдив, където и към момента продължава лечението му.От момента на инцидента се провеждат необходимите процесуално-следствени действия, насочени към изясняване и установяване на всички факти и обстоятелства по случая в рамките на образувано досъдебно производство, пишат още от прокуратурата.", "date": "2018.08.02", "title": "Нов случай на пострадало дете от волтова дъга върху жп вагон"}
{"url": "https://news.bg/world/nyama-sledi-ot-iztezaniya-po-telata-na-ubitite-v-tsar-ruski-zhurnalisti.html", "text": "Русия съобщи, че няма следи от изтезания по телата на убитите руски журналисти по време на работата им в Централноафриканската република (ЦАР) тази седмица, информира АФП.\"\", съобщи говорителят на руското външно министерство Мария Захарова.Журналистите Кирил Радченко, Александър Расторгуев и Орхан Джемал бяха убити в африканската страна в понеделник. Те са подготвяли материал за групата \"Вагнер\" - компания, която изпраща руски наемници в горещи точки като Сирия и Украйна. Организацията е описвана като армията на Москва в сянка.В сряда африканските власти обявиха, че руснаците са застреляни при засада от група от девет мъже. Говорител на правителството на ЦАР поясни, че мъжете са носили кърпи за главата и не са говорили на националните езици - френски и санго. Представителят допълни, че един от журналистите се опълчил на въоръжените мъже, които са искали да открадната техниката им. Единият е убит на място, а другите двама са починали впоследствие от получените огнестрелни рани. Подробностите са от шофьора им, който е ранен, но е оцелял.В разследването участват ЦАР, руските федерални власти и мироопазващата мисия на ООН - MINUSCA.Журналист, който е разследвал действията на \"Вагнер\" в Сирия, почина през април след падане от балкона на апартамента си на петия етаж в руския град Екатеринбург.", "date": "2018.08.02", "title": "Няма следи от изтезания по телата на убитите в ЦАР руски журналисти"}
{"url": "https://news.bg/crime/zadarzhaha-6-dushi-i-900-kutii-nelegalni-tsigari-pri-aktsiya-v-gorna-oryahovitsa-i-lyaskovets.html", "text": "В хода на специализирана полицейска акция, проведена на територията на Горна Оряховица и Лясковец, органите на реда задържаха 6 души и 900 кутии нелегални цигари, съобщиха от пресслужбата на МВР.Акцията е осъществена в рамките на два дни. В хода на операцията са извършени проверки пред гараж в железничарския град, собственост на 54-годишен мъж. Полицаите спипали контрабандиста в момент, в който той продавал цигарите без бандерол.При проверката са задържани собственикът на гаража, както и двама мъже - на 38 и 40 години от Горна Оряховица и Лясковец. Двамата мъже купували незаконните цигари.Последвала проверка в гаража на 54-годишния. Там униформените открили и иззели 500 кутии цигари, които нямали акцизен бандерол.В друг случай в хода на акцията полицаите проверили гараж, намиращ в Горна Оряховица. Гаражът е собственост на 67-годишен мъж. При проверката властите открили и иззели 370 кутии незаконни цигари. Задържани са четирима души.Действията по разследването довели до задържането на още двама мъже от Горна Оряховица и до установяване на 18 техни клиенти, купували контрабандни цигари, обясняват още от МВР. От купувачите са иззети различни количества, за които са образувани преписки, по които ще бъдат наложени административни наказания.Шестима от арестуваните са задържани за срок до 24 часа. Останалите са освободени, те ще получат административни наказания. Работата по цялостното документиране на престъпната дейност на арестуваните продължава.", "date": "2018.08.02", "title": "Задържаха 6 души и 900 кутии нелегални цигари при акция в Горна Оряховица и Лясковец"}
{"url": "https://news.bg/society/nad-5-miliona-balgari-zhiveyat-mesechno-s-pod-590-leva.html", "text": "С 36 лева е поскъпнала издръжката на живот от началото на годината. Това показват данните на КНСБ .1 180 лв. нетна заплата е необходима, за да се живее нормално.Огромна част от българските граждани живеят под този праг и дори под прага на бедността.С 321 лева през март е по-ниско нетното трудово възнаграждение. Остава регионалната диференциация в трудовите възнаграждения, което задълбочава социалните неравенства.Инфлацията влиза в умерените граници, обясняват от КНСБ.В София за едно четиричленно семейство са нужни 3078 лева месечно. Това е с 30% повече от средствата, необходими за издръжка, в сравнение с останала част на страната.В първото тримесечие на 2018 се задържа устойчивият ръст на българската икономика със стабилен темп от 3.5%. Безработицата намалява на годишна база с около 36 000 лица. Заетостта се повишава с около 52 000 лица.Вътрешното потребление на домакинствата нараства с 3,6% като следствие от нарастване на работните заплати със 7.1%.Очертава се ясно изразена тенденция на повишаване на доходите при високодоходните домакинства. За две години до 24.9% е стигнал делът на високодоходните домакинства. Броят на бедните лица намалява, но се запазват високите им равнища.Не се наблюдава обаче нарастване на доходите при нискодоходните домакинства. 5 417 000 души живеят с под доход от 590 лева месечно.Синдикатът очаква задълбочаване на социалните неравенства като следствие от влизането в сила на .8.2 пъти е разликата между най-богатите и най-бедните, коментира председателят на КНСБ Пламен Димитров.Нарастването на цените на енергоносителите водят до ограничаване на потреблението на домакинствата. Данни на Евростат сочат, че 36.5% от българските граждани през миналата година не могат да поддържа домовете си достатъчно топли.КНСБ предлага промяна в наредбата за условията и реда за отпускане на целева помощ за отопление. Целевата помощ за отопление през киловатчас е най-подходящият начин, по който новите цени на енергията могат да се компенсират. Иначе КНСБ не е съгласен със становището на Световната банка, че нашите полицаи са сред най-добре платените. Те получават 2.6 пъти по-малко от шведските полицаи и 1.7 пъти по-малко от словенците.", "date": "2018.08.02", "title": "Над 5 милиона българи живеят месечно с под 590 лева"}
{"url": "https://news.bg/world/izrael-asad-si-varna-kontrola-siriyskiyat-front-veroyatno-shte-bade-po-spokoen.html", "text": "Израел очаква по-голямо спокойствие в Сирия и конкретно на Голанските възвишения след връщането на арабската страна в състоянието преди гражданската война и възстановяването на централната роля на сирийския лидер Башар Асад, информира \"Ройтерс\".От наша гледна точка ситуацията се връща към състоянието от преди гражданската война, което означава, че там има някой, който е отговорен, има централна роля, обяви военният министър на Израел Авигдор Либерман пред журналисти.Запитан дали израелците по-малко трябва да се безпокоят за потенциален конфликт на Голанските възвишения, Либерман отговори: \"Вярвам го\".Междувременно израелската армия съобщи, цитирана от \"Аарец\", че тази нощ е извършила удари по въоръжени \"терористи\" на Голанските възвишения. Армията отбелязва, че терористите са притежавали експлозиви. Въоръжените сили обявиха, че са в бойна готовност и са подготвени да защитят израелските граждани.", "date": "2018.08.02", "title": "Израел: Асад си върна контрола, сирийският фронт вероятно ще бъде по-спокоен"}
{"url": "https://news.bg/society/manolova-e-dovolna-ot-netarpimostta-kam-rabotodateli-neplashtashti-zaplati.html", "text": "1 443-ма работници са получили своите заплати от Фонда за гарантиране на вземанията. Това отчете омбудсманът Мая Манолова на пресконференция за дейността си в рамките на три години. Манолова припомни, че в резултат на законодателните промени, инициирани в началото на годината от нея и нейният екип са положени основите за прекратяване на така нареченото \"модерно робство\".Като успех, Манолова омбудсманът припозна създалата се обществена нетърпимост към \"наглите работодатели\", които не си плащат заплатите на служителите. Тя оцени, че законодателните промени са имали дисциплиниращ и оздравяващ характер.Промените влязоха в сила на 1 -ви февруари 2018 г. и към днешна дата 1 443-ма са получили своите заплати в размер на 2 940 971 млн. лв. Манолова отчете нарастване на платените суми към работниците в сравнение с миналата година четири пъти. За цялата 2017 г. платените суми са близо 700 хиляди лв. Омбудсманът заяви , че до края на годината се очаква платените суми да достигнат 4 млн. лв.Предстоят плащания на неплатени възнаграждения на близо 670 души от \"Пикадили\", заяви Манолова. Тя увери, че в резултат на доброто взаимодействие с Фонда, НОИ и ГИТ работниците от \"Пикадили\" ще си получат неплатените заплати. Нови сто души от \"Карфур\" също ще получат своите неплатени заплати.От 1-ви февруари в ГИТ са внесени 35 искания за откриване на производство по несъстоятелност срещу 35 фирми. А в резултат на нормативните промени 78 предприятия, които не са си платили заплатите и пред заплахата да започне производство по несъстоятелност срещу тях, са извършили плащанията, дължими на работниците.Манолова специално благодари на Фонда за гарантиране на вземания, НОИ и Главна инспекция по труда за доброто взаимодействие.В трите отчетни години, откакто омбудсман е Мая Манолова институцията е работила по 75 339 случая. Уточнението е, че броят на случаите не е равен на броя на хората. Манолова отчете нарастваща тенденция през последната година да се отправят колективни жалби. Такива са случаите с некоректните работодатели.\"Всяка една жалба крие десетки съдби\", призна Манолова. Тя специално благодари на своя екип. В приемната на омбудсмана са приети 42 690 души, 32 649 са жалбите, като от тях са приключили 31 078. 3 636 са препоръките на институцията до държавни и административни органи.\"Всяка втора от препоръките на омбудсмана е изпълнена изцяло или частично\", посочи Манолова. Очаквано най-много са жалбите, свързани с правата на потребителите, следват тези свързани със социалните права. Отчита се и скок на жалбите свързани с правото на собственост и чиста околна среда.\"Хората става изключително чувствителни по отношение на всяко посегателство върху чистата околна среда, в която искат да живеят\", каза още омбудсманът. Като справедлива кауза, по която е постигната национална коалиция между всички институции, неправителствени организации и граждани, Манолова отчете повдигнатият на европейско ниво по време на европредседателството ни въпрос с двойния стандарт в храните и петицията, внесена в ЕП срещу двойния стандарт в храните.\"ЕК в резултат на петицията, заяви че започва процедура по изработване на директива, която да забрани двойните стандарти\", изтъкна Манолова. По оценка на българските граждани събитието, на което бе организатор институцията на омбудсмана е в топ 3 на най-важните събития по време на председателството. По думите на Манолова каузата е доказателство, че България може да защитава не само собствените си граждани, а и още 100 млн. граждани, които живеят в Източна Европа.\"Тук въпросът не е за грамовете - тук въпросът е за това има ли втора класа потребители в ЕС\", каза още Манолова. \"Като омбудсман съм горда, че успях да обединя българските институции в името на една справедлива кауза\", изтъкна още омбудсманът.Относно каузата, свързана с реформата в социалната сфера и правата на хората с увреждания, Мая Манолова бе категорична, че натискът към изпълнителната власт, ще продължи, за да получат всички хора с увреждания това, от което имат нужда.Продължава работата на институцията по законодателни предложения, свързани със Закона за фалит на физическите лица, ограничаване произвола на колекторските фирми и ограничаване произвола на банките.Като ефективно работеща и успешна Манолова оцени триадата граждани -омбудсман-медии.", "date": "2018.08.02", "title": "Манолова е доволна от нетърпимостта към работодатели, неплащащи заплати"}
{"url": "https://news.bg/world/velikobritaniya-izvadi-kosovo-ot-dnevniya-red-na-oon.html", "text": "Великобритания извади Косово от дневния ред на ООН, съобщава сръбската медия B92.Вчера Обединеното кралство пое ротационното председателство на Съвета за сигурност на ООН и не включи Косово в дневния ред. Но Лондон ще продължи консултациите за постигане на споразумение, след като Русия и Китай настояваха за провеждане на заседание на Съвета за сигурност на ООН за Косово през този месец.Информацията е потвърдена от сръбския външен министър Ивица Дачич, който говори пред Prva TV.Дачич смята, че изваждането на Косово от дневния ред представлява голям прецедент. Според него няма оправдателни причини за това и никой не може да изважда въпроса за Косово от дневния ред на Съвета за сигурност на ООН.Министърът подчерта пред Танюг, че \"ако Великобритания не иска, държавите, които не са признали Косово, ще включат въпроса в дневния ред\".Ръководителят на сръбската дипломация поясни, че за първи път от 10 г. една страна е решила независимо да извади въпроса за Косово от дневния ред на Съвета за сигурност.\"Със Съвета за сигурност на ООН се проведоха дълги, сложни и трудни консултации, делегация от Сърбия беше поканена, но Великобритания просто не иска тази тема да бъде дискутирана в Съвета за сигурност\", каза още Дачич и добави, че Великобритания иска да се обсъжда Косово при закрити врата, без участието на Прищина и Белград, а също така темата трябва да бъде обсъждана само два пъти в годината, тъй като смята, че ситуацията в Косово е добра и няма нужда от дискусии.По думите на сръбския политик Русия и Китай от друга страна настояват въпросът да бъде подложен на обсъждане.", "date": "2018.08.02", "title": "Великобритания извади Косово от дневния ред на ООН"}
{"url": "https://news.bg/world/netanyahu-otmeni-obikolka-v-latinska-amerika-zaradi-pregovori-s-hamas.html", "text": "Премиерът на Израел Бенямин Нетаняху отмени обиколка в Латинска Америка на фона на информация за напредък на преговори за споразумение между еврейската държава и палестинската групировка Хамас, пише \"Аарец\".Преговорите в опит да се постигне споразумение между двете страни се водят с посредничеството на Египет.Нетаняху е отменил посещение в Колумбия заради \"ситуацията на юг\".Източници, близки до премиера, съобщиха, че част от причината за отмененото посещение е фактът, че полетът до Богота от Израел е 17 часа и ще е трудно за Нетаняху да се върне в Израел, ако развитието изисква присъствието му.Нетаняху трябваше да се срещне с президентите на Аржентина, Гватемала, Чили и Хондурас. Последната визита на премиера на Израел в Латинска Америка е през септември миналата година, когато посети Аржентина.Министър-председателят не е отменил плановете си да посети Литва и Хърватия в края на този месец.", "date": "2018.08.02", "title": "Нетаняху отмени обиколка в Латинска Америка заради преговори с Хамас"}
{"url": "https://news.bg/world/kitay-kam-sasht-uspokoyte-se-i-si-opravete-povedenieto.html", "text": "Китай призова Вашингтон да се успокои и да \"коригира поведението си\" след заплахите на САЩ да наложат 25% тарифи върху китайски стоки за 200 милиарда долара, информира АП.Говорител на външното министерство на Китай заяви, че Пекин е открит за диалог.\"\", призова говорителят.\"Нашата врата за диалог винаги е отворена. Но диалогът трябва да се основава на взаимно уважение, равноправие, правила и доверие\", каза говорителят и поиска от Вашингтон да прекрати натиска.Китайското търговско министерство коментира, че търговските мерки на САЩ срещу китайския внос \"няма да окажат ефект\", потвърждавайки, че Пекин е уверен, че ще постигне икономическите си цели.Пекин заплаши с ответни мерки, ако Вашингтон пристъпи към налагане на тарифите.", "date": "2018.08.02", "title": "Китай към САЩ: Успокойте се и си оправете поведението"}
{"url": "https://news.bg/society/manolova-nyama-protiv-da-e-plashilo-za-loshata-administratsiya.html", "text": "Аз си харесвам работата на омбудсман и ще си я върша до края на мандата със сърце и с енергия. Много се надявам институциите, ако не да ми помагат, то поне да не ми пречат да продължавам да си върша работата. Това коментира омбудсманът Мая Манолова в отговор на въпрос дали чувства, че плашите някого предвид високия си обществен рейтиг.\"Бих искала да съм плашило само за лошата администрация - за тези, които не икат да си вършат работата и се гаврят с гражданите. Нямам против да съм плашило да подобна администрация. Включително и за наглостта на монополните дружества\", посочи Манолова. Тя даде , която въпреки че е осъдена на три инстанции все още не е предоставила информация на националния омбудсман за това колко пари е прибрала от столичани през 2015-та година само за юристконсултски възнаграждения.\"Става дума за милиони левове, става дума за информация, която Топлофикация е осъдена да ми предостави. Очевидно не съм достатъчно страшна, след като след съдебно решение на три инстанции, новият изпълнителен директор на Топлофикация продължава да си прави оглушки\", коментира казуса тя.Манолова специално благодари на три институции в сферата на социалното министерство НОИ, ГИТ, Фонда за гарантиране на вземанията за работата по отношение на \"наглите\" работодатели, които не си плащат заплатите на работниците.\"Когато работим заедно, постигаме резултати за хиляди български граждани. Трябва да благодаря и на парламента. В крайна сметка с натиск, с молби, с увещания, с аргументи, но става това, което е справедливо, което омбудсманът и гражданите са поискали от парламента. Много се надявам да мога да кажа благодаря и на социалния министър и на правителството, но когато изпълнят исканията на хората с увреждания, когато направят реформа. Не просто да дадат малко повече пари\", обясни омбудсманът.\"Вие разбирате ли каква е ситуацията? Омбудсманът от него се очаква, освен защитавайки правата на гражданите, да иска и повече пари за гражданите. Аз съм в ситуация, в която вече от много време искам реформи, защото съм наясно, че само с повече пари няма да стане, така е в социалната сфера, така е в здравеопазването\", каза още Манолова.", "date": "2018.08.02", "title": "Манолова няма против да е плашило за лошата администрация"}
{"url": "https://news.bg/world/frantsiya-kriminalizira-podsvirkvaneto-sled-zheni-na-ulitsata.html", "text": "Франция криминализира сексуалния тормоз на улицата. Парламентът затегна законодателството в борбата със сексуалното насилие, информира \"Ройтерс\".Според промените подсвиркването след жени на улицата ще се глобява с до 750 евро.Депутатите одобриха закона на второ четене късно вчера. Само преди няколко дни в страната възникна бурно недоволство, след като мъж удари млада жена, Мари Лагер, пред кафене във Франция. Лагер казала на мъжа да млъкне, след като той й подсвирнал.\"\", каза пред радио \"Европа 1\" министърът за половото равенство Марлен Шапа, която изготви новото законодателство.В новото законодателство е заложено, че секс между възрастен и французин на 15 г. или под тази възраст може да се разглежда като изнасилване.Критици твърдят, че мерките бележат край на френската романтика. През миналата година Шапа заяви пред \"Ройтерс\", че правителството не желае да нанесе удар на флиртуването и да \"убие културата на \"френския любовник\".\"Ключът е...че законите на френската република забраняват оскърбление, заплашване и преследване на жените на обществени места\", каза Шапа.", "date": "2018.08.02", "title": "Франция криминализира подсвиркването след жени на улицата"}
{"url": "https://news.bg/society/prirodozashtitnitsi-prizovavat-borisov-da-ne-se-obzhalva-reshenieto-na-vas-za-pirin.html", "text": "Коалицията от неправителствени организации и граждански групи \"За да остане природа в България\" публикува отворено писмо до министър-председателя Бойко Борисов, във връзка с решението на Върховен административен съд - ВАС да отмени промените в Плана за управление на Национален парк \"Пирин\".Коалицията коментира, че аргументите на съда подкрепят мотивите на жалбоподателите, а именно, че решението е взето в нарушение на три български закона. Те обясняват, че решението на съда идва точно седмица след началото на наказателна процедура на ЕК срещу България за установено нарушение в областта на законодателството по околна среда.\"В България кумулативното въздействие от съществуващите и одобрените планове и проекти върху зоните по \"Натура 2000\" систематично не е било вземано предвид и извършването на много промени, представляващи сериозна заплаха за постигането на природозащитните цели, е били разрешено независимо от наличието на такава заплаха ... Комисията редовно получава оплаквания относно планове и проекти, разрешени въз основа на недостатъчни оценки или дори при липсата на подходящи оценки\", цитират те Комисията. Тази наказателна процедура, наред с това, вече второ осъдително решение на ВАС по темата план за управление на Национален парк Пирин, показва дълбок проблем в прилагането на природозащитните политики от Министерство на околната среда и водите, смятат от коалицията.\"За да остане природа в България\" коментира, че съгласно българското законодателство, Министерски съвет има възможност да обжалва решението на съда. Обръщат се към Борисов с призив правителството на България да не се възползва от тази възможност поради няколко важни причини:Според тях, най-важната причина от всички е, че необжалването на решението на ВАС ще отговори на обществените очаквания за спазване на правовия ред в страната. Правителството трябва да дава добър пример и да приема и да се съобразява с решенията на независимата съдебна власт, както са декларирали и министрите от кабинета и самият Борисов, допълват от коалицията.Те разчитат върховният орган на изпълнителната власт да прояви мъдрост, отчитайки вменената на държавата роля да опазва околната среда и да гарантира възпроизводството на живата природа в чл. 15 на Конституцията и правото на всички граждани на благоприятна и здравословна околна среда по чл. 55 на Конституцията.\"За да остане природа в България\" допълват, че много хиляди български граждани в десетки градове демонстрират волята си за опазване на Национален парк \"Пирин\" и той трябва да бъде запазен като българско и общочовешко богатство и достояние на бъдещите поколения.\"Господин премиер, вашето решение за бъдещето на Пирин ще е определящо за съдбата на световна ценност, която България е успяла да опази вече над 55 години\", пишат коалицията природозащитници.", "date": "2018.08.02", "title": "Природозащитници призовават Борисов да не се обжалва решението на ВАС за Пирин"}
{"url": "https://news.bg/world/sasht-sa-pristrasteni-kam-sanktsii-ustanovi-teheran.html", "text": "Външният министър на Иран Мохамед Джавад Зариф заклейми решението на правителството на САЩ да наложи санкции на двама турски министри заради случая със задържания американски пастор Андрю Брънсън, съобщават медии.Зариф смята, че няма граници пристрастяването на САЩ към санкции.\"Незаконните санкции на САЩ срещу двама турски министри - от съюзническа държава - илюстрират не само политиката на натиск и изнудване на администрацията на САЩ вместо държавничество, но и че пристрастяването на САЩ към санкции няма граници\", написа Зариф в \"Туитър\".По-рано тази седмица турският президент Реджеп Ердоган призова Вашингтон да не използва \"заплашителен език\", след като Доналд Тръмп предупреди, че ще наложи санкции на тези, които са отговорни за задържането на Брънсън.", "date": "2018.08.02", "title": "САЩ са пристрастени към санкции, установи Техеран"}
{"url": "https://news.bg/world/papata-promeni-uchenieto-za-smartnoto-nakazanie-sega-e-nedopustimo.html", "text": "Папа Франциск официално промени учението на Католическата църква за смъртното наказание. Смъртното наказание вече е недопустимо при всякакви обстоятелства, информират АП, \"Ройтерс\" и АФП.Той подчерта, че смъртното наказание може никога да не бъде одобрено, защото \"атакува\" човешкото достойнство.Ватиканът обяви, че Франциск е променил Катехизиса на Католическата църква - основните догми и въпроси на католическата вяра.Преди промяната в Катехизиса пишеше, че Църквата не изключва прибягване до смъртно наказание, \"ако това е единственият възможен ефективен начин за закрила на човешки живот срещу несправедлив агресор\".В новото учение се казва, че предишната политика е остаряла и има други начини за защита на обществото. Подчертава се, че смъртното наказание е \"\" и че Ватиканът ще работи за отмяна на смъртното наказание в световен мащаб.", "date": "2018.08.02", "title": "Папата промени учението за смъртното наказание – сега е недопустимо"}
{"url": "https://news.bg/press/harchim-nay-mnogo-za-hrana-i-sme-v-chelni-pozitsii-po-piene-veche-ne-puskame-litsa-sas-zabrana-za-shengen-sabirat-pari-ot-imeto-na-fandakova.html", "text": "Петъчните вестници съобщават, че българите продължават да харчат най-много за храна, докато за ЕС като цяло този разход е на трето място в семейния бюджет. Същевременно в България пиенето на алкохол е битова традиция. За култура и отдих разходите у нас са два пъти по-малко в процентно отношение, отколкото в другите европейски страни.\"Най-големият разход на българите е храната, сочи анализ на Евростат за финансовите характеристики на домакинствата в Европейския съюз през последната година. По този показател страната ни е в компанията на Румъния, Латвия и Естония, където храната е най-важен показател в разходите на всяко домакинство. Второто по големина перо в разходите на българина са парите, които отделя за поддръжка на дома - за вода, ток, газ, отопление с парно и други твърди горива - около 15%. За транспорт и социални осигуровки българинът е отделял около 7%. За облекло и обувки, както и за обзавеждане и поддържане на дома си, а също и за алкохол и цигари - 4,2%. За здравеопазване българинът е отделял 5,4%, а за свободно време, културен отдих и различните видове комуникации - по 4,4%. Предметът с дълготрайна употреба, който българинът купува най-масово, е телевизорът - близо 99% от домакинствата имат поне по един телевизор, а 30% - по два или повече. В Европейския съюз потреблението на всяко домакинство варира и зависи от равнището на доходите, културните навици и географското положение на страните, сочи Евростат. Почти една четвърт от разходите обаче отиват за поддръжка на жилището - вода, електричество, газ или друг вид отопление. На второ място разходите на европейците са били за транспорт и чак на трето - за храна, около 12% от бюджета на домакинството. Европейците дават повече и за развлечения - за \"ресторанти и хотели\" и \"отдих и култура\" те отделят около 9%. Във Финландия са имали най-големи разходи - близо 30% от бюджета, Дания - 29%, Великобритания - 27%, Швеция и Франция - по 26%. Най-разточителни в харченето по ресторанти и хотели са били жителите на Малта, Кипър и Испания. В съседните ни държави: в Гърция най-много пари се отделят за поддръжка на дома, за храна и за хотели и ресторанти. В Румъния - за храна, за дома и за транспорт.\" - в. \"Стандарт\".\"Българинът е пети в Европа по изпит алкохол на глава от населението с 12,3 л, предаде Би Ти Ви. Първи са естонците по 14,3 л на човек, следват чехите и германците, показва статистиката. При нас е по-високо количеството на изпит твърд алкохол, твърдят експерти - 5,34 л. Това ни отрежда 2-о място в Европа. Според психотерапевта Владимир Бостанджиев, исторически погледнато българите принадлежат към групата народи, които пият с мярка и такива статистики не са особено надеждни за крайни заключения. Според статистиката сме на 22-о място по пиене на вино и на 13-о място по пиене на бира в ЕС. Напоследък тенденцията е българинът да се ориентира към по-леките алкохолни напитки, сочат статистиките. Ракията е с нас от векове и отваря апетит към други алкохолни напитки с висок градус - например водката , която е на второ място и уискито. У нас се пие по радостни и тъжни поводи. Радостни - рождени дни, сключване на брак, и по тъжни - загуба на човек, несподелена любов, каза Бостанджиев.\" - в. \"24 часа\".Вестниците съобщават също, че от 1 август у нас вече не могат да влизат лица, на които е забранен достъпът до Шенген.\"България вече не допуска на своя територия граждани на трети страни, за които има забрана за влизане или пребиваване в страните от Шенген. След решение на Съвета на ЕС същите ограничения са в сила и за Румъния. Мярката е част от оставащите разпоредби от шенгенското законодателство, които двете страни трябва да приложат. Граждани на трети страни, които се намират във вътрешността на страната без надлежно разрешително за пребиваване, за които се установи, че имат наложен \"отказ за влизане или пребиваване\", ще бъдат извеждани от България...\" - в. \"Дневник\".\"Отказът за допускане в България ще се прилага в случаите, когато гражданин на трета страна, за когото една или повече държави членки на Съюза са въвели забрана за пребиваване в Шенгенското пространство, се яви на български граничен пункт. Хора, които се намират във вътрешността на страната без разрешително за пребиваване, а имат наложен \"отказ за влизане\", ще бъдат извеждани от националната ни територия от компетентните български власти. ШИС е най-широкомащабната информационна система в Европа, с най-много крайни потребители и се явява най-ефективната компенсаторна мярка в пространството на свободно движение на лица. България, като държава членка на ЕС и ШИС, ще има задължението да въвежда своите национални забрани под формата на сигнали по чл. 24 от Регламента за ШИС II, както и да изпълнява забраните, наложени от останалите държави-членки. Това e едно от фундаменталните достижения на Шенгенското законодателство, което гарантира сигурността на общата територия чрез взаимно признаване и изпълнение на забраните за влизане, издадени от държавите-членки.\" - в. \"Сега\".Темата за хората с увреждания отново присъства на страниците на всекидневниците.\"Да бъде направена инспекция на дневните центрове за хора с увреждания, разпореди министър-председателят Бойко Борисов по време на днешното правителствено заседание. Според премиера това е необходимо, след като на вчерашната му среща в Министерския съвет представителите на хората с увреждания са поставили въпроса за качеството на тази услуга. \"От това, което сега като план сме направили, ще ми се социалният министър, вицепремиерът, здравният министър, те самите или оторизирани от тях хора, бързо да направим инспекция и да проверим тези дневни центрове, нивото, качеството на работа, качеството на услугата. Оказва, че и сега се дават много пари, но претенциите са, че самата услуга не е на необходимото ниво\", е заявил премиерът. \"Не трябва сега да го оставяме това с вакуум\", настоял Борисов.\" - в. \"Стандарт\".\"Гладна стачка срещу \"Системата ни убива\" обяви шефка на асоциация за деца с епилепсия Заместник-областният управител на Търговище Панайот Димитров се срещна и разговаря с Атанаска Стоянова - председател на Асоциацията на родители на деца с епилепсия в Търговище, която в понеделник вечерта разпъна палатка в центъра на града и обяви 48-часова гладна стачка. Недоволството е насочено срещу националния протест \"Системата ни убива\", съобщават от областната управа. Стоянова е споделила пред Димитров, че се настоява за промяна в социалната политика и за общ Закон за всички хора с увреждания. Според нея обаче представителите на националния протест \"Системата ни убива\" не трябва да извиват ръцете на правителството, на финансовия министър и на министъра на труда и социалната политика, а да се борят за постигането на солидарност в социалната политика. Според Димитров подобна форма на протест е рискова за здравословното състояние на жената. Към момента не се налага предприемането на такава радикална проява, защото диалогът между представителите на държавните институции и тези организации е конструктивен и е въпрос на време да завърши успешно, казал Панайот Димитров.\" - в. \"24 часа\".Пожарът в Царските конюшни също е сред темите с продължение.\"Конюшните са гаражи за каляски, файтони, мерцедеси, пакард, майбах Сградата има основание да бъде паметник на културата, не може нито да се руши, нито да се строи без разрешение В днешни дни е трудно да си представите каква е била някога внушителната сграда, разположена на площ от близо 8 декара на ъгъла на бул. \"Княз Александър Дондуков\" и бул. \"Васил Левски\". (Да припомним, че покривът на сградата пламна и каратаванът бе почти изцяло изпепелен, но дограмите останаха. Оказа се, че части от нея са собственост на повече от 20 души. До 15 август постройката ще има статут на паметник на културата от най-висока категория. Да се избърза с процедурата, разпореди и премиерът Бойко Борисов. Министър Боил Банов се ангажира с решението, макар да уточни, че неясната собственост забавя процедурите - б. р.) Зад високите стени, които се рушат, в периферията на уличния трафик някога са се намирали царските конюшни. А по-късно е съхранявана огромна част от автопарка на княз Фердинанд (цар Фердинанд I), и семейството му. Както много други, и тази внушителна постройка, пропита с историята на стара София, е с неясна собственост и до днес...\" - в. \"24 часа\".В. \"Сега\" публикува коментар на Татяна Ваксберг по темата: \"Знам кой е подпалил Царските конюшни. Изглежда като сомалийския пират от американския филм \"Капитан Филипс\". Роден е в град без улици и в държава без правителство, но отрано е открил, че има и по-затънтено място - международните води, в които съвсем пък няма кой да му търси сметка. Отвлича кораби срещу откуп, воден от два основни мотива - да натрие носа на цивилизацията и да натрупа пари. С парите смята да се добере до цивилизацията и да заживее в нея човешки. Филмът е по истински случай, а автентичният пират отдавна е в американски затвор. Но съмнението си остава: как така е в затвора, след като в центъра на София вилнее някой със същия почерк? Запалена е историческа сграда, а няма кой да я защити, защото тя е сякаш в международни води - ничия не е. Извършителят е воден от два мотива - да натрие носа на цивилизацията и да спечели пари, след като построи небостъргач върху пепелището. С парите възнамерява да се добере до статута на законно забогатял член на едно цивилизовано общество. Софийският подпалвач няма да види затвор и това го знаят всички. Бъдещето е видно като на длан: ще има и други подпалени сгради. Няма как да е иначе, щом следователи и прокурори не успяват да намерят и да постигнат присъда за извършителите, Министерството на културата сваля юридическата защита от историческите сгради, вместо да изгражда нови, а общината просто твърди, че за нищо не е виновна. Номерът на подпалвача минава години наред и води до предумишлено убийство за всяко архитектурно творение, заемащо по-централно място и терен, на който може да се издигне съвременна високоетажна конструкция. Всъщност пожарът е само едно от оръжията и е популярно едва отскоро. По-традиционните са други: запускане на сградите, умишленото им увреждане до степен да станат невъзстановими, промяната на статута им... До този момент общественият натиск успява само да отложи унищожението на една или друга сграда, но не и да го осуети. Най-силен пример е десетилетната агония на Захарна фабрика в София (1898), която вече почти не съществува. И то при нестихващи протести на архитекти и активни граждани. Какво ли да кажем за всички останали сгради, чийто живот буквално виси на косъм и за които не е мобилизирана кой знае колко подкрепа. В момента на риск са изложени първото българско кино \"Модерен театър\" на бул. \"Княгиня Мария-Луиза\" (арх. Димитър Начев, 1908), така наречената Къща с ягодите на ул. \"Сан Стефано\" 6 (арх. Георги Кунев, 1927-1930), бившето кино \"Ренесанс\", по-късно \"Възраждане\" (арх. Никола Лазаров, 1906-1910, сградата е разрушавана, възстановявана и преустроявана впоследствие), къщата на Никола Гешов на бул. \"Патриарх Евтимий\" 7 (арх. Никола Лазаров, 1905-1907). Последните две са отплавали толкова надалече от брега, че май вече са навлезли в онази ничия територия, от която няма спасение...\".Вестниците отделят място и на други теми от управлението на столичния град.\"Събират пари от името на Йорданка Фандъкова чрез фалшив профил във Фейсбук... \"Получих съобщения за фейсбук профил, направен от мое име, от който се изпращат лични съобщения до потребители на социалната мрежа. Адресът на този профил е https://www.facebook.com/solista.manuela.792. В личните съобщения се говори за инициатива за финансово подпомагане на хората в затруднено положение. Не мога да кажа със сигурност каква е целта на лицата, които разпространяват тази информация, но определено целят да заблудят хората, които ги получават.\" - написа столичният кмет във Фейсбук. Единственият ми официален профил е този и той носи знака за персонална верификация, предупреди столичният кмет. Фандъкова е изпратила сигнал до ГДБОП с молба за проверка, така че да се предотвратят евентуални злоупотреби чрез използване на името й.\" - в. \"Труд\".\"Жалба ще забави въвеждането на електронно таксуване в градския транспорт в София Консорциумът \"Софер\" обжалва решението на столичния Център за градска мобилност, който избра \"Си Ен Си София тикетинг систем\" за изпълнител на обществената поръчка за изграждането на системата за електронно таксуване в градския транспорт. Жалбата е внесена вчера в Комисията за защита на конкуренцията. \"Софер\" остана на второ място в конкурса. В консорциума влизат българските фирми \"Димирома\" и \"Декарт\" и румънската \"УТИ груп\". Спечелилият обществената поръчка консорциум \"Си Ен Си София тикетинг систем\" предложи да изгради системата, която включва и видеонаблюдение на превозните средства, за малко над 73 млн. лв. без ДДС. Освен това компанията трябва да получава 5.85% от приходите от продадените електронни карти и билети, но не повече от 10 млн. лева. Съгласно условията на обществената поръчка консорциумът трябва да изгради новата тикет система в рамките на 24 месеца, като се предвижда въвеждане в експлоатация на повече от 15 хиляди устройства в над 1350 превозни средства от 4 типа транспорт, монтаж на оборудване в 11 депа, 52 метростанции и над 80 търговски обекта. Част от договора е интеграция на новата система към вече съществуващите и обучението на 3000 служители на ЦГМ и транспортните оператори. Сега Центърът за градска мобилност ще трябва да изчака решението на КЗК по жалбата и евентуалното атакуване на това решение пред Върховния административен съд, за да сключи договор с изпълнителя. От 2006 година Столична община направи няколко опита да започне обществена поръчка за избор на изпълнител на системата, но те бяха спирани, заради жалби.\" - в. \"Дневник\".", "date": "2018.08.02", "title": "Харчим най-много за храна и сме в челни позиции по пиене, вече не пускаме лица със забрана за Шенген, събират пари от името на Фандъкова… "}
{"url": "https://news.bg/bulgaria/shestima-mladezhi-spasiha-zhena-ot-udavyane-s-risk-za-zhivota-si.html", "text": "Младежи спасиха от удавяне жена, която в понеделник е обявена за издирване от свои близки в Смолян, съобщи \"24 часа\". Тя е открита премръзнала и дезориентирана, но без опасност за живота.По сигнал, постъпил в 16 ч на 30 юли, полицията и доброволци започват търсенето на Радка Стоименова от родопския град. Всичко завършва щастливо благодарение на проявената всеотдайност от шестима млади мъже.Те намират жената в езерото Рибката над Смолян същата вечер. Мирослав Каров, Наско Мазнев, Николай Кючуков, Любен Ушев, Михаил Михайлов и Стоян Василев изваждат давещата се и премръзнала Радка от ледените води с риск за живота си.Мирослав, който през същия към 17 ч. е отишъл да лови риба във водоема, разказва за станалото: \"Жената стоеше права на тревата, усмихваше се. Когато си тръгвах, ми каза: \"Ако някой те пита, не си ме виждал!\" Не реагирах, но ми се стори странно. Прибрах се и излязохме с приятели да играем карти. Докато играхме, около 23,30 ч Любен разглеждаше фейсбука си и видя снимка на жената, която се издирва. Показа ни я, на мен ми приличаше на тази жена, която видях на езерото.\"\"Миро спомена, че е видял жена на езерото, която прилича на издирваната, гледах, че много хора са споделили тази снимка, и прибирайки се, решихме да минем да проверим какво става. Стигнахме до половината на пътя до езерото, по средата на пътя чухме стенене. Сякаш жената се давеше, викаше за помощ. Беше много тъмно и мокро, веднага се затичахме надолу. Миро и Михаил скочиха във водата, обадихме се на тел. 112. Трудно извадиха жената, Миро без малко да потъне, тогава влезе и Михаил във водата. Имаше късмет, че стъпи на нещо твърдо, за да успеят да я извадят.\" - допълват Любен и Наско.Разказват, че когато извадили жената, тя е била синя от студ. Докато Наско чака линейката над езерото, другите я завивали с дрехите си и я топлели. Линейката не успява да слезе и шестимата изнасят Радка до пътя на носилка. Тя е приета с 33 градуса телесна температура в МБАЛ - Смолян. Състоянието ѝ е стабилно.\"Бях подготвен да намерим жената, само се надявах да не е късно. Поехме риск, защото се давеше - да стоя да я гледам ли?Плувам, колкото да не се удавя. Но в такъв момент не ти идва на ум рискът. Не се чувстваме като герои, просто добро дело, не искаме награди\", споделя Мирослав, който е курсант във военния университет в Шумен.Засега не е ясно дали жената е паднала, или сама е скочила в езерото.", "date": "2018.08.02", "title": "Шестима младежи спасиха жена от удавяне с риск за живота си  "}
{"url": "https://news.bg/world/osse-separatistite-v-donbas-strupvat-tezhki-vaorazheniya.html", "text": "Наблюдатели от специалната мониторингова мисия на ОССЕ съобщиха, че на контролираната от сепаратистите територия в Донбас има голямо струпване на тежко въоръжение, предаде агенция \"Униан\". Данните са получени чрез наблюдение с безпилотен летателен апарата.В отчет на мисията за периода от 19:30 ч. на 30 юли до 19:30 ч. на 31 юли, публикуван на сайта на ОССЕ се казва, че сепаратистите нарушават изискването на Минските договорености за изтегляне на оръжията с калибър до 100 милиметра.Дронът на мисията е установил че в зоната, която би трябвало да е свободна от такива оръжия, има шест 122-милиметрови реактивни системи за залпов огън БМ-21 \"Град\" - на военен обект, на 56 километра югозападно от Луганск. На север са забелязани още шест системи БМ-21 \"Град\". Освен това е установено наличието на пет гаубици на военен обект край село Олховка - на 40 километра източно от Донецк. Край село Садовий - на 57 километра югозападно от Луганск, са открити още осем системи \"Град\". При Василиевка - на 47 километра южно от Донецк са били разположени четири 122-милиметрови самоходни гаубици 2С1 \"Гвоздика\", а край Староласпи - на 51 километра южно от Донецк, още четири самоходни гаубици.Съобщава се също, че на 30 юли в зоната на сепаратистите, извън определение зони за съхранение на тежки въоръжения, са открити още 18 гаубици и противотанков ракетен комплекс, както и три танка Т-64. На 31 юли е засечен танк Т-72, който се е движел на изток. На полигон източно от Донецк са забелязани три самоходни гаубици 2С1 на огневи позиции и най-малко 14 танка (Т-72 и Т-64), някои от които са били на огневи позиции.", "date": "2018.08.02", "title": " ОССЕ: Сепаратистите в Донбас струпват тежки въоръжения"}
{"url": "https://news.bg/world/ubitite-v-tsar-rusnatsi-ne-kontaktuvali-s-posolstvoto-zaradi-vrazkata-na-kremal-s-vagner.html", "text": "Убитите в ЦАР руски журналисти са Орхан Джемал, Александър Расторгуев и Кирил Радченко са имали намерение да снимат златните мини Ндасим. Това съобщи Центърът за управление на разследванията на Михаил Ходорковски, цитиран от Дойче веле.Предвиждало се е за снимките да помогне сътрудник на една от структурите на ООН, заедно с когото журналистите са събирали информация. Той е трябвало също да им предостави данни за руските военни инструктори в африканската страна.За сигурността си репортерите са разчитали на представителя на ООН, с когото са обсъждали маршрути, подходящи от гледна точка на сигурността.Джемал, Расторгуев и Радченко са влезли в Централноафриканската република с туристически визи, без да поискат акредитация чрез руското посолство. Те са решили да не се обръщат към посолството заради негласната подкрепа от страна на руските власти за частната армия \"Вагнер\".\"Обръщането към руските дипломатически органи би направило разследването безсмислено\" - посочват от центъра на Ходорковски.По информация на новинарското издание \"Africa Intelligence\", Москва се е споразумяла с местните власти за разработването на златните мини.Според изданието \"The Bell\", въвеждането на ред в региона е било едно от условията по сделката.Убитите журналисти са работили по разследването \"Руски наемници\" за частната армия \"Вагнер\" - неофициална военна организация, управлявана от бизнесмен, близък с президента на Русия Владимир Путин.В руските и в чуждите медии се появиха информации, че руските военни в ЦАР действат съвместно с арабска групировка.Същевременно се посочва, че тримата убити журналисти са били нападнати от арабскоезични мъже.Според информация на центъра, телата им ще пристигнат в Русия на 4 август.", "date": "2018.08.02", "title": "Убитите в ЦАР руснаци не контактували с посолството заради връзката на Кремъл с „Вагнер“"}
{"url": "https://news.bg/world/evropa-si-spomnya-zabravenite-zhertvi-na-holokosta-romite.html", "text": "Днес е ден за възпоменание на Холокоста над стотиците хиляди роми, загинали в нацистките лагери. Ромските жертви са около половин милион, от цяла Европа.\"Ромите са забравените жертви на Холокоста за много европейци. Споменът за тяхното историческо преследване ни напомня за нуждата от преодоляване на предизвикателствата, пред които са изправени ромите и днес и които твърде често биват пренебрегвани. Седемдесет години по-късно синтите и ромите продължават всекидневно да се сблъскват с омраза, насилие, дискриминация и расизъм. Много от тях все още нямат достъп до основни потребности като прилично жилище, образование и здравно обслужване.\" - се казва в изявление на първия заместник-председател на Европейската комисия Франс Тимерманс и комисаря по правосъдието Вера Юрова.\"Дехуманизацията на ромите и други малцинства е била първата крачка към извършването на тези ужасяващи престъпления. Днес трябва да помним случилото се и да отстояваме твърдо и пламенно споделените европейски ценности за равенство и недискриминация.\" - напомнят Юрова и Тимерманс.В заключение двамата политици напомнят, че е дълг на всеки един гражданин на общността да се отнася с достойнство и уважение към своите съграждани, особено с най-уязвимите членове на обществото.", "date": "2018.08.02", "title": "Европа си спомня забравените жертви на Холокоста – ромите"}
{"url": "https://news.bg/world/sasht-nalozhiha-sanktsii-na-turtsiya-ankara-byasna.html", "text": "САЩ наложиха санкции на двама турски министри във връзка със задържането на американски пастор, обвинен в тероризъм. Вашингтон оказва натиск над Анкара да освободи американеца, който доведе до дипломатическо напрежение между двата натовски съюзника, информира АФП.Администрацията на президента Доналд Тръмп наложи санкции на правосъдния министър Абдулхамит Гюл и на вътрешния министър Сюлейман Сойлу.Анкара заплаши да отговори на \"агресивното поведение\" на САЩ.Андрю Брънсън, който ръководи протестантска църква в град Измир, е поставен под домашен арест след близо две години в затвора по обвинения в шпионаж и подкрепа на терористични организации. Той може да влезе в затвора за 35 г., ако бъде осъден.\"\", коментира говорителят на Белия дом Сара Сандърс и добави, че след решение на президента финансовото министерство санкционира турските министри на правосъдието и вътрешните работи, тъй като са изиграли водеща роля за арестуването и задържането на пастора.САЩ замразяват активите на двамата министри и забраняват на американски граждани да работят с тях.Правосъдният министър на Турция заяви, че няма имущество или пари извън Турция.Не се забави и отговорът на Министерството на външните работи на Турция: \"\".Вчера беше съобщено, че американският държавен секретар Майк Помпео е телефонирал на турския външен министър Мевлют Чавушоглу - трети телефонен разговор за една седмица. Помпео планира да се срещне с турския си колега през следващата седмица и да поиска освобождаването на пастора.Чавушоглу коментира решението на САЩ, заявявайки, че Анкара няма да изпълни незаконните искания на САЩ.", "date": "2018.08.02", "title": "САЩ наложиха санкции на Турция, Анкара бясна"}
{"url": "https://news.bg/bulgaria/den-na-traur-v-obshtina-zlatograd-v-pamet-na-13-godishno-dete.html", "text": "Ден на траур в община Златоград в памет на 13-годишния Митко Крушков, който загина при катастрофа на улица в града във вторник вечерта, информират БНР и bTV.Момчето беше прегазено от микробус на тротоара до пешеходна пътека. Детето почина на път за болницата.Окръжната прокуратура в Смолян повдигна обвинение спрямо шофьора, който прегази 13-годишното момче. 56-годишният водач е обвинен в причиняване на смърт по непредпазливост. Той е задържан за срок до 72 часа с постановление на наблюдаващия прокурор.Кметът на общината Мирослав Янчев съобщи, че обявява 2 август за траурен ден. По думите му това е вторият случай в Златоград в рамките на два месеца.Националният флаг пред всички административни сгради ще бъде свален наполовина. Отменят се и всички увеселителни мероприятия.", "date": "2018.08.02", "title": "Ден на траур в община Златоград в памет на 13-годишно дете"}
{"url": "https://news.bg/world/administratsiyata-na-tramp-potvardi-plana-za-novi-tarifi-varhu-kitayski-stoki.html", "text": "Администрацията на президента на САЩ Доналд Тръмп потвърди планове да увеличи тарифите върху китайски стоки до 25%, информира \"Ройтерс\".Информацията беше съобщена от източници по-рано тази седмица.Тръмп се опитва да окаже натиск върху Китай, за да получи търговски отстъпки. Той предлага 25% тарифи върху китайски стоки за 200 милиарда долара, съобщиха от администрацията му.Американският търговски представител Робърт Лайтхайзър заяви, че Тръмп е наредил да се увеличат тарифи върху китайски стоки от предишно предложение от 10%, тъй като Пекин е отказал да изпълни исканията на Вашингтон, а също така заради реципрочните мерки на азиатския гигант върху американски стоки.В съобщение Лайтхайзър подчертава, че с плана администрацията на САЩ използва допълнителни опции да насърчи Китай да промени \"вредните си политики и поведение\" и да приеме политики, които ще доведат до по-справедливи пазари и просперитет за всички граждани.Вашингтон и Пекин не са участвали в официални преговори от седмици. Тръмп настоява Китай да направи фундаментални промени в политиките относно защитата на интелектуалната собственост, трансфера на технологии и субсидирането на високотехнологичната индустрия.Двама източници от администрацията на Тръмп заявиха пред журналисти, че президентът на САЩ остава открит за комуникация с Пекин и че с неофициални разговори двете държави обсъждат дали са възможни \"резултатни преговори\".По-високите тарифи върху китайски стоки за 200 милиарда долара са отговор на реципрочните мерки на Китай, след като САЩ наложиха тарифи върху китайски електронни компоненти, машини и други индустриални стоки за 34 милиарда долара.Китай се закани да отговори, ако Тръмп наложи 25-процентови тарифи върху китайски стоки.", "date": "2018.08.02", "title": "Администрацията на Тръмп потвърди плана за нови тарифи върху китайски стоки"}
{"url": "https://news.bg/bulgaria/115-godini-ot-ilindensko-preobrazhenskoto-vastanie-pochitame-geroite.html", "text": "Днес се навършват 115 години от избухването на Илинденско-Преображенското въстание, връхна точка в порива към свобода на сънародниците ни от Македония и Одринско, които остават в пределите на Османската империя.То носи имената на двата църковни празника, на които пламват двата основни бунта. В Битолския и в Солунския вилает това става на 2 август - Илинден, а в Одринския вилает на 6 август - Пеображение Господне. В историографията въстанието е известно и само с названието Илинденско.През януари 1903 г. част от членовете на Централния комитет на ВМРО свикват конгрес в Солун, който взема решение да се вдигне повсеместно въстание в Македония и Одринско. На конгреса не присъстват задграничните представители Гоце Делчев и Гьорче Петров. Все пак задграничното представителство на организацията в София след дълги дискусии се присъединява към това решение.Гоце Делчев е против прибързани въоръжени действия, защото смята, че без българска подкрепа може да се стигне до поражение. След идването си в Македония той се среща със завърналия се от заточение Даме Груев и двамата решават, че след като решението е взето изпратено по окръзите, връщане назад не може да има. В навечерието на бунта обаче той е убит край село Баница на път за конгреса на Серския революционен окръг.На 20 юни 1903 година ЦК на ВМОРО в София изпраща писмо на военния министър Михаил Савов, с което информира него, правителството и княз Фердинанд за приблизителната дата на начало на въстанието и общото състояние на организацията вътре в Македония. В писмото се засяга и въпросът за намеса на българската армия на страната на въстаниците, като се констатира, че това е прието положително от революционерите. Михаил Савов отговаря писмено, че въстанието трябва да бъде отложено за октомври 1903 година или дори за май 1904 година, докогато българската войска да бъде превъоръжена и способна за подобни военни действия - в противен случай не би имала възможност за намеса.Въпреки това революционерите не се отказват от първоначалните си решения.На Смилевския конгрес на Битолския окръг на ВМОРО се решава въстанието да започне в окръга на Илинден.В определения ден щабът в с. Смилево - Дамян Груев, Борис Сарафов и Анастас Лозанчев, нарежда на въстаническите отряди да започнат бойни действия. Призивът \"хиляди пъти по-добре смърт, отколкото скотски живот\" мотивира въстаниците към борба.Въстанието обхваща едновременно всички райони на Битолския революционен окръг. Освободени са планински райони на Битолската, Леринската, Костурската, Охридската и Кичевската кааза (околия). В град Крушево българските въстаници обявяват Крушевска република и канят гърци и власи на обща борба против Османската империя.В петте околии 19 582 въстаници водят 150 сражения срещу 292 735 турски войници.На 18 август започват бойните действия в Странджа, където е обявена Странджанската република. Освободени са Василико (днес Царево), Ахтопол и други по-малки селища, а турските части са изтласкани към Малко Търново и Лозенград.В Серския революционен окръг бойните действия започват на 27 септември 1903 г. - Кръстовден. В тях заедно участват Яне Сандански, кап. Стоянов, полковник Янков. Борбата сближава бившите противници от ВМОРО и ВМОК и те с обединени сили действат срещу турската войска.Турското правителство хвърля огромни сили за потушаването на въстанието в Македония и Одринска Тракия като изпраща 350 хилядна войска. Въстаниците постепенно изчерпват своите сили. Султанът отчита това и на 6 септември обявява, че кръвопролитията ще бъдат прекратени, ако великите сили принудят България да се откаже от подкрепата на въстанието. Турция прехвърля отговорността върху софийското правителство. Великите сили, главно Русия и Австро-Унгария, с ноти до българското правителство го принуждават да не се намесва в конфликта.На 17 септември щабът на въстанието изпраща молба до български отговорни фактори да обявят война на Турция. Всички обществени слоеве в страната, независимо от своите различия, съчувстват на въстаниците и оказват морална и материална помощ. Властите обаче не се намесват заради международната обстановка и икономическата и военната слабост на страната в този момент.Въстанието води в Македония и Тракия до 289 сражения на 26 000 въстаници срещу 350 хилядна турска войска.Загиват 994 въстаници, 201 опожарени са 201 села, изпепелени са 12 440, където са избити 4 694 мъже, жени и деца. 70 835 души остават без дом, 30 000 бягат от Одринска Тракия в България. Жертвите от турска страна са 5325 войници.(Уикипедия)Въстанието завършва с неуспех, но то е естествен израз на стремежа на нашите сънародници в Македония и Одринско да бъдат неразделна част от България. След него Македонският въпрос трайно влиза в полезрението на международната дипломация.", "date": "2018.08.02", "title": "115 години от Илинденско-Преображенското въстание – почитаме героите"}
{"url": "https://news.bg/world/ne-samo-staro-zhelyazo-rusnak-otkradna-275-tona-zhelezopatni-relsi.html", "text": "Полицията в Санкт Петербург съобщи, че е арестувала мъж, който е откраднал повече от 275 тона железопътни релси, информира АФП.Въоръжен само с гаечен ключ и клещи, 38-годишният безработен, който е хванат на местопрестъплението, е откраднал метал, свързващ железопътните релси, допълват от полицията.Властите не уточняват за какъв период от време е откраднал метала, но отбелязват, че откраднатият материал е повече от 275 тона.Крадецът го грози до 5 г. затвор.В Русия 1 един тон метал е около 14 000 рубли (220 долара, 190 евро). В страната често крадат железопътни релси.", "date": "2018.08.02", "title": "Не само старо желязо - руснак открадна 275 тона железопътни релси"}
{"url": "https://news.bg/world/senatat-na-sasht-blokira-f-35-za-turtsiya.html", "text": "Сенатът на САЩ прие решение за отлагане доставката на изтребители Ф-35 за Турция, информира \"Дейли сабах\".87 срещу 10 сенатори подкрепиха решението, което ще влезе в сила след одобрението на президента на САЩ Доналд Тръмп.Действията на Сената идват няколко часа след съобщението на финансовото министерство на САЩ, че налага санкции на двама турски министри във връзка със задържането на американския пастор Андрю Брънсън.Турската отбранителна индустрия играе активна роля в производството на пето поколение изтребители Ф-35. През миналия месец Турция получи два изтребителя от общо 30, които обаче ще останат в САЩ за тренировки около една година.Преди Сенатът на САЩ се опита да спре продажбата на Ф-35 за Турция поради две причини: закупуването на руски зенитно-ракетен комплекс С-400 и задържането на американски граждани.Говорителят на президента на Турция Ибрахим Калин заяви, че Турция ще предприеме съдебни действия, ако Вашингтон не достави самолетите.В програмата за производство на Ф-35 участват Турция, САЩ, Великобритания, Италия, Холандия, Канада, Австралия, Норвегия и Дания.", "date": "2018.08.02", "title": "Сенатът на САЩ блокира Ф-35 за Турция"}
{"url": "https://news.bg/bulgaria/edna-ot-stranite-sme-s-nay-malko-signali-za-dvoen-standart-pri-hranite.html", "text": "България е една от страните с най-малко сигнали за двоен стандарт при храните. Това съобщи пред bTV евродепутатът Емил Радев, който коментира темата за двойния стандарт при храните.Според него, когато има повече обществена активност по темата за двойния стандарт при храните и напитките, производителите и търговците започват да предлагат на пазара и по-качествени продукти.Радев и евродепутатът Андрей Новаков са автори на програма за справяне с двойния стандарт. Тя разполага с 1,3 милиона лева.Емил Радев обясни, че кампанията ще подпомага потребителските организации за тестове с храни, за информационни кампании и дори за колективни искове. Той допълни, че тестовете са скъпи, но е редно потребителските организации да притежават този инструмент. Освен това националните органи за защита на потребителите в момента трудно санкционират мултинационалните компании.Българските евродепутати искат централен европейски орган, който да санкционира на ниво Европейски съюз.Радев заяви, че дълги години Европейската комисия даже не е признавала, че този проблем съществува.Евродепутатът коментира и решението на Конституционния съд за Истанбулската конвенция. Той отбеляза, че международният документ има много ясни механизми за борба с домашното насилие, но след отсъждането, че е в противоречие с основния закон няма как да продължим напред с ратификацията.По думите му, когато ЕС започне да прилага конвенцията, България няма да бъде принудена да променя вътрешното си законодателство, а само ще се облекчат процедурите по съдебното сътрудничество, когато, например, извършител на домашно насилие се опита да бяга в чужбина.", "date": "2018.08.02", "title": "Една от страните сме с най-малко сигнали за двоен стандарт при храните"}
{"url": "https://news.bg/world/kongresat-na-sasht-odobri-usd716-mlrd-za-otbrana-prati-go-na-tramp.html", "text": "Сенатът на САЩ лесно прокара бюджета за отбрана в размер на 716,3 милиарда долара, който предвижда увеличение на военните разходи и укрепване на позицията на Вашингтон срещу Русия, докато в същото време избягва политически промени, които могат да вбесят президента Доналд Тръмп, информира АФП.87 срещу 10 сенатори гласуваха в подкрепа на проектозакона. Той е приет една седмица след гласуването му в Камарата на представителите. Сега законопроектът отива на бюрото на Тръмп за окончателен подпис.Предвиждат се 69 милиарда долара за финансиране на военни кампании и бойни операции в чужбина, 2,6% увеличение на заплатите на военнослужещите и инвестиране на десетки милиарди долара за модернизиране на ракетната отбрана, Военноморските сили и Военновъздушните сили на САЩ.Освен това се забранява доставката на изтребители Ф-35 на Турция, докато Анкара не потвърди, че няма да купува руски зенитно-ракетен комплекс С-400.Въпреки че Китай и Русия са класифицирани като \"стратегически конкуренти\" на САЩ, в договореното между двете камари на американския Конгрес законодателство е изключено предложение на сенатори, което щеше да блокира споразумение на Тръмп с китайския телекомуникационен гигант ZTE, което облекчава строги финансови наказания за фирмата, тъй като е подпомагала Иран и КНДР да заобиколят американските санкции.Капитулацията ще успокои Белия дом, но това решение разгневи републиканеца Марко Рубио, който гласува против законопроекта.Проектозаконът също включва положение, което позволява на администрацията да заобиколи някои санкции, свързани с Русия, които пречат на Вашингтон да продава военна техника на държави, които използват руски технологии. Поддръжници подчертават, че промяната ще помогне на някои страни да ограничат руското влияние.Удължават се ограниченията в американско-руското военно сътрудничество, а също така се отпускат 65 милиона долара за ядрения арсенал на САЩ - конкретно за разработване на \"мини ядрени бомби\".Конгресът прокара законопроекта за 57-ма поредна година.", "date": "2018.08.02", "title": "Конгресът на САЩ одобри $716 млрд. за отбрана, прати го на Тръмп"}
{"url": "https://news.bg/bulgaria/spetsaktsiya-v-burgas-sreshtu-banda-rakovodena-ot-mityo-ochite.html", "text": "Специализираната прокуратура провежда акция на Южното Черноморие, се казва в съобщение на пресцентъра на прокуратурата.В съобщението се отбелязва, че прокуратурата съвместно с ГДБОП е задържала организирана престъпна група за рекет, телесни повреди и разпространение на наркотици.Организираната престъпна група е с ръководител и участници, които са известни лица от криминалния контингент. В момента в Бургас и областта се провеждат действия по разследването.По разпореждане на главния прокурор на България на място е заместникът на главния прокурор Ив. Гешев за оказване на методическа помощ и координация.Нова телевизия информира, че спецакцията е срещу банда, ръководена от Димитър Желязков - Митьо Очите.По неофициална информация акцията е започнала вчера. Телевизията отбелязва, че акцията е за наркотици и рекет. Тя е насочена срещу банда, ръководена от Митьо Очите.Паралелно с това тече проверка по разпореждане на главния секретар на МВР за извършване на ескорти на луксозни автомобили.Слушатели съобщиха пред БНР Бургас, че на изходите на морския град се провежда полицейска акция. Масирано присъствие на униформени има по пътя за Созопол и за Сарафово, образували са се задръствания.Колоните от автомобили са километрични по пътя Слънчев бряг- Бургас.", "date": "2018.08.02", "title": "Спецакция в Бургас срещу банда, ръководена от Митьо Очите"}
{"url": "https://news.bg/bulgaria/sindikat-obrazovanie-poiska-realna-zabrana-za-mobilen-telefon-v-ucheben-chas.html", "text": "Синдикат \"Образование\" към КТ \"Подкрепа\" поиска реална забрана за притежание и ползване на мобилен телефон в учебен час.Предложението на Синдикат \"Образование\" е за промяна в Закона за предучилищното и училищното образование (ЗПУО), като се вмени задължение за подписване на договор между образователната институция и семейството, който да включва и изрична забрана за притежание и ползване на мобилен телефон в учебен час.Синдикатът също настоява по-бързо да се осигурят дигитални устройства на образователните институции за работа в час като таблети, монитори, интерактивни дъски и др., които да привлекат интереса на децата и учениците.В позицията на синдиката се казва, че са необходими промени, тъй като в момента правилата към учениците и родителите са спорни и неефективни.\"\", отбелязват от синдиката.\"\", пояснява се още.Синдикатът дава примери с европейски държави, където е забранено ползването на мобилен телефон по време на час.", "date": "2018.08.02", "title": "Синдикат \"Образование\" поиска реална забрана за мобилен телефон в учебен час"}
{"url": "https://news.bg/bulgaria/stolichnata-politsiya-izdirva-izvarshiteli-na-neuspeshen-grabezh-v-benzinostantsiya.html", "text": "Столичната полиция издирва извършители на неуспешен грабеж, съобщават от пресцентъра на МВР.Около 23,30 часа вчера полицията е получила сигнал за грабеж в бензиностанция на ул. \"Цветан Лазаров\".По първоначална информация двама маскирани мъже нахлули в обекта, единият ударил с ръка служителката, след което взели касовото чекмедже с оборота. При оттеглянето си изпуснали парите на земята и избягали в неизвестна посока.Продължават оперативно-издирвателните действия за установяване и задържане на двамата маскирани мъже. Разследването се осъществява под наблюдението на прокуратурата.", "date": "2018.08.02", "title": "Столичната полиция издирва извършители на неуспешен грабеж в бензиностанция"}
{"url": "https://news.bg/world/chestvane-na-olimp-105-g-ot-parvoto-izkachvane.html", "text": "Днес се навършват 105 години от първото изкачване на най-високия връх на планината Олимп - Митикас.Макар и да не е най-високият връх дори в рамките на региона - той е втори по височина на Балканите след Мусала, върхът се радва на особен интерес в Европа и по света заради митичния си ореол.В гръцката митология той е домът на олимпийските богове и има символно значение в световната култура.Митикас, наричан още Пантеон, висок 2 917 метра. Изкачен за пръв път на 2 август 1913 г. от Христос Какалос, ловец на диви кози.На гръцки името Митикас означава \"нос\" - то е дадено на върха заради формата на силуета му.Освен като митичен дом на олимпийските богове, планината Олимп е забележителна с богатата си флора. Тя е обитавана от няколко ендемични вида.В древногръцката митология, Олимп е домът на Олимпийските богове, основните богове в гръцкия пантеон.Най-високият връх на Олимп e Митикас, което на гръцки означава нос. Митикас е вторият по височина връх на Балканския полуостров. Планината е обявена за национален парк.", "date": "2018.08.02", "title": "Честване на Олимп - 105 г. от първото изкачване"}
{"url": "https://news.bg/weather/promenlivo-vreme-s-letni-temperaturi.html", "text": "Днес времето отново ще бъде нестабилно, а температурите ще са типични за сезона.Преди обяд облачността постепенно ще се разсейва и в повечето райони небето ще се проясни до слънчево.В следобедните часове, предимно в западната и централната част на страната ще се развие купеста и купесто-дъждовна облачност. В резултат на това отново ще има валежи и прегърмявания, но не се очакват екстремни явления.Максималните температури в по-голямата част от страната ще са в интервала 28-33 градуса, в София - 27.Нощните температури са между 17 и 22 градуса.", "date": "2018.08.02", "title": "Променливо време с летни температури"}
{"url": "https://news.bg/world/iran-podgotvya-golemi-ucheniya-v-zaliva-alarmira-vashington.html", "text": "САЩ вярват, че Иран подготвя провеждането на големи учения в Персийския залив през следващите дни, които очевидно съвпадат с ежегодни игри на фона на напрежението с Вашингтон.Това съобщиха американски представители пред осведомителната агенция \"Ройтерс\".Ислямската република е бясна от решението на президента на САЩ Доналд Тръмп да изтегли страната от ядрената сделка и да върне санкциите срещу Техеран. Високопоставени ирански представители предупредиха, че Техеран няма лесно да се подаде на кампанията на САЩ срещу износа на ирански петрол.Централното командване на САЩ потвърди, че е забелязало засилена иранска активност, включително и в Ормузкия проток - стратегически воден път за пренос на петрол, който Революционната гвардия на Иран многократно заплашва да затвори.Според американски източници Революционната гвардия изглежда е подготвила повече от 100 кораба за учения. Мобилизирани са и стотици военнослужещи от сухопътните сили.В сряда премиерът на Израел Бенямин Нетаняху предупреди, че на всеки опит на Иран да блокира пролива Баб ел Мандеб в югоизточния край на Червено море ще бъде отговорено с международна коалиция, в която ще участва и еврейската държава.Иранските учения могат да започнат през следващите 48 часа.", "date": "2018.08.02", "title": "Иран подготвя големи учения в Залива, алармира Вашингтон"}
{"url": "https://news.bg/world/asean-zove-za-edinstvo-sreshtu-targovskite-protivorechiya-i-protektsionizma.html", "text": "Топ дипломатите на държави от Югоизточна Азия започнаха ежегодната си среща с фокус разрешаване на проблеми в областта на сигурността, включително териториалните спорове в Южнокитайско море. Домакините от Сингапур призоваха Асоциацията на страните от Югоизточна Азия (АСЕАН) да се обедини срещу външни негативни фактори като търговските спорове и надигащия се протекционизъм, информира АП.Външните министри на страните членки на АСЕАН се очаква да приветстват затоплянето на отношенията между КНДР и САЩ по време на четиридневните срещи в Сингапур.Разрастващият се екстремизъм и проблемът с рохингите в Мианмар се очаква да бъдат обсъдени от дипломатите.Основана през 1967 г. по време на Студената война, АСЕАН постепенно преодоля препятствия преди да се превърне в стабилен блок от 10 държави, който днес привлича азиатски и световни сили на ежегодни срещи. Прогнозите са АСЕАН да се превърне в четвъртата най-голяма икономика в света през следващите три десетилетия.Но нови предизвикателства като ескалиралото напрежение между САЩ и Китай изискват от АСЕАН да запази единство, обяви премиерът на Сингапур Ли Сян Лун в началото на срещата.По думите му важно е организацията да продължи да подкрепя многостранната система с други партньори, подчертавайки усилията на блока да сключи всеобхватно споразумение за свободна търговия с държави от Азиатско-тихоокеанския регион до края на годината.По отношение на териториалния спор в Южнокитайско море групата се очаква да обяви споразумение с Пекин за договаряне на проектодокумент за така наречения \"кодекс на поведение\" - предложение с регионални норми и правила за предотвратяване на въоръжен конфликт в акваторията.АП се е сдобило с проект на заключителното комюнике на министрите, в което се казва, че министрите приветстват подобряването на сътрудничеството между АСЕАН и Китай и са насърчени от напредъка на преговорите за договаряне на приложим кодекс за поведение в Южнокитайско море.Някои министри обаче ще повторят безпокойството си относно действията на Китай да превърне седем спорни рифа в острови, на които разполага оръжейни системи.Членките Камбоджа и Лаос, които са съюзници на Китай, са против използване на критичен език по адрес на Пекин заради споровете в Южнокитайско море. Виетнам и Индонезия подкрепят по-твърда риторика срещу агресивните действия на Китай.", "date": "2018.08.02", "title": "АСЕАН зове за единство срещу търговските противоречия и протекционизма"}
{"url": "https://news.bg/world/malar-iska-da-razpita-tramp-za-vazprepyatstvane-na-pravosadieto.html", "text": "Специалният прокурор на САЩ Робърт Мълър, който води разследването за евентуална руска намеса на президентските избори през 2016 г., иска да разпита президента Доналд Тръмп за възпрепятстване на правосъдието, информира ABC News, позовавайки се на източници в Белия дом.Според информацията Мюлер ще ограничи обхвата на въпросите и ще зададе на президента Тръмп устни и писмени въпроси.Източниците смятат, че тази нова информация е накарала американския президент да призове главния прокурор Джеф Сешънс да прекрати разследването на Мълър.Руди Джулиани, основният адвокат на милиардера, смята, че Мълър няма никакви доказателства срещу Тръмп и просто \"блъфира\". Джулиани заяви в началото на юли, че юридическият екип на президента изисква факти и доказателства от прокурора за възпрепятстване на правосъдието преди да се съгласят да бъде разпитан.", "date": "2018.08.02", "title": "Мълър иска да разпита Тръмп за възпрепятстване на правосъдието"}
{"url": "https://news.bg/health/bls-za-sluchaya-s-pochinalata-rodilka-vmenyava-se-vina-bez-dokazatelstva.html", "text": "Българският лекарски съюз (БЛС) се противопоставя на популяризирането и вменяването на вина, когато такава не е доказана, пишат от съюза в прессъобщение във връзка със случая с  в град Плевен.БЛС категорично заявява, че \"\".Според съюза лекарската гилдия е особено чувствителна към създаване на усещане за колективна вина. \"\", пишат лекарите и обясняват, че поради това е неприемливо укорът за допусната грешка да рефлектира върху цялото съсловие.Според БЛС с тиражирането на недостоверна информация по особено чувствителна тема като майчиното и детско здраве, без да има доказателства и ясна фактология, се създава недоверие към българските медици, което пък нагнетява допълнително напрежението сектора, компрометира лечебно-диагностичния процес и създава предпоставки за агресия у пациенти. \"\", категорични са още от съюза на лекарите у нас.БЛС заявява и своята категорична готовност да съдейства по всички възможни начини на ИАМО и РЗИ Плевен, както и на органите, които са компетентни с проверките по случая, така че казусът да бъде своевременно разрешен и обществеността да бъде успокоена. При доказан от компетентните органи пропуск от страна на медицинския екип на УМБАЛ \"Георги Странски\" Плевен, БЛС своевременно ще предприеме мерки, предвидени в Закона за съсловните организации на лекарите и лекарите по дентална медицина действия.В самото начало на прессъобщението от лекарския съюз изказват искрени съболезнования на близките на починалата родилка.", "date": "2018.08.02", "title": "БЛС за случая с починалата родилка: Вменява се вина без доказателства"}
{"url": "https://news.bg/crime/obyavyavat-mityo-ochite-za-izdirvane.html", "text": "Димитър Желязков, който е по-известен с прякора Митьо Очите, ще бъде обявен за издирване. Това съобщи Нова телевизия, позовавайки се на собствени източници.По-рано днес в Бургас се проведе  за рекет, нанасяне на телесни повреди и разпространяване на наркотици. Задържани са участници в престъпната група, които са известни лица от криминалния контингент.В съобщението на прокуратурата не пише нищо за Димитър Желязков - Митьо Очите. Нова телевизия обаче информира, че става въпрос за престъпна група, ръководена от Митьо Очите.От телевизията пишат още, че към момента Желязков е на лечение в Германия и не е сред задържаните в хода на спецакцията.Стана ясно и че в Бургас и областта продължават да се провеждат действия по разследването.По разпореждане на главния прокурор Сотир Цацаров на място е заместник главния прокурор Иван Гешев за оказване на методическа помощ и координация.", "date": "2018.08.02", "title": "Обявяват Митьо Очите за издирване"}
{"url": "https://news.bg/politics/balgarskoto-ns-uchi-rumanskoto-kak-da-evropredsedatelstva.html", "text": "Делегация от администрацията на парламента на Румъния бе на обучително посещение в Народното събрание във връзка с Парламентарното измерение на Румънското председателство през 2019 г.По покана на главния секретар на Народното събрание Стефана Караславова делегация от администрацията на парламента на Румъния, водена от заместник-генералния секретар на румънския парламент Джордж Думитрица, бе на обучително посещение в България във връзка с предстоящото Парламентарно измерение на Румънското председателство през 2019 г.\"Подготовка и провеждане на Парламентарното измерение на председателството на Съвета на ЕС - българският опит\" беше темата на работната среща на представители на администрациите на двете законодателни институции.На нея за различните аспекти от организацията и провеждането на събитията говориха главният секретар на Народното събрание Стефана Караславова, координаторът на Парламентарното измерение на българското председателство Младен Ламбев, директорът на Дирекция \"Информационни и комуникационни системи\" Владимир Дойчинов, началникът на отдел \"Обществени поръчки\" Савка Андонова и държавният експерт в Дирекция \"Международни връзки, протокол и Българско председателство на Съвета на ЕС\" Десислава Накова.Народното събрание и неговата администрация са готови да споделят опит и да подпомогнат своите румънски колеги по всички теми, свързани с провеждането на събитията от парламентарното измерение на председателството на Съвета на ЕС, увери на срещата главният секретар на българския парламент Стефана Караславова.", "date": "2018.08.02", "title": "Българското НС учи румънското как да европредседателства"}
{"url": "https://news.bg/world/bankata-na-angliya-vdigna-osnovnata-lihva-do-nay-visokoto-nivo-ot-10-g.html", "text": "Банката на Англия реши да вдигне основната лихва над критичното ниво, въведено след финансовата криза въпреки страховете, че Великобритания може да напусне ЕС без сделка, съобщават британски медии.Комисията за валутна политика взе единодушно решение да вдигне лихвата с 0,25% базисни пункта от 0,5% на 0,75%, след като всички деветима членове гласуваха в подкрепа на решението. Комисията вярва, че икономиката може да устои на по-високите лихви.Днешната промяна поставя основната лихва на най-високото ниво от 10 г. и бележи едва второ покачване от финансовата криза през 2008 г.Централната банка отбелязва, че очаква бъдещото покачване на лихвата да бъде постепенно и ограничено.Вчера Федералният резерв на САЩ запази лихвите без промяна, но сигнализира, че може да се очаква увеличение още през септември. Резервът единодушно гласува за запазване на основните лихви в диапазона 1,75% - 2%.", "date": "2018.08.02", "title": "Банката на Англия вдигна основната лихва до най-високото ниво от 10 г. "}
{"url": "https://news.bg/crime/potvardiha-postoyanniya-arest-za-momcheto-naragalo-sauchenik-v-sofiya.html", "text": "Апелативният съд в София потвърди мярката за неотклонение спрямо 15-годишния Даниал Брекверди, който  на 26 юли.След като на 29 юли, неделя, Софийският градски съд определи , днес Апелативният съд в София потвърди това решение.Мярката се разгледа при закрити врата заради възрастта на обвинения. След това съдът обяви решението си публично, пише bTV.Според магистратите от събраните досега доказателства не може да се приеме окончателно квалификацията на престъплението. Припомняме, 15-годишният ученик е обвинен в . Магистратите посочили, че поведението на момчето по-скоро е било насочено към търсене на саморазправа, като за това свидетелствало оръжието на деянието - нож.Съдът смята, че съществува реална опасност момчето да извърши друго престъпление, допълват от bTV. Поради това се налага обвиненият да бъде изолиран, поне в началото на разследването.Апелативният съд в София не оспорва данните за психическия тормоз, на който е било подложено момчето. Тормозът обаче не можел да надделее над поведението на задържания в момента на извършването на престъплението.Припомняме, на 26 юли, четвъртък, 15-годишният обвиняем  няколко пъти с нож в столичния квартал \"Надежда\". След това в интернет изтече запис, в който извършителят прави самопризнания. Кадрите са заснети от негови приятели. Даниал е обяснил, че действията му са провокирани от тормоз в интернет, а той решил да си отмъсти.Пострадалият 16-годишен младеж е настанен в УМБАЛСМ \"Пирогов\" с прободни рани в областта на корема и шията.Извършителят беше . Той беше, а с днешното решение на Софийския градски съд той остава в ареста за постоянно.На 29 юли, неделя, .", "date": "2018.08.02", "title": "Потвърдиха постоянния арест за момчето, наръгало съученик в София"}
{"url": "https://news.bg/int-economics/yuzhna-koreya-planira-novi-danatsi-za-svetovni-tehnologichni-giganti.html", "text": "Южна Корея, обяви плановете си да наложи нови данъци на Apple, Amazon, Google и други световни технологични компании, съобщава \"Корея Таймс\".Локално базирани компании се оплакват, че е несправедливо чуждестранните компании да плащат малко или никакви данъци в страната, заявявайки, че това създава \"обратна дискриминация\" срещу местните марки. Samsung се бори да се конкурира с Apple и китайските марки, признавайки разочароващите продажби на свой водещ смартфон.\"Корея Таймс\" съобщава, че правителството планира бързо да въведе ново законодателство:Местни компании от години настояват правителството да обложи чуждите компании в Корея. Ах Йонг-санг, политически съветник на управляващата Демократическа партия на Корея коментира, че настоящият закон улеснява \"избягването на данъци\" от компании, установени извън страната.Този ход е подобен на наблюдаващото се в Европа, където има същите възражения, че Apple не плаща данъци върху местни продажби. Компанията успява да реализира всичките си европейски приходи от продажби в Ирландия, където има спорен договор с правителството да плати много ниска данъчна ставка.Впоследствие бе установено, че ирландското правителство е нарушило закона, като е предложило намалена данъчна ставка, а Apple е в процес на връщане на данъци в размер на 13 млрд. долара и обжалвания.Италия обвини Apple, че не са декларирали повече от 1,3 млрд. долара доходи от търговия на дребно, а производителят на iPhone впоследствие се съгласи да плати 347 млн. долара данъци върху тези продажби.", "date": "2018.08.02", "title": "Южна Корея планира нови данъци за световни технологични гиганти"}
{"url": "https://news.bg/regions/chastichno-bedstveno-polozhenie-v-rodopskoto-selo-dobralak.html", "text": "Обявиха частично бедствено положение в родопското село Добралък, община Куклен, област Пловдив, съобщи БНР.Вследствие на проливните дъждове през последните дни пътят до селото е пропаднал на няколко места. По думите на кмета на община Куклен Мария Белчева по основния път, който води до Добралък, са се образували много сериозни пропадания. \"4 км преди да се стигне до Добралък, по основния път, който е през Асеновград, действително има три много сериозни пропадания, като първото пропадане е може би повече от 5 метра, въобще няма път. По-нататък голяма част от пътя беше пропаднал, тъй като се качвахме нагоре, техника изпращаме, за да може поне частично да може да се преминава\", заяви пред БНР Белчева.Стана ясно и че около половината от жителите на селото нямат ток. Проливните дъждове са наводнили мазета, плевни и други. Няма пострадали или бедстващи хора, заяви още Белчева.", "date": "2018.08.02", "title": "Частично бедствено положение в родопското село Добралък"}
{"url": "https://news.bg/world/desetki-hilyadi-sabra-gey-paradat-v-jerusalim.html", "text": "Десетки хиляди събра гей парадът тази година в Йерусалим, предадоха израелски медии. Според някои източници, прайдът е събрал около 20 000 съмишленици. Организатирите очакваха около 35 000 души да участват в събитието. Не само местната гей общност, но и други обществени кръгове в страната са подкрепили проявата. Сред тях са били и ортодоксални равини, които са заявили, че действията им могат да скандализират консервативното общество, но са тук, за да подкрепят уязвими групи от обществото. По-либерални равини от Израел и САЩ подписаха декларация, с която подкрепят правата на хомосексуалните и осъждат подобен документ на 200 консервативни духовни лица, в който \"различните\" са наричани \"изваратени и ненормални\".Тазгодишният парад премина на фона на протести. Наскоро приетият закон за сурогатното майчинство изключва хомосексуалните мъже от възможността да имат свое дете по такъв начин. Съобщава се, че заедно с традиционните лозунги срещу омразата и хомофобията, са били поставени и политически искания и критики към премиера Бенямин Нетаняху. По същото време се е провел протест на техни противници, но полицията е взела мерки двете групи да не се смесват и да не се стига до сблъсъци. ", "date": "2018.08.02", "title": "Десетки хиляди събра гей парадът в Йерусалим "}
{"url": "https://news.bg/world/udari-nad-jemen-ubiha-poveche-ot-50-dushi-i-raniha-stotitsi-drugi.html", "text": "Удари над Йемен убиха повече от 50 души. Съобщава се за най-малко 55 жертви, а други 130 са били ранени, предадоха световните информационни агенции.Много от пострадалите са в тежко състояние и се очаква броят на загиналите да се увеличи. Ударен е бил град в западната провинция Худейда. Пострадала е и болница. Обстрелвано е пристанище. Ударите са били извършени от водената от Саудитска Арабия коалиция срещу йеменските бунтовници хуси. През последния месец, те от своя страна поеха отговорност за редица удари срещу саудитски обекти. ", "date": "2018.08.02", "title": "Удари над Йемен убиха повече от 50 души и раниха стотици други"}
{"url": "https://news.bg/regions/mrrb-inspektira-svlachishtata-v-devin.html", "text": "Заместник-министърът на регионалното развитие и благоустройството Валентин Йовев и кметът Красимир Даскалов инспектираха днес свлачищата в Община Девин. Те огледаха свлачището на пътя Кричим - Девин, който е алтернативен за пътуване към Смолян.Това съобщиха от пресцентъра на МРРБ. Продължава работата на алпинистите за обрушване на ската.За отводняване на пътя Кричим - Девин утре при разклона за с. Осиково ще бъде поставена допълнителна тръба за оттичане на водата.Заместник-министърът и кметът направиха оглед на свлачището в с. Михалково, което засегна републиканския път, който е предвиден за ремонт. Те инспектираха и пътя за с. Чуруково, който заради обилните валежи е сериозно компрометиран.", "date": "2018.08.02", "title": "МРРБ инспектира свлачищата в Девин "}
{"url": "https://news.bg/world/protesti-v-daniya-sreshtu-zabranata-na-burkite.html", "text": "Влязлата в сила забрана за носене на бурки на общетвени места в Дания очаквано доведе до протести сред мюсюлманската общност в страната, предадоха световните инфрмационни агенции. В демонстрациите се включиха много мюсюлманки, облечени в традиционни за религията и културата им дрехи - от забрадки до бурки и никаби. Според тях, новите правила са дискриминация и те не смятат да се примиряват с нея. Жените са недволни от това, че всички говорят за тях, а никой не иска да ги чуе. Припомняме, е забраната бе приета през май. Първото нарушение на забраната ще се наказва с глоба от 134 евро. През 2011 г. Франция беше първата европейска страна, която забрани ислямските покривала на обществени места.", "date": "2018.08.02", "title": "Протести в Дания срещу забраната на бурките "}
