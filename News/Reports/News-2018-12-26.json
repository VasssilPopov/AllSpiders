{"url": "https://news.bg/int-economics/tsenata-na-petrola-ot-sorta-brent-sleze-pod-50-dolara.html", "text": "Цената на петрола от сорта Brent на Лондонската борса падна под 50 долара за барел - за първи път от юли 2017 г., предаде Би Би Си.В понеделник, 24 декември, тя се понижи с повече от 6%, като слезе под 51 долара за барел.Петролът WTI поевтиня със 7.4% до 42.46 долара за барел.В сряда, 26 декември, цената на Brent достигна 49,93 долара за барел, след което леко се покачи до 50.21 долара за барел.Низходящият тренд на петрола подкопа позициите на руската валута. Едно евро се разменяше за 79 рубли, а един долар - за 69 рубли.", "date": "2018.12.26", "title": "Цената на петрола от сорта Brent слезе под 50 долара"}
{"url": "https://news.bg/politics/moderniyat-sotsializam-e-badeshteto-na-chovechestvoto-ubeden-kaloyan-pargov.html", "text": "Бъдещето на човечеството е в модерния социализъм. Това е било посланието в доклада на председателя на Социалистическата партия на Сърбия, първи вицепремиер и външен министър Ивица Дачич по време на 10-я Конгрес на Социалистическата партия на Сърбия.Лидерът на БСП - София Калоян Паргов напълно възприема и подкрепя това послание, пишат от пресслужбата на червените.Паргов бил официален гост на форума в Сърбия. Там той се срещнал с водещи политически фигури сред сръбските социалисти, сред които и Дачич.\"Според Дачич тезата за \"Краят на историята\", която американският философ Франсис Фукуяма лансира преди малко повече от четвърт век, не е нищо друго, освен негова собствена позиция\", коментира Паргов.Той припомня, че Фукуяма публикува книгата си \"Краят на историята и последният човек\" през 1992 година. \"В нея авторът тогава се опита да докаже, че крахът на комунистическия строй и триумфът на либералния световен ред, демокрацията и либерално-капиталистическата икономика са логичен край на еволюцията на формите на държавната власт\", сочи Паргов, като тълкува обаче, че геополитическите промени, победата на консервативни и дори крайнодесни политики в Европа в последните години налагат все по-активно търсене на алтернатива на либералния световен ред. Това категорично опровергавало твърденията на Фукуяма.\"Нещо повече, самият той вече признава, че констатациите в книгата му не са точни. И дори твърди, че модерният социализъм е възможно най-добрата алтернатива за бъдещето\", изтъква социалистът.По думите му в доклада на Дачич той обяснява, че модерният социализъм означава антирадикализъм, антикапитализъм и повишаване стандарта на живот на хората.\"Модерният социализъм е справедливост, солидарност, свобода и равенство. Той не предполага еднопартийна, а плуралистична политическа система с добре развита пазарна икономика и правилно приложени нейни принципи\", сигурен е Паргов.Според него модерният социализъм означава зачитане на върховенството на закона, правата на човека, демократичните устои на държавата и справедливо разпределя социалните и национални богатства. \"Накратко казано, модерният социализъм е за национален суверенитет и държавен интегритет\", обяснява още лидерът на БСП - София.", "date": "2018.12.26", "title": "Модерният социализъм е бъдещето на човечеството, убеден Калоян Паргов"}
{"url": "https://news.bg/world/dvama-dushi-predizvikaha-panika-s-pistoleti-igrachki-na-letishte-sharl-dyo-gol.html", "text": "Френската полиция арестува двама души, които размахват пистолети играчки на летище Шарл де Гол в Париж, причинявайки паника и временна евакуация на терминал, съобщават летищните власти и местни медии.Като предпазна мярка е поставен периметър за сигурност за около 45 минути. През този период полетите и други операции са забавени на терминала, коментира говорител на летището.Той допълва, че по-късно дейностите са възобновени на терминал 2AC, но не съобщава колко полета са отложени.FranceInfo съобщава, че двама млади мъже са задържани, след като са забелязани, че изваждат оръжия от багажа, които се оказват играчки. Служители по сигурността на летището не са да намерени за коментар.Франция поддържа висока степен на сигурност след редица ислямистки нападения през 2015 г. Най-много се случаи има през 2015-16 г., но продължават спорадично и след това, най-пресният пример е нападението на Коледни пазар в Страсбург на 11 декември, тогава пет души бяха убити от .", "date": "2018.12.26", "title": "Двама души предизвикаха паника с пистолети играчки на летище Шарл дьо Гол"}
{"url": "https://news.bg/int-politics/rusiya-predupredi-che-izraelskite-udari-v-siriya-sa-zastrashili-grazhdanski-poleti.html", "text": "Руското министерство на отбраната заяви, че последните израелски ракетни удари срещу Сирия директно са застрашили два граждански полета, съобщава \"Интерфакс\".Министерството, което не уточнява, кои полети са били заплашени допълва, че сирийската въздушна отбрана е унищожила между 14 и 16 израелски ракети, изстреляни срещу цели близо до Дамаск.Трима сирийски войници са ранени при ударите, съобщават сирийски медии.", "date": "2018.12.26", "title": "Русия предупреди, че израелските удари в Сирия са застрашили граждански полети"}
{"url": "https://news.bg/int-politics/iran-pregovarya-s-talibanite-za-mir-v-afganistan.html", "text": "Иран провежда разговори с талибаните със знанието на афганистанското правителство, коментира високопоставен ирански служител при посещение в Кабул, съобщава ИРНА, цитирана от \"Ройтерс\".Съобщението е няколко дни след разговорите между американски и талибански представители за предложения за прекратяване на огъня в Афганистан и бъдещото изтегляне на чуждестранни войски преди възможни мирни преговори.Преговорите между Иран и талибаните се проведоха \"за да се ограничат проблемите със сигурността в Афганистан\", обяснява Али Шамхани, секретар на Върховния съвет за национална сигурност на Иран.\"Всички контакти и разговори с талибанската група бяха със знанието на правителството на Афганистан и този процес ще продължи\", допълва той.Шиитите в Иран отдавна имат контакт с шиитите в съседен Афганистан, чиито милиции се сражават със сунитските екстремисти на талибаните.През последните месеци афганистанските власти обвиниха Техеран, за който САЩ твърдят, че се опитва да разшири влиянието си в Западен Афганистан, в предоставяне на пари, оръжия и експлозиви за талибаните, Иран отрича всички обвинения.По-рано този месец афганистанските сили изоставиха отдалечен западен район, граничещ с Иран, като напуснаха района на талибаните, след като правителството не успя да снабди войски, разположени там.През ноември САЩ показаха части от нещо, което определят като иранско оръжие, доставено за бойци в Йемен и Афганистан, като част от стъпките на Вашингтон да окаже натиск върху Техеран да ограничи своите регионални дейности. Иран отрича да доставя оръжие на бунтовниците.През октомври САЩ обвиниха Иран, че обучава и финансира талибаните и наложиха санкции на осем души, включително двама, свързани със силите Кудс от иранската революционна гвардия. Техеран отрича обвиненията.", "date": "2018.12.26", "title": "Иран преговаря с талибаните за мир в Афганистан"}
{"url": "https://news.bg/disasters/otnovo-zemetresenie-kray-zakintos.html", "text": "Сеизмологичните центрове отчетоха ново земетресение край гръцкия остров Закинтос в Егейско море, този път с магнитуд от 4.6 по Рихтер.Трусът e регистриран тази сутрин, около 9.40 часа местни и българско време.Земетресението е било с дълбочина от 2 километра. То е възникнало на 46 километра южно от остров Закинтос.Вчера, в ранните часове на Рождество Христово, на известния остров отново беше усетено сравнително силно земетресение - с магнитуд от 4.8 по скалата на Рихтер.Припомняме, на 26 октомври край остров Закинтос възникна .Впоследствие бяха регистрирани десетки, дори , най-силният с магнитуд от.", "date": "2018.12.26", "title": "Отново земетресение край Закинтос"}
{"url": "https://news.bg/int-politics/putin-rusiya-razpolaga-parvite-si-hiperzvukovi-yadreni-raketi-dogodina.html", "text": "Президентът Владимир Путин наблюдава успешен тест на нова руска хиперзвукова ракетна система, наречена \"Авангард\", която може да носи ядрени и конвенционални бойни глави, съобщава \"Ройтерс\".Путин коментира, че следващата година Русия ще разположи първите хиперзвукови ракети с ядрени сили, заявявайки, че това означава, че страната му вече има нов тип стратегическо оръжие.\"Този тест, който току-що завърши, завърши с пълен успех\", коментира Путин на среща на правителството.\"От следващата година, 2019 г., руските въоръжени сили ще получат новата междуконтинентална стратегическа система \"Авангард\" ... Това е голям момент в живота на въоръжените сили и в живота на страната. Русия получи нов тип стратегическо оръжие\", допълва той.Новата ракетна система, е една от няколкото нови оръжия, обявени през март от Путин, е силно маневрена, което й позволява лесно да избегне системи за противоракетна отбрана.Путин наблюдава изпитанието от сграда на министерство на отбраната в Москва. Кремъл описва теста в изявление, в което се казва, че ракета \"Авангард\", изстреляна от място в югозападна Русия, успешно е поразила и унищожила цел в руския далечен изток.През март, в едно от най-войнствените си изказвания от години, Путин обясни, че може да достигнат почти всяка точка на света и да избегнат ракетния щит на САЩ.Припомняме, през декември,  със среден обсег. Русия категорично изключи извършването на едностранни проверки на Русия.Седмица преди това, , обяви държавният секретар Майк Помпео на пресконференция след срещата на НАТО.На 20 октомври , предупреди НАТО.Но в началото на декемвеи Тръмп обяви, че очаква да работи със Си Дзинпин и Владимир Путин за .Въпреки това, когато Тръмп коментира, че  от 1987 г., след като Москва го нарушава, той обясни, че .\"Модернизирайки ядрения си арсенал и провеждайки ядрени учения, . САЩ, участвайки в договора за ликвидация на ракетите със среден и малък обсег, установиха, че Русия го нарушава и се готви да разработва и тества нови ракети със среден обсег. Всички партньори в НАТО са разтревожени\", обясни през февруари Йенс Столтенберг.Също в началото на годината, външният министър на Германия Зигмар Габриел коментира, че \"решението на администрацията на САЩ за нови тактически ядрени оръжия, показва, че , за нас в Европа е особена заплаха\".", "date": "2018.12.26", "title": "Путин: Русия разполага първите си хиперзвукови ядрени ракети догодина"}
{"url": "https://news.bg/regions/zatvaryat-nay-natovareniya-bulevard-v-plovdiv-za-20-dni.html", "text": "За 20 дни ще бъде спряно движението по централния пловдивски булевард \"Цар Борис Трети Обединител\", информира БНТ.Затварянето на улицата не е наложително. Причината - местната власт реши на това нетрадиционно пространство да бъде изградена голямата сцена за впечатляващото откриване на събитията по повод 2019 година, в която за първи път .Булевард \"Цар Борис Трети Обединител\" е най-натовареният в Пловдив. Това е основната връзка до центъра и останалите райони на града. С решението на общината основната част от улицата ще остане напълно затворена.Местните власти вече подготвят организация на движение. Алтернативни ще останат булевардите \"Руски\" и \"Източен\".Зам.-кметът на Пловдив Златин Велев се надява хората бързо да се ориентират по новите маршрути. \"Ще променим навиците на част от хората. За транзит ще могат да се използват \"Руски\" и \"Източен\". Всички живущи ще имат достъп до домовете си, зареждане на магазини\", обясни той.В пловдивската \"Пътна полиция\" пък предвидили промяна на режима на работа на светофарите, така че да улеснят водачите.Затварянето на булеварда ще промени движението на 11 от автобусните линии в града. От общината ще поставят карти на спирките с промените в маршрута на линиите. Автобусите също ще бъдат пренасочвани глави към булевардите \"Руски\" и \"Източен\".Местната управа моли гражданите за търпение в името на всеобщата кауза.\"Това е единственото място в града, където може да осигурим събирането на такава група хора. За съжаление площадът е малък като размери, не може да събере очаквания брой посетители и затова се затваря булевардът\", допълни зам.-кметът Велев.На 12 януари, когато е официалната церемония по откриването на Европейската столица на културата, се очаква в Пловдив да се съберат между 30 000 и 50 000 души. Това освен по-голямо пространство налага и извънредни мерки за сигурност.В тази връзка директорът на Областната дирекция на МВР в Пловдив Атанас Илков коментира, че в града ще бъдат съсредоточени максимален брой униформени от всички структури, откъдето могат да се мобилизират такива - Столичната дирекция на МВР, Специализирани полицейски сили, жандармерия.Засилено ще бъде и дежурството на екипите на спешна помощ и пожарната служба в града.На всички подходи към бул. \"Цар Борис Трети Обединител\" ще има изградени полицейски пропускателни пунктове, на които гражданите ще бъдат проверявани за забранени предмети и оръжия, допълват от обществената телевизия.", "date": "2018.12.26", "title": "Затварят най-натоварения булевард в Пловдив за 20 дни"}
{"url": "https://news.bg/regions/kolona-ot-avtomobili-na-am-hemus-predi-sofiya.html", "text": "С цел намаляване на престоя в тунелите на АМ \"Хемус\" е организирано изкуствено забавяне на трафика преди 42 км, в посока София.От \"Пътна полиция\" напомнят, че в участъка 38-36 км има стеснение поради ремонт на виадуктите.Движението се извършва двупосочно в платното посока Варна. На 33 км, в тунел \"Витиня\" в посока Варна, движението отново е двупосочно. Патрули на \"Пътна полиция\" подпомагат движението и призовават водачите при възможност да използват обходен маршрут по стария път от Ботевград за Витиня.Умоляват се гражданите тръгнали на път да бъдат внимателни, толерантни и търпеливи. Водачите стриктно да спазват временната организация и указанията на органите на ред.", "date": "2018.12.26", "title": "Колона от автомобили на АМ \"Хемус\" преди София"}
{"url": "https://news.bg/int-politics/voennoto-polozhenie-v-ukrayna-priklyuchi.html", "text": "Военното  приключи след 30 дни, на фона на продължаващо напрежение с Русия заради Керченския проток, съобщава БиБиСи.Мярката бе в сила в 10 региона по Черно море и границите с Русия, Беларус и Молдова и бе обявен  и 24 моряци от Русия през ноември.Руското външно министерство заяви, че се надява западните страни да разубедят Украйна от всякакви \"провокации\". По време на извънредната ситуация , бе призован и резерва.Президентът на Украйна Петро Порошенко потвърди, че президентските избори в страната ще се проведат по график. \"Ще защитим демокрацията. И ние гарантираме, че президентските избори ще се проведат на 31 март 2019 г. Ако не бяха изборите, бихме помолили Радата да го удължи (б.р. военното положение)\", обясни той на заседание на Съвета за национална сигурност и отбрана.\"Днес, в 14:00 часа, военното положение се прекратява. Това е моето решение по принцип, то се основава на анализ на всички компоненти на настоящата ситуация на сигурност\", добави Порошенко.\"Беше извършена огромна работа по преразпределяне на войски, преоборудване за сметка на резервите от първи етап, снабдяване с нови оръжия и модернизирано оборудване и оръжия, а противовъздушната отбрана в източните райони беше значително засилена. Освен това, в десет области, където бе в сила военно положение, се регистрират 26% по-малко престъпления от обичайното. Редът по улиците е повече\", коментира президентът.На руснаци на възраст от 16 до 60 години бе забранено да влизат в Украйна. Президентът Петро Порошенко заяви по-рано този месец, че не възнамерява да удължи военното положение, освен ако не се извърши мащабна атака от страна на Русия.Миналия месец военноморски сили от двете страни се сблъскаха в Крим, оспорвана територия, която Русия анексира от Украйна през 2014 г. Русия задържа три украински кораба, твърдейки, че са влезли незаконно в руски води.Украинските моряци бяха задържани по време на инцидента, който Русия нарече \"акт на агресия\". Украйна заяви, че нейните кораби нямат нужда от разрешение на Русия да прекосяват пролива. По време на посещението си в страната миналата седмица британският министър на отбраната Гавин Уилямсън заяви, че кораб на Кралския флот е изпратен там в подкрепа на Украйна.", "date": "2018.12.26", "title": "Военното положение в Украйна приключи"}
{"url": "https://news.bg/int-politics/izrael-prie-zakon-za-iznos-na-meditsinski-kanabis.html", "text": "Израелският парламент даде окончателното си одобрение за закон, който да позволи износа на медицински канабис, което вероятно ще увеличи проходите в държавната хазна, съобщава \"Ройтерс\".Депутатите гласуваха в полза на законопроекта, който все още се нуждае от одобрението на министрите на кабинета и премиера Бенямин Нетаняху.Израелски компании, които се възползват от благоприятния климат и опит в областта на медицинските и селскостопанските технологии, са сред най-големите производители на медицински канабис в света.Министерствата на финансите и здравеопазването оценяват, че износът може да увеличи данъчните приходи с 234 млн. евро годишно.Законопроектът за разрешаване на износа налага строги разпоредби за износителите и заплашва с лишаване от свобода и тежки глоби за нарушения.В Израел съществуват осем компании за отглеждане - много от които са отварят на ферми в чужбина, за да стигнат до международния пазар. Парламентът заяви, че има десетки искания от собственици на предприятия, които очакват разрешение.Лицензите ще подлежат на одобрение от израелското министерство на здравеопазването и полицията.Отделно, израелският регулатор на ценни книжа предупреди инвеститорите да вземат информирани решения, когато инвестират в нарастващия брой публично търгувани компании за канабис, като се има предвид регулаторната несигурност по целия свят.Акциите на компаниите за канабис рязко се повишиха по обед в Тел Авив. ", "date": "2018.12.26", "title": "Израел прие закон за износ на медицински канабис"}
{"url": "https://news.bg/int-politics/vuchich-iska-sarbiya-bez-dalgove-predi-vazmozhna-globalna-ikonomicheska-kriza.html", "text": "Коментирайки медийни съобщения за потенциална нова глобална икономическа криза, сръбският президент Александър Вучич заяви, че Сърбия е твърде малка, за да може да повлияе на световните икономически тенденции и че трябва да действа отговорно и да изплаща дълговете си възможно най-бързо, съобщава \"Танюг\".\"Единственият ми съвет към премиера Ана Бърнабич и финансовия министър Синиша Мали ще бъде: бързо да изплатят дълговете ни, за да имаме възможно най-малко погасяване в бъдеще и да поддържаме здравословен бюджета\", коментира той.\"Сърбия наблюдава реакциите на ФЕД, мълчанието на Европейската централна банка - ЕЦБ и развитието на световните фондови пазари и в Япония, и Китай\", обясни сръбският президент.\"Техните банки все по-неохотно одобряват заеми, което може да бъде сигнал за голяма предпазливост поради потенциална липса на средства\", допълва Вучич.", "date": "2018.12.26", "title": "Вучич иска Сърбия без дългове преди възможна глобална икономическа криза"}
{"url": "https://news.bg/int-politics/albanskoto-pravitelstvo-tvardi-che-izpalnyava-iskaniyata-na-studentite.html", "text": "Правителството на Албания твърди, че е изпълнило исканията на студентите от държавните университети, които бойкотираха учебните си часове повече от две седмици този месец, съобщава АП.В изявление от сряда се казва, че \"правителството проведе извънредно заседание и реши да отговори на всички искания на студентите\".Таксите за обучение ще бъдат отрязани за студентите отличници и нуждаещите се, които също ще получат месечна стипендия от 92,5 долара. Всички останали ще плащат половин такса.Пакетът включва увеличаване на държавните средства, изразходвани за държавните университети, до 5% от брутния вътрешен продукт и по-добро настаняване.Студентите поискаха техните изисквания да бъдат изпълнени без официални разговори. Все още не ясно дали студентите ще приемат отстъпките на правителството.Организатор на протестите, група, наречена \"За университета\", заяви, че решенията на правителството идват твърде късно.Те се оплакват от размера на таксите и за магистърска степен. Групата също така заяви, че студентите няма да имат достатъчно представителство в управителните съвети и че правителството не показва в реални цифри как ще увеличи бюджета.Групата призова всички студенти да възобновят протестите, докато правителството не оттегли закон за реформиране на висшето образование, приет преди три години.", "date": "2018.12.26", "title": "Албанското правителство твърди, че изпълнява исканията на студентите"}
{"url": "https://news.bg/crime/40-godishen-e-prostrelyan-tezhko-po-vreme-na-lov-do-sandanski.html", "text": "40-годишен мъж е пострадал тежко при инцидент по време на лов.Около 15 и 37 часа е получен сигнал за това, че в гориста местност над с. Златолист, мъж от с. Петрово е прострелян в областта на главата и гърдите.Той е настанен в МБАЛ-Сандански в тежко състояние.Работата по изясняване на всички факти и обстоятелства по случая продължава.", "date": "2018.12.26", "title": "40-годишен е прострелян тежко по време на лов до Сандански"}
{"url": "https://news.bg/int-politics/beliyat-dom-se-opitva-da-uspokoi-uolstriyt-sled-atakata-na-tramp-sreshtu-fed.html", "text": "Белият дом се опитва да успокои \"ужасеният\" Уолстрийт след атаката на Тръмп срещу ФЕД. , а президентът Доналд , съобщава Washington Post.Запитан дали службата на Джером Пауъл е в безопасност, икономическият съветник на Белия дом Кевин Хасет коментира: \"Да, разбира се, на 100%.\"Тръмп се нахвърли върху ФЕД в понеделник и обяви че е \"единственият проблем\" на американската икономика, а инвеститори внимателно следят информацията, че президентът е обсъждал лично възможността за уволнение на Пауъл. Шефът на централната банка на САЩ зае поста си в началото на миналия февруари, след като бе назначен от Тръмп и продължи пътя на постепенно покачване на цените, започнато от неговия предшественик Джанет Йелън.Правни експерти коментира, че не е ясно дали Тръмп всъщност може да освободи Пауъл.Акциите нараснаха в сряда, като S&P 500 нарасна с 0.2% в края на сутрешната търговия. През последните седмици цените на акциите се сринаха поради притеснения относно икономиката. Индексът S&P 500 бе в най-големия си колапс за първи декември след Голямата депресия.Хасет обясни, че Тръмп е доволен от министъра на финансите Стивън Мнучин, който през последните дни е говорил с най-големите американски банкери и е свикал разговор с работна група от регулатори, които имат за цел да поддържат финансовите пазари.\"Аз съм много уверен, че президентът е много доволен от секретаря Мнучин\", коментира Хасет пред Fox Business Network.", "date": "2018.12.26", "title": "Белият дом се опитва да успокои Уолстрийт след атаката на Тръмп срещу ФЕД"}
{"url": "https://news.bg/curious/kitayski-ucheni-prevrashtat-med-v-zlato.html", "text": "Екип от китайски учени съобщават, че са превърнали евтината мед в нов материал \"почти идентичен\" със златото, според проучване, публикувано в Science Advances и цитирано от South China Morning Post.Откритието ще намали значително употребата на редки, скъпи метали във фабриките и производството, заявяват авторите. Професор Сун Джиан и негови колеги от Института по химична физика \"Далиан\" в Китайската академия на науките в Ляонин обработват мед със струя горещ, електрически зареден газ аргон.Бързо движещите се йонизирани частици отделят медните атоми, атомите се охлаждат и кондензират на повърхността на събирателно устройство, произвеждайки тънък слой пясък. Всяко зрънце пясък има диаметър само няколко нанометра, или хилядна от размера на бактерия.Изследователите слагат материала в реакционна камера и го използват като катализатор за превръщане на въглища в алкохол - сложен и труден химичен процес, който само благородните метали могат да обработват ефективно.\"Медните наночастици постигнаха каталитична ефективност, която е много подобна на тази на златото или среброто. Резултатите доказаха, че след обработка, металът мед може да се превърне от \"пиле\" в \"феникс\", обяснява проф. Сун Джиан.Медта има подобно тегло, изглежда като злато и от векове привлича алхимици, които виждат възможност за мигновени богатства.Новият материал, създаден от лабораторията, не може да се използва за създаване на фалшиви златни пари, нейната плътност остава същата като обикновената мед. Но според учените процесът може да се окаже доходен и да осигури значителен тласък на китайската индустрия.Благородните метали остават в центъра на съвременните икономики. Например компонентите на електронните устройства съдържат голямо количество злато, сребро и платина. Около 40 смартфона могат да съдържат толкова злато, колкото и тон руда.Медта не може да функционира, както златото в промишлеността, главно защото има по-малко електрони, субатомни частици с отрицателен заряд, около ядрото си. Тези електрони също са и относително нестабилни, така че медта има склонност да реагира по-лесно, когато се комбинира с други химикали.Разработеният от екипа на професора метод може да инжектира голямо количество енергия в медните атоми и да направи електроните по-плътни и стабилни. Новият материал може да устои на високи температури, оксидация и ерозия, според учените.Те са \"като воин със златни доспехи на бойно поле, способни да издържат на всякакви вражески нападения\", допълват те.", "date": "2018.12.26", "title": "Китайски учени превръщат мед в злато"}
{"url": "https://news.bg/int-politics/siriya-i-bezhanskata-karta-sreshtu-evropa-koy-darpa-dyavola-za-opashkata.html", "text": "Наборниците, които сега се уволняват, служиха на Асад 5 години. Пет години те водеха една война, която бързо надхвърли границите на страната и привлече и много чужди играчи. Сега много от тези войници се уволняват. Защото правителството на Асад очевидно смята, че отново държи здраво властта - политически и военно. Но на твърде висока цена: според информации в медиите, половината от 300-хилядите войници в армията на Асад са били убити, ранени или са дезертирали. Правителството си помогна с чужди сили - многохилядна армия от бойци на Иранската революционна гвардия, на иракски и афганистански милиции, както и от ливанския \"Хизбула \"от години воюва на страната на Асад.Междувременно правителството се убеди, че бруталните действия към бунтовниците си струват, казва ръководителката на бейрутското бюро на фондация \"Хайнрих Бьол\" Бенте Шелер: \"На базата на досегашния опит, в бъдеще на правителството няма да му се налага да сяда на масата за преговори. Защото то се вижда победител, и защото ще продължи да следва досегашната си успешна стратегия\", посочва тя.Неясната съдба на ИдлибТова се отнася най-вече за провинция Идлиб. В обсадения от сирийската армия регион живеят между два и три милиона души. Според оценки на ООН, 99 процента от тях са цивилни. Но има и безброй бунтовници, стекли се от други части на страната, включително джихадисти.Първоначално Турция настояваше за това джихадистите да бъдат обезоръжени, но от това не излезе нищо. Защото тези бойци нямат никаква причина да оставят оръжията си, казва Шелер. \"Защо им е да се разоръжават, без да получат нещо в замяна? Например гаранции, че могат да се изтеглят свободно от Идлиб, или пък да си осигурят амнистия\", добавя тя.Бенте Шелер очаква кризата в Идлиб да продължи, докато не бъде намерено решение на сирийската криза като цяло.Бежанците като политическо оръжиеСитуацията в Идлиб поражда сериозна загриженост и в Европа. В един коментар на телевизия \"Ал Джазира\" се казва, че Русия отново играе с бежанската карта в сирийския конфликт. \"Русия съзнателно атакува цивилни граждани в контролираните от опозицията региони, за да предизвика бежанска вълна към Турция и Европа. Така Москва иска да принуди тези страни да преосмислят своята подкрепа за въоръжените опозиционни сили\".С това Русия държи в ръцете си много силен коз. Бежанските потоци към Европа промениха значително политическия ландшафт на континента. Дяснопопулистки партии влязоха в парламентите на почти всички европейски държави. Бенте Шелер очаква Русия и Сирия да използват коза с бежанците и в Идлиб. \"Ако се стигне да военна офанзива, Идлиб ще бъде козът, с който Русия и режимът на Асад могат да упражнят най-силен натиск върху Европа. И аз съм сигурна, че те ще направят точно това\", казва тя.Иран иска да останеНезависимо от средствата и методите, с които сирийското правителство и закрилничката Русия искат да поемат контрола върху Идлиб, Сирия никога вече няма да бъде същата. За това се грижи най-вече другият закрилник на сирийския режим - Иран.Според информации на списание \"Foreign Policy\", в боевете в Сирия са загинали над 2 000 ирански войници. Освен това Иран е инвестирал до 30 милиарда долара в войната в Сирия. Списанието не очаква ръководството в Техеран да се огъне под международния натиск и да се изтегли от Сирия. \"След такива големи инвестиции, Иран е твърдо решен да се възползва дългосрочно от стратегическите предимства, които му предлага Сирия - независимо от краткосрочните човешки загуби и похарчени финансови средства\", пише изданието.Бенте Шелер смята, че тази стратегия ще доведе до ескалация на напрежението в региона. Израел, от своя страна, съзира заплаха за националната си сигурност от нарастващото влияние на Иран в Сирия. Затова ще продължи да се противопоставя на иранското присъствие. Неясно е как ще приключи този конфликт. \"Защото независимо от острите предупреждения и някои военни операции, с които Израел ясно демонстрира, че няма да търпи иранското присъствие, то се затвърди\", казва наблюдателката.Изглежда, че войната в Сирия е решена в голяма степен на национално равнище. Но международните ѝ измерения остават неясни. А това означава, че и през 2019 година в обширни райони от страната ще остане неспокойно.", "date": "2018.12.26", "title": "Сирия и бежанската карта срещу Европа – кой дърпа дявола за опашката?"}
{"url": "https://news.bg/int-politics/kitay-otbelyazva-mao-dzedun.html", "text": "Китай ще отбележи 125 години от раждането на Мао Дзедун, съобщава ТАСС.В наши дни Мао Дзедун продължава да бъде противоречива историческа фигура в западната историография, докато в родината си е боготворен. Китай официално го смята за велик революционер, политически стратег, военен гений и спасител на нацията. Със своята политика той поставя стопанските, технически и културни основи на съвременен Китай, превръщайки го от страна с аграрно общество във водеща световна сила. Портретът на Мао продължава да стои на видно място в Китай и присъства на всички банкноти в страната.В същото време политическите кампании на Мао Дзедун, като Големият скок напред и Културната революция, са осъждани заради милионите жертви и предизвиканите от тях масов глад и поражения върху китайската култура, общество и икономика. Според различни оценки управлението на Мао от 1949 до 1976 г. е довело до смъртта от 40 млн. до 70 млн. души. След идването на власт на Дън Сяопин през 1978 г. политическият курс на Мао до голяма степен е изоставен за сметка на мащабни икономически реформи.Мао умира на 9 септември 1976 г. Тялото му е положено в Мавзолея на Мао Дзедун, въпреки че самият той е пожелал да бъде кремиран.", "date": "2018.12.26", "title": "Китай отбелязва Мао Дзедун"}
{"url": "https://news.bg/int-politics/i-v-irak-shte-praznuvat-koleda.html", "text": "Иракското правителство официално обяви 25 декември за празник, отбелязващ \"раждането на Исус Христос\", съобщават местни медии.Всички граждани на мнозинството мюсюлманска нация ще отбележат датата като национален празник, а не само християни.\"Честита Коледа на нашите християнски граждани, на всички иракчани и на всички, които празнуват по целия свят\", заяви правителството в Twitter.\"Ние изказваме най-сърдечните си пожелания на християните в Ирак и по целия свят за една много щастлива и спокойна Коледа\", добавиха от правителството.Християнското население на страната е унищожено през последните години в хаоса около изтеглянето на западните войски и възхода на ислямистите. През 2003 г. в Ирак имаше около 1,4 милиона християни, но сега броят им е намалял до 300 000. Страната е 95% мюсюлманка.", "date": "2018.12.26", "title": "И в Ирак ще празнуват Коледа"}
{"url": "https://news.bg/weather/zatoplya-se-2.html", "text": "Днес преди обяд ще има значителна ниска облачност, която в следобедните часове ще се разкъсва и намалява. Вятърът ще отслабне, ще бъде умерен от северозапад. Максималните температури ще са предимно между 1° и 6°.Това съобщават от НИМХ.Над планините ще преобладава слънчево време, по-значителна ще бъде облачността главно преди обяд в ниските части. Ще духа силен вятър от север-северозапад. Максималната температура на височина 1200 метра ще бъде около минус 3°, на 2000 метра - около минус 9°.Над Черноморието ще преобладава слънчево време, с по-значителни увеличения на облачността главно след обяд по северното крайбрежие. Ще духа умерен северозападен вятър. Максималните температури ще са 3° - 4°. Вълнението на морето ще бъде 2 - 3 бала. Температурата на морската вода е 7° - 8°.", "date": "2018.12.26", "title": "Затопля се"}
{"url": "https://news.bg/society/natovaren-trafik-v-posledniya-pochiven-den.html", "text": "В края на събралите се 5 почивни дни в страната се очаква интензивен трафик.Между  уикенда преди Рождество Христово и се очаква днес пътуващите да се върнат по домовете си за предстоящите 2 работни дни - 27 и 28 декември.По пътищата в страната е създадена специална организация на движение.От 14 до 20 часа се  по магистралите и главните пътища в страната с цел повишаване на безопасността и увеличаване на пропускателната способност на трасетата в края почивните дни.По пътищата ще има засилено присъствие на \"Пътна полиция\".На входа на София при Владая ще бъдат пуснат две ленти за влизащите в столицата.Още преди празниците приключиха или временно бяха замразени част от ремонтите по магистралите, за да се избегне образуването на тапи.Беше пусната предсрочно и  при Кресна.", "date": "2018.12.26", "title": "Натоварен трафик в последния почивен ден"}
{"url": "https://news.bg/politics/kolyo-kolev-iska-usednalost-za-parlamentaren-vot.html", "text": "Въвеждане на принципа на уседналост предлага социологът Кольо Колев.Моят сънародник в Мелбърн, Аделаида, Но Йорк, който живее дълги години там и плаща данъци там, не би следвало да има същото избирателно право като нас, хората, които живеем тук, заяви той.Политиката е разговор къде да отидат парите от данъци, смята Колев. Затова и той смята, че решенията трябва да се вземат от тези, за които това се отнася. Затова и трябва да има принцип на уседналост за парламентарен вот, както при местния вот. Според него изключения могат да се направят за командировани българи.По мнението му принципът е , за да имаш право да гласуваш за парламент, трябва да си живял в страната поне шест месеца в рамките на последната година.А попитан как ще обори твърдението на сънародниците ни зад граница, че пращат пари на близките си тук и така допринасят за икономиката, Кольо Колев каза: \"По същия начин може да кажем, че руските туристи трябва да могат да гласуват тук, защото идват, харчат много пари и допринасят за икономиката на страната.\"Не е въпросът какво изпращат, важно е да живееш тук и да имаш пряко отношение към това какво ще се случи с теб, посочи още той.\"Утре ще си изберем някой пореден идиот да ни управлява - кой ще плаща? Кой ще страда от това - моят сънародник в Мелбърн или аз\", попита още социологът.Иначе той е на мнение, че машинното гласуване няма да реши проблемите на избирателната ни система. Особено ако е в смесения вариант. Даже ще утежни проблемите, убеден е Колев. Смесеният вариант натоварва допълнително финансово държавата, по думите му.", "date": "2018.12.26", "title": "Кольо Колев иска уседналост за парламентарен вот"}
{"url": "https://news.bg/disasters/5-1-po-rihter-razklati-sitsiliya.html", "text": "Земетресение с магнитуд от 5.1 по скалата на Рихтер разлюля италианския остров Сицилия.Първоначално сеизмолозите отчетоха трус с магнитуд от 4.9 по Рихтер. Впоследствие обаче Европейският средиземноморски сеизмологичен център (EMSC) промени данните на 5.1 по Рихтер.Трусът е регистриран 3.20 часа през нощта местно време на 15 километра източно от Катания, в близост до вулкана Етна. Земетресението е било с дълбочина от 1 километър, а не от 10 километра, както беше съобщено първоначално.Трусът се дължи на  на 24 декември. Вследствие на вулканичната активност в района на италианския остров бяха регистрирани .До вчера най-силният трус беше от 4.3 по Рихтер.Вследствие на земетресението са нанесени материални щети. Не се съобщава за пострадали хора.По-силната сеизмична активност е причинила паника сред местните жители. Много хора прекарали нощта извън домовете си, страхувайки се от нов силен трус.Местни медии информират за срутена къща в селце до Катания.", "date": "2018.12.26", "title": "5.1 по Рихтер разклати Сицилия"}
{"url": "https://news.bg/regions/vratsa-ochakva-2019-g-s-investitsiya-za-300-rabotni-mesta.html", "text": "Враца очаква реализирането на голям инвестиционен проект, които ще даде в начален етап поне 300 работни места.Най-важният проект, който ще се случи на врачани през 2019 година е дългоочакваният повече от 20 години е голям инвеститор във Враца, с който още в първите дни на 2019 подписваме договори и ще бъде изграден голям завод за производство на части за автомобили. Това заяви за news.bg кметът на Враца Калин Каменов. Идеята е първоначално да се запишем с 300 работни места, като те постепенно ще бъдат увеличени на 1000, обясни той.Това е новина, която се чака повече от 20 години, поясни градоначалникът. Това е изключително добро начало на 2019. Иначе Каменов се готви и с още инфраструктурни проекти за сигурността и спокойствието в града. Амбицията му е градът да се превърне в добро място за живеене.Работим усърдно и по създаването на новата икономическа зона с Министерство на икономиката и Индустриални зони, така че през 2019 се очаква да реализираме и този важен за града проект, който ще даде възможност за нови инвестиции в нашия град, което аналогично означава и нови работни места, с което ще се повиши и жизнения стандарт на хората, отчете още Калин Каменов.Той се надява с всички проекти, които стартира общината хората да усетят промяната през 2019. Амбицията му е Враца да е град, в който хората искат да останат да живеят и работят.А за предстоящите избори кметът е уверен, че ще се справи с организацията. Имам тренинга и опита и мисля, че ще се справим, каза Каменов.", "date": "2018.12.26", "title": "Враца очаква 2019 г. с инвестиция за 300 работни места"}
{"url": "https://news.bg/society/nad-2-miliona-leva-sabra-balgarskata-koleda-1.html", "text": "Набраната сума по благотворителната инициатива на държавния глава на България \"Българската Коледа\" надмина 2 милиона лева. Това съобщиха от пресслужбата на президентството.След края на благотворителния спектакъл на шестнадесетото издание на \"Българската Коледа\", който се състоя навръх Рождество Христово в Народния театър \"Иван Вазов\", сумата в подкрепа на децата с тежки заболявания и увреждания е надминала 2 млн. лв., а събирането на средства продължава.Към момента са изпратени 560 000 дарителски SMS на номер 1117 и гласови обаждания на 0900 1117 от началото на кампанията, която беше обявена от президента Румен Радев в края на ноември.Оттогава досега в дарителската банкова сметка на инициативата са постъпили 1 330 000 лева, a 35 000 лв. са дарени чрез системата ePay.bg. Дарения за благотворителната инициатива могат да бъдат правени целогодишно.На коледния благотворителен спектакъл \"Българската Коледа\" присъстваха президентът Румен Радев и неговата съпруга Десислава Радева, председателят на Народното събрание Цвета Караянчева, както и дарители, посланици на кампанията и деца, на които \"Българската Коледа\" помага.В подкрепа на децата с тежки заболявания и увреждания от сцената на Народния театър послания отправиха изявени български музиканти, певци, танцьори, актьори, спортисти и журналисти.", "date": "2018.12.26", "title": "Над 2 милиона лева събра Българската Коледа"}
{"url": "https://news.bg/regions/zatvaryat-patya-kray-svoge-po-iskane-na-sledstvieto.html", "text": "По искане на Националната следствена служба (НСС) временно ще бъде затворен пътя край Своге, където в края на месец август  при .Пътят ще бъде затворен за преминаване от 11 до 13 часа утре, 27 декември. Движението ще се ограничи в участъка на инцидента - от км 54+220 до км 54+690, информират от Агенция \"Пътна инфраструктура\" (АПИ).Обходните маршрутиДвижението на тежкотоварните автомобили и автобусите в посока Северна България преминава по АМ \"Хемус\".За пътуващите от София за Своге:маршрутът е по път ІІ-81 София - Костинброд - Бучин проход - път III-164 Искрец - Своге. Всички автомобили по направлението София - Своге ще могат да се движат без ограничение до отклонението за село Радина.За пътуващите в посока София:- всички тежкотоварни автомобили над 12 тона не преминават по път II-16 Своге - София през Искърското дефиле, а се отклоняват по път I-1 Видин - София при село Ребърково в посока Ботевград;- автобусите от Враца, пътуващи за София, се отклоняват по път I-1 Видин - София продължават до Ботевград и АМ \"Хемус\".За пътуващите от Враца в посока София са следните маршрути:- транзитното движение в посока Своге по път I-1 Мездра - Ботевград - София се забранява за тежкотоварните автомобили над 12 т. Автобусите в посока София могат да преминават по АМ \"Хемус\";- лекотоварното движение до Своге е по път II-16 Своге - София, след което се отбива по път III-164 Своге - Искрец - Бучин проход и път ІІ-81 София - Костинброд;Локалното движение ще е на пропускателен режим от екипи на \"Пътна полиция\" - Мездра при село Ребърково.Припомняме, на 17 декември, понеделник, .На 11 декември пък започна . По думите на шефа на АПИ Светослав Глосов на мястото се монтират най-високият клас обезопасителни системи. ", "date": "2018.12.26", "title": "Затварят пътя край Своге по искане на следствието"}
{"url": "https://news.bg/disasters/vodata-kray-bosilegrad-e-zamarsena-s-tezhki-metali-mestnite-izlizat-na-protest.html", "text": "Жители на Босилеград организират днес екопротест, информира БНР.Протестът ще бъде под наслов \"Загубим ли природата, губим всичко\". Очаква се хората да излязат около 12.30 часа в центъра на града.Протестът е насочен както към сръбските власти, така и към българските, уточняват от общественото радио.Недоволството е заради проявеното бездействие на българските и сръбски институции срещу замърсяването на замърсяването на реките в района с тежки метали.По данни на организаторите на протеста, които са от сдружение \"ЕКО-БИО-ПРАВДА\" и сдружение \"ГЛАС\" от Босилеград, двете мини двете мини за олово-цинкова руда и мед в селата Караманица и Мусул изливат отпадъчни води с тежки метали в притоците на река Драговищица, която се влива в река Струма в България.По неофициални данни концентрацията на тежки метали в речните води, почвата и въздуха на няколко километра от мината \"Караманица\" била десетки пъти над допустимата норма.Еколози в района алармират институциите в Сърбия и в България, че животните на хората вече отказвали да пият водата от реката. Била унищожена също така флората и фауната в района на речните корита.\"Хората са объркани, не знаят дали е замърсено, притесняват се, опасяват се от замърсяване\", каза журналистът Петър Рангелов от излизащия на български език в Ниш вестник \"Ново Братство\".По думите му водопроводът за Босилеград не минавал покрай мястото със завишена концентрация на тежки метали. Въпреки това замърсяването на реките били било ужасно според журналиста.Припомняме, след 5 дни в очакване вчера, 25 декември, , които бяха изпратени от Столична община. ", "date": "2018.12.26", "title": "Водата край Босилеград е замърсена с тежки метали, местните излизат на протест"}
{"url": "https://news.bg/politics/plasheshta-narodna-nenavist-kam-politicheskiya-elit-vidya-andrey-raychev.html", "text": "Няма съмнение, че българите ненавиждат политическия елит в страната. Нещо повече - тази ненавист е в една плашеща степен. Това заяви пред bTV социологът и анализатор Андрей Райчев.По думите на Райчев след изпълнената със скандали 2018 година ни очаква бурна 2019 година. Още през пролетта трябвало да стане ясно дали правителството има шанс да изкара мандата си. При всяко положение се намираме в края на една политическа епоха, тълкува той.Според социолога президентът Румен Радев не може да бъде обединител на народа.Райчев посочи и че скандалите от изминалата година са довели ГЕРБ до непозната до този момент ситуация. Партията на премиера Борисов \"доиграва\" - не е в настъпление, а в отбрана.\"Постарому започнаха да сочат другите, това показва много голяма слабост\", категоричен е Райчев.ГЕРБ имали шансове за пълен управленски мандат само при категорична победа на изборите за Европейски парламент през май 2019 година.При патриотите пък проблемите били още по-големи.\"Тази коалиция се е разпаднала в дълбочина, преди година и половина се разпаднаха, когато взеха различна позиция по руския въпрос. Те са временно заедно, въпросът е докога\", сигурен е анализаторът.Предстоящите избори били и \"последен валс\" за готвения от шоумена Слави Трифонов политически проект. Трифонов или щял да се яви на евровота, или нямало да се явява изобщо на избори, защото местните избори през есента не били подходящи за дебют на нов политически проект.Райчев коментира и, който заяви, че България не се нуждае от предсрочни парламентарни избори, а от програмно правителство с участието на всички парламентарни партии. Според събеседника идеята на Доган може да се реализира в комплект с подкрепа на президентски избори.Относно БСП Райчев анализира, че левицата винаги е страдала от липса на ярки играчи - още от времето на Лилов и Луканов. Сега силните социалисти били трима плюс една млада жена - това били Румен Радев, Мая Манолова, Корнелия Нинова и Крум Зарков. Според него в момента те просто не работят в синхрон.", "date": "2018.12.26", "title": "Плашеща народна ненавист към политическия елит видя Андрей Райчев"}
{"url": "https://news.bg/society/denyat-na-bashtata-1.html", "text": "На втория ден от Рождество Христово Българската православна църква (БПЦ) почита земния баща на Иисус Христос - Свети Йосиф Обручник.Затова на днешния ден отбелязваме Деня на бащата.Това е празник на бащинството и на родителските грижи от страна на мъжа в семейството.В различните страни празникът се чества по различен начин и на различни дати.У нас е избрана датата 26 декември, когато българската православна църква почита Свети Йосиф. Денят на бащата е отбелязан за първи път в България през 1997 г.Вторият ден на Рождество Христово е и Събор на Пресвета Богородица. Вярващите се събират, за да отправят хвалебствия и да отдадат почит на Света Богородица, родила Спасителя.", "date": "2018.12.26", "title": "Денят на бащата"}
{"url": "https://news.bg/health/pirogov-spasi-110-zhivota-za-pette-praznichni-dni.html", "text": "Със 110 спасени живота се похвали \"Пирогов\" в почивните и празнични дни. Данните обобщи изпълнителният директор на болницата Асен Балтов.Беше изключително натоварено, заяви Балтов. От 23 декември до днес през Спешния център на здравното заведение са минали 3 150 пациенти.420 са приети за лечение. Шест инфаркта и осем инсулта отчита още Спешният център.45 души са приети в токсикологията на болницата. Пет деца между 13-16 години са се натровили с алкохол.И травматологията не е останала без пациенти заради заледяванията. Около 20-25% от пациентите на болницата през годината са пациенти на травматологията. А за петте почивни дни 100 души са с травми.Самият шеф на болницата е работил в празничните дни и отчита ръст на работата.За пръв път \"Пирогов\" отчита годината на плюс и без загуби. Доходите на лекарите се уввличават, доволен е Балтов. Средно с 500 лева са се увеличили възнагражденията на медицинския персонал.260 000 пациенти са преминали през \"Пирогов\" тази година. Това е с 20 хиляди пациенти повече от миналата година. Станахме по-търсени от пациентите, каза шефът на лечебното заведение.Увеличават се обаче здравно неосигурените пациенти на болницата. 3 200 пациенти без осигуровки повече са преминали през \"Пирогов\". Средната стойност на един лекуван подобен пациент е около 1 000 лева.8 600 деца са преминал тази година през болницата, което също е повече от 2017 г.Професор Балтов от доволен от обновените кабинети в болницата. За следващата година той обещава много иновации.\"Пирогов\" ще има спешно педиатрично отделение. Ще има и спешно очно отделение. Започна ремонтът на клиниката по изгаряния, изтъкна още Асен Балтов. Тя ще има и ново оборудване.Ние пациенти не връщаме, изтъкна от своя страна директорът на спешния център към болницата.", "date": "2018.12.26", "title": "Пирогов спаси 110 живота за петте празнични дни"}
{"url": "https://news.bg/society/gerb-se-hvalyat-s-dareniya.html", "text": "ГЕРБ са дарили средства за хора в нужда в навечерието на коледните и новогодишните празници.От ПГ на ГЕРБ дарили 6 000 лв. за 7-годишния Димитър Йончев, който има специфично разстройство на двигателните функции. С тези средства ще бъде изработена индивидуална ортеза, с помощта на която момчето ще проходи.Депутатите от ГЕРБ също така дарили 7 000 лв. на Фондация \"Искам бебе\" и на тяхната мисия да помагат на двойки с репродуктивни проблеми.Парите на герберите обаче влезли в друго приложение - те откупили правата на песента на \"Трио сопрано\" - \"Има надежда\" и ги предоставили безвъзмездно на Фондацията, за да може песента да бъде използвана при различни благотворителни кампании в подкрепа на каузата за повече деца в България.Даренията на ГЕРБ били техният традиционен принос към \"Българската Коледа\". ", "date": "2018.12.26", "title": "ГЕРБ се хвалят с дарения"}
{"url": "https://news.bg/int-politics/8-godishno-momche-zagina-na-koleda-v-arest-na-granitsata-sasht-meksiko.html", "text": "8-годишно момче от Гватемала е загинало на Коледа, след като е задържано от американски гранични агенти, американските митници и гранична защита (CBP) коментира, че това е второто дете мигрант, което загива, задържано в САЩ през декември, съобщава БиБиСи.Момчето и баща му са били в ареста на CBP в понеделник, когато агент на граничен патрул забелязва, че детето показва признаци на заболяване, се казва в изявление на CBP. Бащата и синът са отведени в Регионалния медицински център в Аламогордо, Ню Мексико, където момчето е диагностицирано с обикновена простуда и висока температура, и в последствие е изписано от болницата.По-късно същата вечер момчето започва да повръща и е прехвърлено обратно в болницата. Детето загива рано във вторник, обясняват CBP и допълват, че причина за смъртта не е известна.Бащата и синът не назовани, агенцията ще предостави повече подробности \"когато са налични и подходящи.\" Гватемалските длъжностни лица са уведомени за смъртта, допълва CBP.Смъртта на момчето е вторият трагичен инцидент от началото на декември, когато 7-годишната Жаклин  Каал, също от Гватемала почина, след като е задържана заедно с баща си от американски гранични агенти в отдалечена част на Ню Мексико.След втория смъртен случай CPB обяви, че разработва промени в политиката си, съобщи СиЕнЕн денс. Ще се извършат вторични медицински прегледи на всички деца, които бъдат държани под стража, с акцент върху децата под 10 години.Агенцията ще работи и с миграционните и митнически власти, за да подобри възможностите за попечителство, като по-добър транспорт до семейните жилищни центрове и контролирано освобождаване, както и работа с неправителствени агенции за жилищно настаняване.Конгресмен от Тексас обяви, че загиналото момче се казва Фелипе Алонсо-Гомес и призова за разследване в Конгреса за смъртта на момчето.\"Трябва да гарантираме, че ще третираме мигрантите и търсещите убежище с човешко достойнство и ще осигурим необходимите медицински грижи на всеки, който е в ръцете на правителството на САЩ\", коментира Хоакин Кастро.\"Политиката на администрацията да отклонява хората от законните пунктове за влизане, известна още като измерване, поставя семействата и децата в голяма опасност\", допълва той.", "date": "2018.12.26", "title": "8-годишно момче загина на Коледа в арест на границата САЩ-Мексико "}
{"url": "https://news.bg/society/v-dobrich-sabirat-sredstva-za-nov-pravoslaven-hram.html", "text": "Благотворителна кампания събира средства за изграждането на нов православен храм в Добрич. Новият храм ще носи името на Свети Лука Кримски, канонизиран през 2000 година, информира БНР.Кампанията е подкрепена от общината в областния град и църковното настоятелство с председател енорийският свещеник отец Петър Димитров.Храмът ще бъде изграден в квартал \"Добротица\". Идеята за израждането му идва при посещението на отец Петър в Русия, където той получава мощи на Свети Лука Кримски.Средствата за божията обител се събират и по време на коледните празници чрез благотворителен базар и изложба, на която са продадени всички картини.Отец Петър желае храмът да се построи чрез дарените малки суми от обикновени хора. Той се надява първата копка на храма да бъде направена около Благовещение.Църковният храм ще бъде разположен на площ от 258 квадратни метра върху общински терен, а проектът за него също е дарение от местни архитекти.", "date": "2018.12.26", "title": "В Добрич събират средства за нов православен храм"}
{"url": "https://news.bg/world/novo-naprezhenie-v-blizkiya-iztok.html", "text": "Израел е използвал системата за противовъздушна отбрана (ПВО) срещу противовъздушна ракета, изстреляна от Сирия. За това съобщава ТАСС във връзка с пресслужбата на израелските сили за отбрана.\"Системата за противовъздушна отбрана беше задействана срещу противовъздушна ракета, пусната от Сирия\", се казва в доклада.По-рано се съобщава, че сирийската въздушна отбрана отблъсна няколко ракетни нападения над Дамаск.Средствата на противовъздушната отбрана на Сирия са свалили осем израелски ракети по време на няколко последователни атаки през изминалата нощ срещу предградия на сирийската столица Дамаск, съобщава сайтът \"Ан Нашра\".Трима сирийски войници са ранени при израелска въздушна атака близо до Дамаск, съобщиха сирийските държавни медии. Израелски бойни самолети, летящи във въздушното пространство на Ливан, са изстреляли ракети по райони близо до Дамаск късно снощи. Ударен е бил оръжеен склад.", "date": "2018.12.26", "title": "Ново напрежение в Близкия изток"}
{"url": "https://news.bg/press/balgarskite-bolnitsi-s-prosrocheni-zadalzheniya-svinskata-dusha-v-nebeto-otletya.html", "text": "Българските болници с просрочени задълженияСпоред последните данни на здравното министерство задълженията на държавните болници са 137 милиона лева. И все пак се отчита намаление от 24 милиона лева или 15 на сто, спрямо същия период на миналата година.От 62 държани болници у нас, от министерството отчитат, че 20 са без задължения.Свинската душа в небето отлетяМнозина българи днес смятат, че думата \"Коледа\" идва от традиционното колене на прасе в този период от годината. Това обаче не е така. Според някои източници името произхожда от славянския бог на зимното слънцестоене Коляда. Според други идва от латинското calende, което означава първи ден от месеца.Независимо от всичко това, ритуалът е залегнал дълбоко в българския бит и показва съчетаването на християнски и езически елементи. Не е изненада, че намира отражение в изкуството. Тук ще ви представим няколко творби на изтъкнати български творци по темата за прасето и Коледа.Внимавайте с рестото: Бум на фалшиви пари В над 70% от случаите - фалшивите банкноти са от 20 лв. - спрени са над 400 банкноти. Валутните касиери споделят, че през декември и в летните месеци, рискът от фалшиви пари е най-голям.Те допълват, че рядко хората знаят откъде са получили фалшификат.Само преди два месеца беше разбита най-голямата печатница за фалшиви банкноти за последното десетилетие - в Слънчев бряг.Кило кръв и метър кожа в мача Борисов - РадевМач на кило кръв и метър кожа. Този футболен жаргон най-точно отразява високия градус на политическия сблъсък между \"Дондуков\" 1 и 2. Двубоят между отборите на Бойко Борисов и Румен Радев засенчи всичко друго на родния терен през 2018 г. и ще чака своята развръзка догодина. След първото полувреме, което приключи с наближаването на Коледа резултатът е нулево реми. В този двубой се играе на ръба на правилата, а ударите под кръста се раздават охотно. Генералите не са сами на терена, около тях помагат с ритници и хули цели отбори от бек вокали и адютанти.Евроизборите са завръзка в трагедията на глобализаторитеЕвроизборите са на 26 май. Засега прогнозите, че ГЕРБ води с малко пред БСП, двете партии са в рамките на статистическата грешка, на практика имат изравнени позиции. В тази връзка има две прогнози - ако ГЕРБ бие на евроизборите, ще си бетонира мандата. И обратното - ако падне на евроизборите, ще падне скоро и от власт. Както долу-горе ясно се вижда - нито една от прогнозите не засяга вторите избори, които със сигурност ще имаме тази година - местните на есен. Прогнозите засягат само едно - евентуалните трети национални избори, които могат да се състоят тази година. Т.е. всички прогнози са от типа \"ще вали, но може и да ни се размине\".", "date": "2018.12.26", "title": "Българските болници с просрочени задължения, Свинската душа в небето отлетя"}
{"url": "https://news.bg/curious/poli-genova-obyavi-che-ochakva-dete-s-nova-pesen.html", "text": "Поли Генова, която през 2016 година изстреля България до четвъртото място на \"Евровизия\", представи нова песен и сподели вълнуваща новина около личния си живот.Най-новата песен на Поли Генова се нарича \"Гeроите\". Тя беше представена на живо на концерта на Българската Коледа, където Поли за първи път публично потвърди щастливата новина около себе си - певицата очаква първородното си дете през пролетта.Поли сподели, че \"Героите\" е наистина специален проект за нея и новото й семейство: \"Вдъхнових се от дарението на малките пелени за недоносените бебета, което Pampers направиха. Почувствах, че и аз мога да даря малко сила и кураж, посвещавайки песента си на най-малките бебета и на другите герои - техните родители, които всяка секунда се борят за живота на децата си.\"Наскоро Pampers обявиха старта на мащабно дарение на специализирани пелени за недоносени бебета, което ще обхване 45 неонатални отделения в цяла България. Това са единствените пелени в България, създадени специално за нуждите на най-крехките създания у нас, родени през втория триместър на бременността и с екстремно ниско тегло - от 800 грама.Вдъхновяващата песен \"Героите\" е по музика на Красимир Тодоров и Поли Генова, а текстът - на самата Поли. Тя ще бъде част от предстоящия албум на певицата, който ще бъде на пазара през пролетта на 2019 година. Клипът към песента се очаква да излезе в първите дни на новата година и ще бъде качен в официалния канал на Поли Генова в Youtube.", "date": "2018.12.26", "title": "Поли Генова обяви, че очаква дете с нова песен"}
{"url": "https://news.bg/disasters/patrulka-ubi-mazh-v-livarpul.html", "text": "Мъж е починал в болница в Ливърпул. Това е станало малко, след като е бил приет за лечение. Мъжът е бил блъснат от патрулка.Инцидентът е станал на Коледа около 18.50 часа близо до центъра на Ливърпул.Очевидец разказва в. \"Мирър\", че видял мъж да пресича близо до \"Макдоналдс\". Малко след това той е бил ударен от патрулка.Двамата полицаи в колата са се опитали да окажат първа помощ на пострадалия, докато пристигне линейка.От полицията обявиха, че са започнали вътрешно разследване на инцидента.", "date": "2018.12.26", "title": "Патрулка уби мъж в Ливърпул"}
{"url": "https://news.bg/int-politics/elizabet-ii-rozhdestvo-e-nadezhda.html", "text": "\"Някои култури смятат, че дългият живот носи мъдрост. Бих искала да вярвам в това. Може би част от тази мъдрост е да признаеш някои от загадъчните парадокси на живота като например този, че човешките същества имат огромна склонност към доброто, но въпреки това и способност да вършат зло\".Това отбеляза британската кралица Елизабет II в традиционното си послание по случай Рождество Христово.Тя не пропусна да отбележи, че традиционната служба за Коледа е създадена от пастор, който е преживял ужасите на Първата световна война.Коледната история запазва своята привлекателност, тъй като не дава теоретични обяснения за пъзелите от живота. Вместо това става дума за раждането на детето и за надеждата. Само няколко души признаха Исус, когато той се роди. Сега го следват милиарди, отбеляза кралицата.Тя отбеляза, че вярва, че посланието на Христос за мир на земята и добрата воля към всички никога не е остаряло.Словото на Елизабет II изобилстваше с препратки към най-кървавите конфликти на ХХ в. и на участието на представители на кралското семейство на страната на свободата.Израз на това е разрастването на Британската общност. Кралицата не пропусна да се похвали, че през изминалата година е станала баба.", "date": "2018.12.26", "title": "Елизабет II: Рождество е надежда"}
{"url": "https://news.bg/world/spasiha-do-40-bezhantsi-v-lamansha.html", "text": "Около 40 мигранти са били спасени във водите между Южна Англия и Северна Франция в деня на Рождество Христово, предаде АП. Френската морска префектура заяви, че малка гумена лодка с повреден двигател била засечена вчера край брега на Кале.Сред спасените има и деца.Нейният двигател се е повредил. Лондон и Париж са изпратили допълнително полицаи и граничари, за да се справят с трафика.Миналия месец стана ясно, че контрабандистите на хора вземат от мигрантите до 13 000 британски лири (€15 000), за да пресекат канала чрез надуваема лодка.", "date": "2018.12.26", "title": "Спасиха до 40 бежанци в Ламанша"}
{"url": "https://news.bg/int-politics/tramp-vdignal-mernika-i-na-stivan-mnuchin.html", "text": "Президентът на САЩ Доналд Тръмп е вдигнал мерника на министъра на финансите Стивън Мнучин.Това съобщи Си Ен Ен. Телевизията се позовава на високопоставен служител от Белия дом.Само преди дни Тръмп подкрепи финансовия си министър. В същото време президентът смятал Стивън Мнучин за основен виновник за падането на борсовите индекси.Така финансовият министър паднал на мушката на президента.Самият Мнучин налял масло в недоволството на Тръмп с подкрепата си за политиката на ФЕД.Стопанинът на Белия дом е против вдигането на лихвите.", "date": "2018.12.26", "title": "Тръмп вдигнал мерника и на Стивън Мнучин"}
{"url": "https://news.bg/disasters/katastrofa-s-avtobus-v-turtsiya.html", "text": "Най-малко трима души са загинали, а други 20-тина са били ранени при катастрофа с автобус, съобщи телевизия \"Хабер тюрк\".Автобусът е пътувал от Кършехир за Анкара. Той се обърнал в канавка.Властите разследват причината за катастрофата.Ранените са настанени в болница.", "date": "2018.12.26", "title": "Катастрофа с автобус в Турция"}
{"url": "https://news.bg/int-politics/palestina-kandidatstva-za-postoyanno-chlenstvo-v-oon.html", "text": "Палестина кандидатства за постоянно членство в ООН в средата на януари. Това съобщи ръководителят на палестинското външно министерство Рияд ал Малики.\"По указание на президента Махмуд Абас ще кандидатстваме за постоянно членство на Държавата Палестина в Организацията на обединените нации по време на посещението ми в Ню Йорк в средата на следващия месец\", обясни той.Абас обяви намерението си да се обърне към Съвета за сигурност на ООН за пълноправно членство преди година, през декември 2017 г., на заключителната пресконференция на срещата на върха на Организацията за ислямско сътрудничество в Истанбул. Палестина сега има статут на наблюдател в ООН.В същото време, палестинският президент, в отговор на решението на американския президент Доналд Тръмп за Йерусалим, поиска Палестина да се присъедини към 22 международни организации.", "date": "2018.12.26", "title": "Палестина кандидатства за постоянно членство в ООН"}
{"url": "https://news.bg/regions/kilometrichna-kolona-na-hemus-predi-tunel-vitinya.html", "text": "Колона от чакащи автомобили се е образувала преди тунел \"Витиня\" на АМ \"Хемус\" в посока София, информират от МВР.Към 12.30 часа колата е била около 1.5 километра.С цел намаляване на престоя в тунелите на АМ \"Хемус\" е организирано изкуствено забавяне на трафика преди 42 километър в посока София.От \"Пътна полиция\" напомнят, че в участъка 38-36 км има стеснение поради ремонт на виадуктите. Движението се извършва двупосочно в платното посока Варна.На 33 км, в тунел \"Витиня\" в посока Варна, движението отново е двупосочно.Умоляват се тръгнали на път граждани да бъдат внимателни, толерантни и търпеливи. Водачите стриктно да спазват временната организация и указанията на органите на ред, апелират властите.", "date": "2018.12.26", "title": "Километрична колона на \"Хемус\" преди тунел \"Витиня\""}
{"url": "https://news.bg/int-politics/yaponiya-vazobnovyava-targovskiya-ulov-na-kitove.html", "text": "Япония ще възобнови търговския улов на китове от юли във водите си и изключителната си икономическа зона, като в същото време слага край на улова в Антарктика, но се оттегля си от Международната комисия по китолов (IWC), съобщава \"Ройтерс\".Австралия и Нова Зеландия приветстват решението на Япония да се откаже от улова на китове в Антарктика, но изразяват разочарование, че ще участва все пак в убийството на океанските бозайници.Решението, според някои експерти, позволява на Япония да спести пари, които изразходва, за да подкрепя китолова в Антарктика, като в същото време се заема твърда позиция, което е въпрос на национална чест за някои консерватори.Съществуват обаче съмнения дали китолова може да бъде икономически жизнеспособен, особено след като по-малко хора от всякога ядат месо от китове. \"От юли 2019 г., след като изтеглянето влезе в сила на 30 юни, Япония ще провежда търговски китолов в териториалното море на Япония и изключителната икономическа зона, и ще преустанови улова на китове в Антарктическия океан/Южното полукълбо\", коментира главният секретар на кабинета Йошихиде Суга.\"Китоловът ще се извършва в съответствие с международното право и в рамките на ограниченията за улов, изчислени в съответствие с метода, приет от IWC, за да се избегне отрицателното въздействие върху ресурсите на китоподобните\", допълва Суга.Япония, която твърди, че повечето видове китове не са застрашени и че яденето на кит е част от културата им, дълго време не успяваше да се пребори с IWC, за да позволи търговския китолов.Някои от влиятелни избирателни райони включват китоловни общности, а избирателният район на премиера Шиндзо Абе е дом на китоловното пристанище Шимоносеки.Решението за оттегляне от IWC е след последното отхвърляне на запитване на Япония за възобновяване на търговския китолов на среща през септември, която според Суга показа, че е невъзможно да се преодолее пропастта между защитниците на улова на китове и противниците му.Възобновяването на търговския китолов е необичайно решение за Япония, която подчертава мултилатерализма в своята дипломация и предизвика бърза критика от екологични групи и други, които вярват, че всички китове трябва да бъдат защитени.\"Декларацията днес е в разрез с международната общност, да не говорим за защитата, необходима за запазването на бъдещето на нашите океани и тези величествени създания. Японското правителство трябва да се върне към IWC и да даде приоритет на нови мерки за опазване на морето\", коментира международната група за опазване на околната среда Грийнпийс.Йоши Накатани, служител в отдела за риболов на външното министерство коментира, че Япония ще присъства на заседанията на IWC. \"Не обръщаме гръб на IWC и не се отказваме от международното сътрудничество. Няма промяна в уважението на нашата страна към върховенството на закона и мултилатерализма\", обясни тя.", "date": "2018.12.26", "title": "Япония възобновява търговския улов на китове"}
{"url": "https://news.bg/interviews/rusiya-tseli-razpad-na-evropeyskiya-sayuz.html", "text": "Доц. Магда, на какво се дължи ефективността на дезинформацията, какви са механизмите й за въздействие? Работата е в това, че живеем в свят, в който информацията се разпространява много бързо. А фалшивата информация се разпространява шест пъти по-бързо от обикновените новини. Трудно е да си представим съвременния човек без потока от информация. Милиони хора започват деня си като гледат телефона или таблета, включват компютъра си, телевизора... Информацията е част от нашия живот. И колкото по-бързо се разпространява информацията, толкова по-лесно е в нея да се инфилтрират фейкове.Един човек или дори цяла медийна редакция не може винаги да разграничи фейка от достоверната информация. Просто всеки от нас става жертва на фейк. С какво информационната война е изгодна за агресора? Тя не убива хора, не му създава имидж на людоед, тя му позволява да лансира своите решения \"с малко кръв\" - с помощта на манипулациите, фейк новините, чрез въздействието върху информационната среда. В крайна сметка информационната война е по-евтина от обикновената. Затова тя може да бъде по-ефективна.Може ли да се каже, че дезинформацията е научен продукт? Разбира се! Нормалните новини са хаотични, те се появяват от хода на събитията. А дезинформацията, фейк новините са точно \"изчислени\" - събитията, съобщенията, психологическата реакция. По правило се предвижда скоростта, с която се разпространяват. Предвижда се в кои страни, на какви групи хора, на какви възрастови категории ще повлияят в по-голяма степен.Например, в Украйна и в България все още има достатъчно много хора, които преди са служили в съветската и в Българската народна армия - разбира се, на тях с оглед на пропагандата трябва да им се разказва, че НАТО е враг. Ако стандартът ни на живот е нисък, значи трябва да се говори, че Европейският съюз ще ни вземе и последното, което имаме. Ако Украйна е обект на хибриден конфликт от страна на Русия, значи трябва да се разпространяват слухове, че всички украинци са нацисти, които са готови да убиват руснаци.В книгата си \"Хибридната агресия на Русия: уроци за Европа\" казвате, че всяка европейска държава може да се окаже арена на хибридна операция...Безусловно!Виждате ли примери за това?Например, референдумът в Каталуня, който целеше дестабилизиране на ситуацията в Испания като цяло. Например, ситуацията в Полша, Унгария, и другите страни от Вишеградската четворка... Например в Полша едновременно с разполагането на сили на НАТО се разгръща пропагандна кампания, че Украйна е най-големят враг на Полша, който можете да си представите. В балтийските страни, където рускоезичното население е под влияние на руската пропаганда, с появата на контингента на НАТО, се подхвърля информация, че натовски военни изнасилили местна жителка. Тоест, появява се чувствителна информация.Това изобщо е любима тема - темата за насилието и на първо място сексуалното насилие, което не оставя равнодушни голяма част от хората. Това е емпатия... Това е, което наричаме постистина - когато не се опитваме да преценим дадена новина обективно, а следваме емоциите си.Програмират ни да изпитваме такива емоции. Нима някой от нас би казал - съчувствам на насилника? Не. Затова се подхвърлят новини с такъв характер - на алармизъм, тревога. И като ги споделяме, ние фактически разпространяваме тази тревога. Искаме да предупредим хората, да ги предпазим, но в действителност не ги предпазваме, а само засилваме тревожността. Затова една от основните рецепти за противодействие е да бъдем скептични. От това, че ще разпространите скандално съобщение в социалната мрежата животът всъщност няма да се промени. Ходът на събитията може да промени само това, което става в реалния живот, не във виртуалния.Може ли пропагандната война (като ключов елемент на хибридната агресия) реално да влияе на решенията в политическия живот? Вижте, у нас в Украйна наближават президентски избори. В 10 области беше въведено военно положение за срок от 30 дни (след пленяването на трите украински кораба в Керченския пролив - б.р.). Ако не наближаваха президентски избори и военното положение не засягаше срока на президентската кампания, то вероятно щеше да бъде за цялата страна и за срок от 60 дни. Т.е. би могло да се направи повече. Но това не стана.Украинското общество, а мисля и българското, често се намира в търсене на лесни отговори на трудни въпроси. Най-голямата опасност е, че можем да изберем неправилен отговор. А можем да изберем неправилен отговор, защото ни се струва по-лесен. То е същото като да погледнеш в училищния сборник по математика първо отзад, за да видиш отговора, а после да се опиташ да нагласиш според него решението на задачата. Това е неправилно. Всяка страна сама изминава своя път - на грешките, постиженията, победите, пораженията, успехите. И в реалния живот не можем да първо погледнем отговора - като в сборника. За задачите, които животът ни поставя, няма такива отговори. Всеки трябва да извърви пътя си. Точно както в европейската и евроатлантическата интеграция не можем да кажем, че Украйна ще повтори пътя на България, Хърватия или Словения, или на балтийските страни, или Полша. Ние ще вървим по свой път, постигайки сами своите успехи и правейки своите грешки. Защото няма универсална рецепта. Има само обща посока - когато виждаме точката, до която трябва да стигнем, но всеки от нас е на различна стартова позиция, затова всеки върви по своя път. Важното е тази точка да бъде за нас пътеводна звезда.Как стоят нещата при провеждане на политически избори? Доколко повлияха пропагандните кампании на референдума за Брекзит и президентските избори в САЩ?Вече я известно, че в Брекзит имаше руско влияние. Но тук Русия малко сама надхитри себе си. Защото Брекзит като поява на отделен политически играч на европейската сцена едва ли днес отговаря на руските интереси - появата на такава Великобритания, която не е обвързана с политическите норми на Европейския съюз. При американските избори през 2016 г. за Русия беше важно да хвърли предизвикателство към самата система на демокрацията, да кажат - ние можем да повлияем. Да го покажат на целия свят. Но недооцениха реакцията, която предстоеше. Защото днес и демократите, и републиканците - всеки със своите причини, искат да накажат Русия. Затова санкциите срещу Русия само ще се засилват.Обект на такова влияние са и предстоящите избори в Украйна, където много кандидати ще говорят за мир, но няма да кажат каква ще бъде цената за този мир. Т. е. изборите са постоянно предизвикателство, с което се сблъскваме. И трябва да даваме ясен отговор. От гледна точка на Русия този отговор на първо място трябва да е съобразен с руските национални интереси.Каква е крайната цел на хибридната агресия?Трябва да разграничаваме хибридната агресия и хибридната война. В състояние на хибридна агресия живеят много европейски страни. В състояние на хибридна война живее Украйна, защото у нас загиват хора. Главната цел на Русия е не само да покори Украйна, да я върне в т. нар. руски свят, но и предизвика разпад на Европейския съюз или максимално да го отслаби, за да престане той да бъде конкурент на Русия и тя да има възможност да се върне към биполярния свят. Или триполярния, с оглед на засиленото влияние на Китай. Русия иска да действа в привични за себе си условия, да се чувства един от центровете на световната сцена, а не като голяма, но икономически твърде слаба държава, която далеч не винаги е способна да защити своите икономически интереси.Според доктрината на началник-щаба на руската армия Валерий Герасимов, хибридната или \"нелинейната\" (по неговата терминология) война може да се води, без да се обявява. И първоначално противникът може дори да не забележи, че срещу него се води война... Да, това е факт.В този ред на мисли, кога започна хибридната агресия срещу Украйна?Хибридната агресия започна след Оранжевата революция през 2004 г., когато в Русия разбраха, че не могат винаги да повлияят на изборите в Украйна и не могат да наложат своя кандидат. Тогава започнаха да формират младежко движение, което да дава отпор на опозицията, започнаха да печатат книги със своето виждане за украинската история. Започнаха да печатат книги на т. нар. \"пападанчество\" - т. е. фантастика, при която се пренасят исторически персонажи в съвремието, или обратното. Тоест Русия отдавна се е готвила за установяване на контрол върху Украйна.За мен това е абсолютно очевиден факт, защото без Украйна руският имперски проект никога няма да бъде пълен. Не бива да се мисли, че реакцията на Русия е реакция на събитията от Революцията на достойнството, на събитията през 2013-2014 г. Тя просто не би могла така бързо и оперативно да се разгърне, както го направи. За това Русия се е готвила по-рано. Просто тя е планирала събитията за 2015 г., когато трябваше в Украйна да се проведат редовните президентски избори. Но й се наложи да действа по-рано, което според мен спаси Украйна от това да бъде погълната от Русия. Просто Русия не успя да използва докрай своята тактика на термитите - да ерозира отвътре Украйна и украинската армия. Останаха някакви островчета на стабилност, на които успяха да се облегнат доброволците, мобилизирани през 2014 г., и които помогнаха да дадем отпор на Русия вече при непосредственото военно стълкновение.Какво се случи в Керченския пролив? И защо сега?Мисля, че Русия ги е провокирала да открият огън, за да има възможност да разгърне собствения си сценарий - както през 2008 г. в Грузия, за да не получи Украйна самостоятелна поместна църква. И така да преобърне ситуацията в своя полза, да покаже Украйна като агресор - вижте с кого си имате работа, вижте на кого помагате... И да получи от това своите политически дивиденти.Адекватно ли реагира светът?Реакцията изглежда така: светът първо поставя маркер, Европейският съюз поставя ясен знак, че на това трябва да се обърне внимание. След това постепенно реагира на ситуацията. Анализира ставащото и едва след това взема решение. Като цяло реакцията е достатъчно адекватна, тя просто не може да бъде по-адекватна. Светът, Европейският съюз, НАТО не могат да бъдат винаги такива, каквито очаква елитът на Украйна, те също имат своите интереси. Но и да се премълчи акт на открита агресия, при който Русия не скриваше принадлежността на своите военни кораби, мисля, че нито НАТО нито ЕС биха могли.Какво значение има за Европа адекватното разбиране на руската експанзия?Русия няма да признае тази експанзия в Европа. И на Европейския съюз не му се иска да я признае. Защото Русия предлага на Европейския съюз двоен подкуп. От една страна, тя гарантира енергийни доставки по предсказуеми цени - затова е \"Северен поток\", тя иска да построи \"Северен поток 2\", също и \"Турски поток\", с който ще прокара тръба до другите европейски страни - в Южна Европа на първо място.А втората част на подкупа е готовността на Русия да купува европейски високотехнологични продукти и по такъв начин да осигурява икономически растеж. Кой европейски политик може да се откаже от икономическия растеж, от нарастването на благосъстоянието на своите избиратели? Практически никой. Може би Ангела Меркел, но тя има интерес да отстоява имиджа на Германия като мощна европейска държава. Трябва да отчитаме тези реалности и да разбираме, че в сегашния момент те са достатъчно ясни. Тоест, Русия води хибридна война против Украйна и същевременно се опитва да се опази от негативни реакции от страна на Европейския съюз. Русия добре е проучила как се вземат решенията в ЕС. Знае, че те се вземат с консенсус. С оглед на това тя води съответната игра с различни членки на ЕС и получава достатъчно стабилни политически дивиденти.Погледнато в историческа перспектива, се вижда, че пропагандните модели, прилагани от Москва, са доста по-стари, може би още от Царска Русия...Разбира се, Русия прилага стари идеологически модели - същото това русофилство, същото антизападничество, като ги налага върху новите мощни информационни ресурси - социалните мрежи, троловете, ботовете мощната руска телевизия, която транслира пропаганда, без да се нуждае от никакви рекламни доходи, защото има гарантирано финансиране от държавния бюджет. Тоест може да се каже, че Русия се стреми да прекрои света по свой модел, да го направи удобен за себе си. И това понякога работи, но смятам - далеч не винаги. Защото - колкото и да се бои Кремъл от това - Европа и светът все повече разбират, че Русия действа с престъпни методи.Просто трябва да сме наясно - в Украйна хората го разбират все повече, че ние се борим не само за себе си, не можем да разчитаме на твърде бърза реакция от страна на Европа. Европа е отвикнала от войната, Европа се бои от войната, Европа не иска да чува думата \"война\".И трябва да разбираме, че всеки европейски политик на първо място защитава интересите на своите граждани, които са го избрали. Но на Украйна не й става по-леко от това, налага й се да се бори за себе си. Защото, ако загубим своята държава, не е ясно кога ще получим нов шанс за нейното възстановяване. Украйна получава такъв шанс само когато стават титанични изменения на политическата карта на света.Какви са мащабите на руските амбиции - европейско или световно господство?Мисля, че Русия би се примирила с конкуренцията на САЩ или Китай, но не и с тази на Европа.", "date": "2018.12.26", "title": "Русия цели разпад на Европейския съюз"}
{"url": "https://news.bg/politics/ruskoto-posolstvo-reagira-s-obidi-na-rehav-protest-v-sofiya.html", "text": "Руското посолство реагира по доста недипломатичен начин на  в София. На страницата на посолството във Фейсбук е публикувано мнение, в което протестиращите край елхата, дарение от Руската федерация за столичани, са определени като олигофрени и малоумници.Те цитират коментар, който обяснява, че \"заради бруталната американска цензура по уж \"българските\" медии, които позволяват за Русия да се говори само лошо и нищо друго освен лошо\".Припомняме, Флашмобът \"Свобода за украинските моряци\" бе организиран в социалните мрежи, по примера на подобен протест в Беларус, който се състоя пред руското посолство в Минск, съобщават организаторите на събитието.Група протестиращи се събраха в 15 часа на 23 декември при храма \"Св. Неделя\", където е поставена елхата, дарена от руското посолство. Те носеха плакати в подкрепа на моряците, както и флаговете на България и Украйна. Българско флагче бе поставено на елхата, заедно с хартиени корабчета", "date": "2018.12.26", "title": "Руското посолство реагира с обиди на рехав протест в София"}
{"url": "https://news.bg/politics/iliyan-vasilev-povedenieto-na-ruskoto-posolstvo-e-arogantno.html", "text": "Решението на руското посолство да тиражира определения като \"олигофрени и малоумници\" по адрес на български граждани нарушава нормите на дипломатическите отношения, постановени от двете Виенски конвенции. Редно е българското Министерство на външните работи да излезе с категорична реакция по случая.Такава позиция изрази бившият ни посланик в Москва Илиян Василев по повод на , които през последните дни се обявиха в защита на пленените от Русия украински моряци - в социалните мрежи и с флашмоб при елхата, поставена от руското посолство при столичния храм \"Св. Неделя\". Те добавиха върху украсата й хартиени корабчета с имената на задържаните моряци. В социалните мрежи недоволство предизвика и фактът, че елхата е поставена до храма, където през 1925 г. е извършен най-кървавият терористичен акт в българската история, финансиран от Кремъл.\"Това е не само обидно, но във висша степен арогантно.\" - коментира Василев в своя публикация във Фейсбук.По-рано днес руското посолство разпространи публикация от сайт, в която гражданите са наречени \"олигофрени и малоумници\" и \"жълтопаветни русофоби\".\"Сигурен съм, че аташето по печата на руското посолство разбира, че препечатването на съдържание от една от многото тотално неизвестни, но хибридни медии, променя статуса на споделеното от \"случайно\", в споделено мнение на институцията посолство. Тоест вече не е някакъв агент на руско влияние със сайт, който нарича \"олигофрени и малоумници\" български граждани, а посолството, което изпуска нерви и се ангажира с обидни реплики срещу български граждани. А това никак, ама никак, не попада в границите на поведение, което се предписва по двете Виенски конвенции за дипломатическите и консулски отношения.\" - подчертава Илиян Василев.Той посочва, че сред значителна част от българите \"Русия и нейното посолство не се възприемат нито като братски, нито като приятелски, а като представители на имперска агресивна сила, която не е способна на нормални, човешки жестове\".\"Кой е този \"идиот\" в руското посолството, който е поискал да издигат елха на площад Света Неделя, което вероятно е най-неподходящото място в София - мястото на доскоро считания за най-трагичен терористически акт, финансиран от Москва. Това е не само обидно, но във висша степен арогантно.Още на времето им казах, че докато си мислят, че България е само русофили, външната им политика, постоянно ще бъде продукт на оптически самоизмами, без да могат да разберат истинските \"чувства\" на българската общественост. Именно защото приемат желаното за действително, мнението на купчината русофили за обществено доминиращи мнения.ПСА (паметника на съветската армия - б.р.) го пазят с жандармерия, \"елхата\" също, е не могат навсякъде да разположат жандармерия. Утре ще научат, че софиянци няма да позволят да се издигне паметник на граф Игнатиев, в други ден ще разберат, че имат проблем изобщо със запазване на името на улицата на руския дипломат. Така под повърхността на \"енергийните\" шлемове върви дълбок, естествен, макар и позакъснял процес на ребългаризация на историческата памет, който в Кремъл ще възприемат като ограничаващ руското влияние, а това просто са нормални и логични процеси на себеуважение и самоосъзнаване на българската нация.Докато Лавров и сие не се научат, че уважението е неизменно предусловие, а подаръците първо трябва да бъдат поискани, народната любов постоянно ще минава покрай руските дипломати в София. И колкото и да се мъчат да обясняват случилото се с ЦРУ, с Брюксел, с фашисти, бандеровци, и прочие \"бисери\" на мисълта, нещата са прости, българите не искат над своите герои - Левски и Ботев да има други, искат да се чувстват господари в собствената си земя, а не да се оглеждат за \"позволеното\" и да се задоволяват с по-задни места на трибуната.Не могат да бъдат русофоби всички, които искат централните улици, най-значимите паметници да бъдат на български герои, царе, дипломати, политици, поети, музиканти, учени, учители, митрополити.Има много етапи на Освобождението, сега е време на освобождение от освободителите.\" - обобщава дипломатът.С реакция в социалната мрежа излезе и дипломатът Стефан Тафров - постоянен представител на България в ООН през 2001 - 2006 и 2012- 2016 г.\"Настоявам Министерството на външните работи на Република България да протестира незабавно и остро срещу обидните квалификации към български граждани и български медии, поместени на официалната страница във Фейсбук на посолството на Руската федерация у нас. Става дума за публикация от български сайт, възпроизведена на сайта на посолството. Това е недопустимо.\" - посочва дипломатът.Поведението на руското посолство предизвика вълна от реакции във Фейсбук. Особено възмущение предизвика фактът, че на страницата на посолството се трият коментари, изразяващи несъгласие, без да съдържат обиден или нецензурен език.\"Руското посолство моментално ми изтри коментара (скрийншотнах го, преди да изляза от страницата). И вече не мога да коментирам и да лайквам там! За мен е чест!\" - споделя Нина Денева, която е сред участниците във флашмоба. \"Защо трият коментари, в които няма нищо невярно, нито лексиката е неприемлива за стандартите на ФБ? Или всяко мнение, което не възпява червените петолъчки е подложено на изличаване? По Дзержински?!\" - пита Ани Бурмова от София.\"Г-н посланик, изразяването на мнение в България е право на всеки неин гражданин и това, че Вие или подчинените Ви не сте съгласни с тях , не е основание за подобен \"дипломатичен\" език. Вие сте посланик на Русия в суверенна държава и Ваше задължение, както и на служителите Ви, е да уважавате всеки неин гражданин. Ако не поднесете извиненията си пред България, то вие не сте достоен да ходите по нашата земя, защото предците на \"олигофрените\" са дали на Русия и писменост и религия. Настоявам за официалното Ви извинение.\" - пише Красимир Бурмов от София. ", "date": "2018.12.26", "title": "Илиян Василев: Поведението на руското посолство е арогантно"}
{"url": "https://news.bg/int-politics/tramp-iznenadvashto-poseti-irak.html", "text": "Президентът на САЩ Доналд Тръмп и съпругата му Мелания изненадващо пристигнаха в Ирак, за да посетят американските военни в базата \"Ал Асад\".Те са потеглили \"късно през Коледната нощ\", за да благодарят на войниците за \"тяхната служба, техните успехи и техните жертви\", предаде Би Би Си с позоваване на официална информация от Белия дом.Това е първата визита на президента в район на военни действия.Тръмп е заявил, че не планира изтегляне на американските сили от Ирак, съобщи агенция \"Ройтерс\". По думите му, САЩ повече няма да изпълняват ролята на световен полицай.Той е коментирал също, че базата в Ирак би могла да се използва и за операции в Сирия, ако се окаже, че това е необходимо.\"Ако видим, че с ИДИЛ става нещо, което не ни харесва, можем да нанесем срещу тях удар толкова бързо и толкова силно, че няма и да разберат как се е случило.\" - обещал Тръмп.Визитата е подготвяна при пълна секретност. На придружаващите го журналисти е било забранено да съобщават, че президентът е пристигнал във военната база, на около 200 километра от Багдад.Пътуването идва броени дни, след като министърът на отбраната заради несъгласия с президента и конкретно заради решението на Тръмп да изтегли американските военни от Сирия. По-късно той обяви, че започваКъм момента в Ирак има 5000 американски войници, които подкрепят правителството на страната в борбата му срещу ИДИЛ.", "date": "2018.12.26", "title": "Тръмп изненадващо посети Ирак"}
{"url": "https://news.bg/int-politics/tramp-predstavil-falshiva-diagnoza-za-da-izbyaga-ot-sluzhba-vav-vietnam-prez-1968-g.html", "text": "Американският президент Доналд Тръмп вероятно си е послужил с фалшива диагноза, за да избяга от служба във Виетнам, разкрива публикация в \"The New York Times\".Вестникът разполага с данни, че през есента на 1968 г. лекар-ортопед е удостоверил, че Тръмп страда от шипове в петите, за да бъде оценен като негоден за армията от медицинската комисия.В продължение на 50 години оставаше тайна как точно е бил освободен от служба и кой е поставил диагнозата.По време на изборната кампания той твърдеше, че не може да си спомни кой е подписал медицинската документация.Сега се появи информация, според която ортопед от \"Куинс\" е поставил диагнозата като жест към бащата на Доналд Тръмп - Фред Тръмп, от когото лекарят Лари Браунстийн е наел офиса си.Д-р Браунстийн е починал през 2007 г. Неговата дъщеря споделя, че баща й често е разказвал как се е притекъл на помощ на младия Тръмп като услуга към баща му.\"Зная, че е било услуга.\" - казва 56-годишната Елиза Браунстийн, която за първи път споделя публично семейната си история заедно с 53-годишната си сестра Шарън Кесъл пред \"The New York Times\".Елиза допълва, че от думите на баща й е станало ясно, че Доналд Тръмп не е имал заболяване, което да предполага освобождаване от служба.\"На дали го е преглеждал? Не зная.\" - споделя тя.В продължение на десетилетия нейният баща е преглеждал пациенти в кабинета си - на приземен етаж в една от десетките сгради, притежавани от семейство Тръмп през 1960-те години.Документите показват, че тя е била продадена през 2004 г.", "date": "2018.12.26", "title": "Тръмп представил фалшива диагноза, за да избяга от служба във Виетнам през 1968 г."}
{"url": "https://news.bg/politics/mvnr-ne-reagira-na-obidite-na-ruskoto-posolstvo.html", "text": "Министерството на външните работи няма да излезе с официална позиция във връзка с тиражираните от руското посолство обидни квалификации срещу български граждани. Това заявяват от МВнР в отговор на запитване от Атлантически съвет по повод на избухналия по-рано скандал заради публикация на официалния сайт на посолството на Русия, в която \" и \"жълтопаветни русофоби\".По-рано българските дипломати Илиян Василев и Стефан Тафров призоваха министерството да реагира по категоричен начин на публикацията, която е репост от електронно издание, тъй като с публикуването на дипломатическия сайт, самото посолство се солидаризира с нея и я превръща в своя позиция.\"Здравейте, запознахме се с публикацията. МВнР засега няма да реагира на това съобщение, тъй като от публикацията става ясно, че е споделяне на информация от сайт, а не позиция на самото посолство. От реакциите дипломатите от руското посолство вероятно вече са установили колко неуместно са постъпили. Една реакция от наша страна само ще привлече допълнително внимание към тази публикация, каквото определено не е необходимо според нас. Моля всички заедно да уважаваме собствените си институции и си помислете какъв сигнал ще изпратим, ако за всеки такъв пост МВнР излиза с позиция. Уверяваме ви, че ако официален представител на чуждо правителство се опита да отправи подобни квалификации, ще има подобаваща реакция както винаги. Моля също така да ни уведомите, ако чужди дипломати се опитата да осуетят правото на мнение и граждански протест на български граждани, тогава също ще реагираме своевременно. Правото на свободно изразяване на мнение е гарантирано от конституцията, а публичните протести също са разрешени след уведомяване на съответните органи на власт. Благодаря ви за силната гражданска позиция.\" - гласи позицията на МВнР.В отговор последва лаконична реакция от Атлантическия съвет на България: \"В тази първа реакция (на МВнР - б.р.) личи признаване на проблем, но липсва желание или мотивация за публична реакция. Очакваме официалната позиция на Министъра на външните работи г-жа Екатерина Захариева.\"По-рано във Фейсбук се появиха съобщения, че руското посолство цензурира на страницата си коментари, изразяващи несъгласие, въпреки че в тях не се съдържат неуместен език или неистини. Засега от МВнР няма коментар по проблема.", "date": "2018.12.26", "title": "МВнР не реагира на обидите на руското посолство"}
