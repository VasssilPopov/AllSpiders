{"url": "https://news.bg/int-politics/emanyuel-makron-e-na-vizita-v-sasht.html", "text": "С посещение на паметника Ейбрахам Линкълн започна визитата в САЩ на френския президент Еманюел Макрон.Той се възползва от дупка в програмата, за да посети една от най-известните забележителности на Вашингтон.По време на разходката си Макрон използва възможността да си направи снимки с минувачи.Френският президент пристигна във Вашингтон на тридневно държавно посещение.Макрон каза, че с Тръмп ще обсъдят няколко двустранни въпроса, включващи сигурността и търговията, наред с въпроси от световния дневен ред.Иранската ядрена сделка и конфликтът в Сирия са сред темите, които ще бъдат обсъдени по време на визитата.", "date": "2018.04.23", "title": "Еманюел Макрон е на визита в САЩ"}
{"url": "https://news.bg/health/vsichki-sa-protiv-dvoynite-standarti-pri-hranite-uveri-zdravniyat-evrokomisar.html", "text": "Здравословна храна, клиничният аспект на иновациите, достъпни и качествени лекарства. Това бях част от темите, обсъждани по време на днешното неформално заседание на Съвета на министрите по здравеопазване.Еврокомисарят по здравеопазването Витянис Андрюкайтис изтъкна, че по време на дискусиите днес е говорено за здравословното хранене, а не за двойните стандарти при храните. \"Тук ние говорихме за здравословното хранене особено при децата и след това обсъдихме достъпността до здравословните храни. Могат да се използват данъчни облекчения, за да се регулират вредните съставки в храните\", посочи Андрюкайтис.Здравният министър Кирил Ананиев посочи, че здравословното хранене ще бъде обвързано с Общата селскостопанска политика, като се създадат стимули за производството на здравословни храни.По отношение на двойните стандарти Андрюкайтис коментира, че всички са против вариантите Европа да е на две - три или повече скорости.\"Всички граждани трябва да са равнопоставени, когато говорим за храната и за качеството на храната. Имаме общата законодателна рамка за безопасността на храните. Възможно е да се дадат стимули за здравословни храни - данъчни стимули\", увери още Андрюкайтис. Той даде пример с общоевропейската училищната програма за мляко и плодове.По отношение на лекарствата Андрюкайтис заяви, че разрешителни за пускане на лекарства на пазара има само от една единствена агенция - Европейската агенция по безопасността на лекарства. \"Клиничните изпитвания и стандартите са еднакви навсякъде, ако говорим за оценка на здравните технологии това означава оценка на иновативни терапии\", коментира еврокомисарят .По думите му новаторските терапии могат да се прилагат към пациенти в различни държави членки. Това дава възможност за проверка дали действително става дума за иновация. Тази оценка означава еднакъв достъп до всички иновационни терапии.Стана ясно, че страната ни ще предложи нов модел за оценка на здравните технологии. Министър Ананиев увери, че по въпроса с паралелния износ на лекарства, е разговарял със здравните министри на Франция и Германия и ще бъде ползван техният опит.Освен здравословното хранене при децата и достъпът до качествени лекарства, министрите са обсъдили въпроса, свързан с бъдещето на здравеопазването като част от приоритетите на ЕС и възожността за финансирането му при избора на нов парламент и на нова ЕК.\"Бъдещето е в младото, здраво и добре образовоно поколение\", категоричен бе Ананиев. Андрюкайтис допълни, че освен мерките по обвързване на здравословното хранане при децата с Общата селскостопанска политика, се предвижа и намаляване на маркетинга, предназначен за деца на храни, богати на трансмазнини и захар.Предвижда се и промяна на директивата за аудиовизуалните услуги.\"Всички носим тази отговорност да пазим децата от агресивния маркетинг. Споделяме целта да се осигури достъп на всички граждани до лекарства на достъпни цени. ЕК си дава сметка за нуждата да подкрепяме иновациите, да се осигури равен достъп. Тук социалният фактор играе важна роля\", допълни Андрюкайтис.", "date": "2018.04.23", "title": "Всички са против двойните стандарти при храните, увери здравният еврокомисар"}
{"url": "https://news.bg/world/berlin-situatsiyata-v-blizkiya-iztok-shte-e-mnogo-po-opasna-bez-sdelkata-s-iran.html", "text": "Външният министър на Германия Хайко Маас предупреди, че ситуацията в Близкия изток ще стане \"много по-опасна\", ако САЩ излязат от ядрената сделка с Иран, информира \"Таймс оф Израел\".Световните сили \"съвместно търсят решения за запазване на JCPOA\", каза той, имайки предвид сделката от 2015 г.\"Ситуацията в Близкия изток ще стане много по-опасна без ядреното споразумение с Иран\", подчерта той.Тази седмица френският лидер Еманюел Макрон и германският канцлер Ангела Меркел ще се срещнат с американския президент Доналд Тръмп. Те ще настояват Вашингтон да остане в сделката.По-рано днес Русия и Китай се заканиха да направят всичко възможно да блокират опитите на САЩ за саботиране на споразумението.", "date": "2018.04.23", "title": "Берлин: Ситуацията в Близкия изток ще е много по-опасна без сделката с Иран"}
{"url": "https://news.bg/world/ne-sme-vav-vaorazhena-nadprevara-s-harvatiya-uveri-srabskiyat-prezident.html", "text": "Сърбия не участва във въоръжена надпревара, просто иска да се защити.Това заяви сръбският президент Александър Вучич във връзка с Деня на въоръжените сили на Сърбия, цитиран от ТАНЮГ.Запитан от репортери дали може да се говори за въоръжена надпревара, след като Хърватия и Сърбия купуват изтребители, Вучич отговори отрицателно. \"Сръбските въоръжени сили трябва да бъдат силен възпиращ фактор за всеки, който опита акт на агресия срещу нашата страна\", подчерта той.Той добави, че страната отделя 600 милиона евро за отбрана., добави държавният глава.Вчера военният министър на Сърбия Александър Вулин съобщи, че Беларус е доставил на страната му четири изтребителя МиГ-29. Те са ремонтирани и модернизирани по същата схема като получените от Русия шест изтребителя, поясни той.Преди няколко седмици беше съобщено, че Хърватия ще закупи няколко реактивни изтребителя F-16 от Израел.", "date": "2018.04.23", "title": "Не сме във въоръжена надпревара с Хърватия, увери сръбският президент"}
{"url": "https://news.bg/crime/boyko-ranovski-politsayat-ne-tryabva-da-pretsenyava-a-da-raboti-s-dokumenti.html", "text": "\"Със стария текст на Закона за движение по пътищата катаджиите имаха право да преценяват дали един шофьор е психически стабилен или не, докато с новия ще се изисква документ\". Това обяви шефът на \"Пътна полиция\" комисар Бойко Рановски по време на обсъждане на работните проекти на законите за движението по пътищата, за водачите на моторни превозни средства и за пътните превозни средства.\"Нашият служител дистанция без технически средство не може да измери, дистанция може да се измери само с технически средства\", натърти шефът на \"Пътна полиция\".По думите му полицаят не трябва да преценява, а да работи с документи. \"В новия текст сме вкараlи изискването да се представи необходимияt документ\", категоричен бе Рановски.Попитан възможно ли е текстът за дистанцията между колите да претърпи промени, той отговори, че до момента единствените тълкувания за дистанцията между колите били по преценка на водача. \"Всички водещи държави имат ясно регламентирани изисквания за дистанция, за различните видове превозни средства и за различните видове пътища, за да може с технически средства впоследствие да се контролира законодателната разпоредба\", заяви Рановски.Той обясни, че ако в рамките на две години водачът направи три сериозни нарушения от допустими общо седем, топй ще загуби правоспособността си да управлява кола.Красимир Ципов, заместник-министър на вътрешните работи от своя страна добави, че с днешната дискусия са се поставили редица важни въпроси, които интересуват българското общество и на които тепърва ще се намери отговор.", "date": "2018.04.23", "title": "Бойко Рановски: Полицаят не трябва да преценява, а да работи с документи"}
{"url": "https://news.bg/crime/shefkata-na-sas-pogazila-sluchaynoto-razpredelenie-na-delata-no-nyama-da-ya-nakazvat.html", "text": "Председателката на Софийския апелативен съд (САС) Даниела Дончева е нарушила принципа на случайното разпределение на делата в съда. Това сочат окончателните изводи от проверката на Инспектората към Висшия съдебен съвет (ИВСС).Изводите от са окончателни. Припомняме, проверката беше назначена със заповед на главния инспектор от 23 януари 2018 година. На 13 февруари председателят на САС Даниела Дончева обжалва констатациите от проверката, които бяха предоставени само на нея в качеството ѝ на проверявано лице, така че тя да може да направи възражение срещу констатациите от проверката.С днешното решение на ИВСС се констатира, че председателят на САС Даниела Дончева наистина е нарушила принципа на случайното разпределение на делата. Това става ясно от отказа на главния инспектор Теодора Точкова от 30 март 2018 година да разгледа възражението на Дончева. Възражението на председателят на САС е разгледано и отхвърлено като недопустимо в едната си част и отхвърлено като неоснователно в останалата му част.Сред констатациите на ИВСС се посочва, че Дончева е допуснала \"сериозни отклонения\" от принципа за случаен подбор на делата в Апелативния съд в София. В заповедта, която тя издала, за да преразпредели търговско дело, свързано с КТБ, \"липсват фактически и правни основания, относими към промяната на 6-ти постоянен състав на Търговското отделение на САС и към изземването на всички висящи дела, разпределени вече чрез системата за електронно разпределение на случаен принцип на доклад на съдия Милен Василев от същия постоянен съдебен състав\".Въз основа на констатациите и изводите, а именно, че Дончева е погазила случайното разпределение на делата в САС, на 19 април ИВСС е внесъл предложение за образуване на дисциплинарно производство и налагане на дисциплинарно наказание спрямо административния ръководител на САС Даниела Дончева.На последвало заседание на ИВСС, проведено на 20 април, предложението за наказване на Дончева е отхвърлено.От присъстващи 9 инспектори 7 гласували против Дончева да бъде дисциплинарно наказана, а едва двама - \"ЗА\"\"Напрактика това означава, че съдебните ревизори няма да искат съдийската колегия на ВСС да търси дисциплинарна отговорност на Дончева\", обясняват от ИВСС.Случаят:Вестник \"Капитал\" пише, че съдия Милен Василев, който е съдия в търговската колегия на най-големия апелативен съд - Апелативния съд в София, обвинява председателят на САС в корупция.През октомври 2017 г. Василев закача в коридора на съда гневно писмо, според което действията на председателката на съда Даниела Дончева имат \"силен корупционен мирис\". Половин година по-късно , че в съда е имало грубо погазване на принципа за случайно разпределение на делата.Повод за гневното писмо на съдия Василев става дело, което му е било разпределено случайно. Става въпрос за търговски спор с материален интерес, възлизащ на стойност 102 млн. лв. В основата на спора е сградата на фалиралата КТБ, намираща се на площад \"Гарибалди\" в София.Разпределеното към съдия Василев дело обаче бива пренасочено. Според съдията председателката на съда е проявила голям интерес към делото, поради което е издала заповед, с която иззема всичките дела от Василев.\"При така описаните събития у мен остава силното съмнение, че това е проява на корупция от ваша страна (макар да нямам доказателства за последното)\", пише в гневното писмото на съдията, цитирано от \"Капитал\". \"Пожелавам ви със здраве да си харчите честно спечелените пари. С неуважение\", довършва той.", "date": "2018.04.23", "title": "Шефката на САС погазила случайното разпределение на делата, но няма да я наказват"}
{"url": "https://news.bg/world/hilari-klintan-sravni-administratsiyata-na-tramp-s-avtoritaren-rezhim.html", "text": "Бившият кандидат за президент на САЩ Хилари Клинтън сравни администрацията на Доналд Тръмп с авторитарен режим, пише \"Гардиън\".Клинтън безпощадно критикува американския президент по време на събитие на неправителствената организация PEN America в Ню Йорк.Тя заяви пред аудиторията, че администрацията е започнала \"открито нападение\" срещу медийната свобода и свободата на словото, сравнявайки я с авторитарен режим, който заплашва да сложи \"край на свободата\".\"Ние преживяваме тотална война срещу истината, фактите и здравия разум\", предупреди тя на събитието., атакува Клинтън.Днес ние имаме президент, който изглежда отхвърля ролята на медийната свобода в нашата демокрация, продължи тя.", "date": "2018.04.23", "title": "Хилари Клинтън сравни администрацията на Тръмп с авторитарен режим"}
{"url": "https://news.bg/society/manolova-vidya-nerednosti-pri-visokite-smetki-na-toplofikatsiya-sofiya-za-mart.html", "text": "Високите сметки за парно за месец март кредитират безлихвено \"Топлофикация София\". Това мнение изказа омбудсманът Мая Манолова, която се срещна с изпълнителния директор на \"Топлофикация София\" ЕАД Сашо Чакалски във връзка с жалбите и сигналите до институцията за много високи сметки за отопление за месец март в сравнение с по-студените два предходни месеца. Според сигналите до Манолова сметките за парно за месеците януари и февруари били значително по-ниски, в някои случаи - двойно по-ниски.\"В случая с мартенските прогнозни сметки клиентите на топлофикационните дружества безлихвено ги кредитират, а изравнителните сметки ще бъдат готови през месец юли, а едва през месец август хората ще могат да си получат надвзетите суми\", обяснява омбудсманът.На срещата омбудсманът поиска за пореден път от \"Топлофикация София\" да информират по ясен и разбираем за хората начин как са формирани високите сметки. Освен това общественият защитник настоя във фактурите на \"Топлофикация\", дружеството да посочва на отделен ред и количеството топлинна енергия за сградна инсталация и стойността ѝ, каквото е и изискването на чл.30, ал.3, т.13 от Общите им условия, одобрени от КЕВР.По време на срещата се констатира, че по официална информация средното увеличение за битовите потребители за месец март 2018 г. спрямо месец март 2017 г. е с близо 60%.Това се дължало основно на две причини - от една страна увеличението на цената на топлинната енергия с над 24%, (одобрена от КЕВР), въпреки гражданските протести от месец април 2017 г., и от друга страна - разпоредбите на Наредбата за топлоснабдяването.В същото време от \"Топлофикация\" считат, че няма проблеми с нормативната уредба, посочват още от институцията на омбудсмана.Манолова смята, че дружеството трябва да посочва проблемите, произтичащи от прилагането на Наредбата за топлоснабдяването, и своевременно да сигнализира Министерство на енергетиката. Нужно е \"Топлофикация\" да проявява по-голяма активност, когато са ощетени гражданите, какъвто е случая с прогнозните сметки. Доброто управление означава своевременно да се реагира на несправедливите практики, смята омбудсманът.По повод високите сметки за месец март 2018 г. и решението на Върховния административен съд от 13 април 2018 година (Решение № 4777/13.04.2018 г. на ВАС по адм. д. № 1372/2016 г.), с което се отменя формулата от Методиката за дялово разпределение на топлинната енергия в сгради-етажна собственост, омбудсманът изпрати писмо до министъра на енергетиката, в което за пореден път поиска да се проведе широка обществена дискусия с участието на компетентните държавни институции, в т.ч. и омбудсмана, както и граждански организации, за изменение и допълнение на Закона за енергетиката и на Наредбата за топлоснабдянатето, в защита правата и интересите на потребителите на топлинна енергия.На срещата днес Манолова подчерта, че изцяло споделя мотивите на съдебния акт, с който се отмени формулата за изчисление на сградната инсталация.В хода на срещата е обсъден и фактът, че омбудсманът не е получила исканата от нея информация за какво \"Топлофикация София\" харчи юрисконсулските хонорари, заради които сметките на длъжниците набъбваха в пъти и в резултат, на което общественият защитник осъди дружеството на две инстанции.", "date": "2018.04.23", "title": "Манолова видя нередности при високите сметки на \"Топлофикация София\" за март"}
{"url": "https://news.bg/bulgaria/na-danoto-sme-po-razhodi-za-knigi-v-es.html", "text": "Българинът харчи най-малко пари за книги в Европейския съюз. Това става ясно от данни на Евростат, които са публикуванни на Международния ден на книгата.През 2016 г. домакинствата в ЕС са похарчили за книги малко над 90 милиарда евро или 1,1% от всички потребителски разходи. Това представлява 0,6% от БВП на ЕС или около 200 евро на жител на ЕС.Като цяло се отчита спад на разходите за книги, вестници и канцеларски материали. През 1995 г. са отделяни по 1,8% в сравнение с 1,1 на сто през 2016 г.Най-много за тези стоки харчат домакинствата в Словакия (2,1%), следвани от Германия (1,6%) и Полша (1,4%). На дъното са България и Гърция (с по 0,6%). До тях са Чехия, Испания и Малта (0,7%).Европейците са отделяли между 2 и 13 минути на ден за четене на книги.Проучване в 15 държави в периода между 2008 и 2015 г. показва, че средно във Франция са отделяли по 2 минути на ден за четене на книги; 5 минути в Италия, Австрия и Румъния; Естония (13 минути), Финландия и Полша (12 минути). ", "date": "2018.04.23", "title": "На дъното сме по разходи за книги в ЕС"}
{"url": "https://news.bg/bulgaria/dvizhenieto-v-tunel-echemishka-na-am-hemus-shte-bade-dvuposochno-v-trabata-za-varna.html", "text": "Утре от 10 ч. до 17 ч. движението в тунел \"Ечемишка\" на АМ \"Хемус\" ще бъде двупосочно в тръбата за Варна, съобщиха от Агенция \"Пътна инфраструктура\"Временната организация на движението е поради обследване на тунелната тръба в посока София.Необходимо е шофьорите да карат внимателно, да спазват стриктно поставената пътна сигнализация.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.23", "title": "Движението в тунел \"Ечемишка\" на АМ \"Хемус\" ще бъде двупосочно в тръбата за Варна"}
{"url": "https://news.bg/news-voice/sauditska-arabiya-logichniyat-izbor-za-domakin-na-evropeyskiya-mladezhki-forum.html", "text": "През последните години темата за ролята на младите в обществото и икономиката е неизменна при всякакви инициативи, предизборни обещания, конференция, семинари и всякакви разговори на високо и ниско ниво.За жалост, огромната част от политиките в Европейския съюз се свеждат точно до един огромен брой конфренции и семинари, на които знайни и незнайни бюрократи обсъждат светлото бъдеще на европейската младеж. Младежта от своя страна, често е представяна от хора, които трудно се вписват в стереотипа за \"млад човек\". Такъв е и президентът на Европейският младежки форум - Луис Алварадо, който е на скромните 28 години.В няколко негови цитата, които са основната на , Алварадо критикува организираната през изминалата седмица конференция на Европейският младежки форум в София. И ако част от критиките му относно самия форум са смислени, като например изключително слабото представителство на млади хора на самата конференция, то недоумение буди и неговата роля на 28 годишен младеж. Понятието младеж през последните години (д)еволюира в Европейския съюз. В различни документи можете да срещнете различни възрастови граници (13-30, 15-29, 16-29 и т.н), но в не чак толкова далечното минало, за младежи се смятаха тези на 26 или по-малко навършени години. Официално  15-29 годишните като младежи.Вероятно критиката на Алварадо щеше да звучи на място, ако не бе смесена с няколко допълнителни критики към организаторите на събитието, а именно, че не са заплатили самолетните билети на участниците, както и че налице са били разголени момичета и безплатен алкохол. Както и изказване на Бойко Борисов, че младите хора трябва да имат деца.За да се избегнат подобни конфузни ситуации, следващото издание на Европейския младежки форум може да бъде в Саудитска Арабия, където няма да има нито разголени момичета, нито какъвто и да е алкохол.А до тогава, ръководството на Европейският съюз може да се замисли дали има смисъл нескончаемото финансиране на симпозиуми, конференции и семинари за бъдещето на младежите. Вероятно парите изхарчени за стратегии и събития са напълно достатъчни, за да може една голяма част от обърканите и останали без перспектива за развитие младежи, просто да покупонясват, докато все още са младежи.", "date": "2018.04.23", "title": "Саудитска Арабия - логичният избор за домакин на Европейския младежки форум"}
{"url": "https://news.bg/world/italiya-dade-shans-za-neizlechimo-bolnoto-britanche-alfi-evans.html", "text": "Италия даде гражданство на неизлечимо болното британче Алфи Еванс, предаде АП.Агенцията посочва, че решението е на външното министерство в Рим. По този начин Алфи Еванс ще може да бъде прехвърлен в болница в Италия, където лекари ще могат да продължат да се борят за живота на бебето.Бащата на болното дете летя до Рим и на 18 април се срещна с папа Франциск. Притежаваната от Ватикана болница Бамбино Джесу вече предложи са се грижи за Алфи.Трима специалисти вече летяха до Ливърпул, за да прегледат детето и да се запознаят с неговото състояние. Директорът на болницата заяви, че лекарите ще направят всичко възможно, за да облекчат състоянието на Алфи.Само преди дни британският върховен съд също подкрепи решението да се изключат системите на неизлечимо болното момченце Алфи Еванс. Решението последва позицията на Европейския съд по правата на човека, който също отхвърли молбата на родителите лекарите да продължат борбата за живота на детето им.Роденият на 9 май 2016 г. Алфи е в болница в Ливърпул от декември 2016 г.На 15 април по време на неделната молитва \"Царице Небесна\" папа Франциск насочи своите мисли към \"хората, като Винсент Ламбер във Франция, и малкия Алфи Еванс във Великобритания, които живеят в тежка форма на физическо увреждане, подпомагани от медицински персонал за своите първични нужди. Като увери в своите молитви, папата призова тези хора да бъдат третирани \"с голяма почит към живота\".", "date": "2018.04.23", "title": "Италия даде шанс за неизлечимо болното британче Алфи Еванс"}
{"url": "https://news.bg/disasters/van-se-vryaza-v-peshehodtsi-v-toronto-10-sa-ubiti.html", "text": "Бял ван се вряза в пешеходци в Торонто, съобщава Си Ен Ен.Общо десет души са загинали, а други 15 са ранени, след като ван се вряза в пешеходци в канадския град Торонто, съобщи началникът на полицията в Торонто Марк Сандърс. По-рано полицията съобщи за деветима загинали и 16 ранени.Телевизията се позова на полицията. Инцидентът е станал към 13,27 ч местно време (20,27 ч българско) на оживено кръстовище в северно предградие, на около 30 километра от центъра на най-големия канадски град. Полицията в Торонто съобщи, че девет души са загинали, а 16 са ранени при инцидента, при който ван се блъсна в пешеходци.Шофьорът е задържан, след като се е опитал да избяга от мястото на инцидента. В социалните медии се появиха съобщения, че ванът е взет под наем.Ванът е прегазил десетина пешеходци. Инцидентът е малко след приключването на срещата на външните министри от Г-7. Ройтерс съобщава за двама убити, а други седмина са настанени в местни болници.Не е ясно състоянието на пострадалите. Не е ясно също дали става дума за инцидент или терористичен акт, съобщава местната полиция.Ударът е станал на оживено кръстовище. На място са изпратени екипи на спешна помощ, както и полиция.Канадският премиер Джъстин Трюдо заяви, че е уведомен за инцидента.\"Нашите сърца са с всеки, който е засегнат. Очевидно е, че ще научаваме повече подробности в идните часове\", каза Джъстин Трюдо.\"Все още събираме информация и веднага щом можем, ще дадем повече информация на канадците\", заяви канадският премиер.Според очевидци ванът се е движел с много висока скорост и се е качил на тротоара, където е ударил хората.Пешеходците са били блъснати в ранния следобед северната част на града, на около 30 км от центъра, където днес има среща на външните министри от Г-7.Няма видима промяна в мерките за сигурност около хотел \"Интерконтинентал\", където заседават министрите.Затворени са спирките на метрото в района на инцидента.В Торонто се провежда среща на външните министри на страните от Г-7.", "date": "2018.04.23", "title": "Ван се вряза в пешеходци в Торонто. 10 са убити"}
{"url": "https://news.bg/disasters/zaloviha-goliya-strelets-ot-tenesi.html", "text": "Полицията в Тенеси обяви, че е заловила голия стрелец, който уби четирима души в местен ресторант. Това съобщи Би Би Си.Полицията съобщи, че 29 годишният Тревис Рейкинг е бил заловен в гориста местност в района на Нашвил. Силите на реда твърдят, че в неделя задържаният е открил стрелба с пушка AR-15, преди да изхвърли палтото си и да избяга гол.Клиентът Джеймс Шоу Джу успял да предотврати по-нататъшно кръвопролитие, след като успял да издърпа пушката от ръцете на Тревис Рейкинг.Полицейските снимки показаха заподозрения с разкъсана риза и драскотини по тялото му.Тревис Рейкинг вече е известен на властите, след като беше арестуван миналата година при опит да влезе в забранено пространство близо до Белия дом.Той предаде оръжията си на полицията по онова време, но те бяха върнати на баща му за пазене. По този начин те са се върнали отново в ръцете на Тревис Рейкинг, припомня Си Ен Ен.", "date": "2018.04.23", "title": "Заловиха голия стрелец от Тенеси"}
{"url": "https://news.bg/regions/ogradite-na-plazh-koral-postaveni-sreshtu-palatkite-i-kemperite.html", "text": "В продължение на няколко години на входа на плаж \"Корал\" е събирана такса от хората, желаещи да къмпингуват на плажа, или тези, спрели караваните си в района. \"Никога не сме оправомощили никого да използва земята за тази или друга цел.\" Това обясняват от фирмата \"Ибердрола Инмобилиария\", която е собственик на определени парцели земя в местността на плаж \"Корал\", съвместно с други частни собственици.Поради неконтролируемия достъп до плажа след всяко лято фирмата е трябвало да чисти тонове боклуци от плажа, които са били оставяни от къмпингуващите. Част от природата в района също била унищожена поради неконтролируемия вход на всички видове превозни средства, незаконен къмпинг, палене на огньове и други.От фирмата днес обясняват, че поставянето на заграждения около плажа било именно с цел да се защити природата от този \"неконтролируем достъп\" на туристи, както и от незаконно къмпингуващите такива и боклуците, които те оставят след себе си.Припомняме, поредното поставяне на заграждения, запречващи входа на плаж \"Корал\", предизвика протест на плажа. Вчера, 22 април, и се противопоставиха срещу заграждането на входа до плажа. В хода на протеста пък представители на частната фирма \"Ибердрола Инмобилиария\" посочиха, че не предвиждат да строят ваканционно селище, но не искат в частната територия да има поставени палатки и каравани.\"Със слагането на оградата възнамеряваме да спрем амортизацията на земята, причинено от споменатите по-горе дейности... Общественият достъп до плажа ще остане отворен. Нашата ограда няма да ограничи достъпа на хората до плажа и те ще могат да се насладят на красивия плаж. Няма нищо повече от това ни намерение\", пишат от компанията собственик. Фирмата допълва, че е наясно и съжалява, че действията им могат да повлияят на някои от редовните посетители на района през лятото и да навредят на икономическите интереси на заинтересованите групи в района. Въпреки това фирмата е собственик на закупените земи и като такъв фирмата може да вземе подобно решение за заграждение, което счита като най-подходящо за опазването на собствеността си и природните ресурси в района.\"Ибердрола Инмобилиария\" обясняват още, че след събитията от миналата година, те са потърсили подкрепата на община Царево. От общината били учудени от броя на хората, къмпингуващи в района, а от фирмата собственик обясняват, че ситуацията била извън контрол. Общината е предупредила фирмата да не допуска ситуацията с къмпингуващите от миналата година да се повтаря и това лято.Поставянето на заграждения целяло именно това.От фирмата обясняват още, че са дошли на българския пазар през 2007 година. Към днешна дата фирмата била инвестирала у нас повече от 38 милиона евро.", "date": "2018.04.23", "title": "Оградите на плаж \"Корал\" поставени срещу палатките и кемперите"}
{"url": "https://news.bg/politics/5-000-patnicheski-avtobusa-u-nas-nyamat-kolani.html", "text": "До момента около 5 000 автобуса са без колани и не всички са технически пригодени затова. Това заяви заместник-министърът на транспорта Ангел Попов по време на обсъждане на работните проекти на законите за движението по пътищата, за водачите на моторни превозни средства и за пътните превозни средства.Попов отправи призив към българското общество, че трябва да подкрепят идеята да има колани в автобусите. \"Трябва да има по всякакъв начин колани в автобусите, защото те спасяват човешки живот\", категоричен бе той.Попов посочи, че не вижда никакъв проблем в това велосипедистите да си поставят каска. \"Навсякъде в Европа всички карат колело с пригодена каска затова, а само ние не\", заяви той. По думите му поставянето на предпазна каска по никакъв начин не би затруднило велосипедистите.На въпрос кой ще издава техническите паспорти и досиета, Попов отговори, че ще започне да се събира огромна база информация в пунктовете за техническите прегледи. \"По този начин всички граждани могат да бъдат спокойни, защото ако закупят автомобил от чужбина, ще може да се провери какво е правено на него и на колко реални километра е той\", каза още Попов. Той обясни, че тези проверки ще се правят от ИА \"Автомобилна администрация\".По думите на Попов промените ще се реализират в най-кратки срокове, тъй като има всички предпоставки затова.", "date": "2018.04.23", "title": "5 000 пътнически автобуса у нас нямат колани"}
{"url": "https://news.bg/world/sasht-chastichno-zatvoriha-posolstvoto-v-nikaragua-zaradi-bezreditsite.html", "text": "САЩ прекратяват рутинните си операции в посолството си в Никарагуа и изтеглят част от служителите си на фона на кръвопролитните протести, информира АП.Държавният департамент повиши нивото на заплаха за Никарагуа и съветва американците да преосмислят плановете си за пътуване до страната от Централна Америка.Наредено е на семействата на американските дипломати да напуснат държавата, докато не се подобри ситуацията с безопасността. Департаментът също позволява на американски правителствени служители да напуснат Никарагуа \"на база случай по случай\".Посолството на САЩ в Манагуа ще прекрати обслужването на хора с изключение при някои спешни случаи или по телефона.Най-малко 25-ма души са загинали при продължаващите дни наред протести в Никарагуа.Президентът Даниел Ортега бе принуден да отмени спорна пенсионна реформа, заради която избухнаха демонстрациите.", "date": "2018.04.23", "title": "САЩ частично затвориха посолството в Никарагуа заради безредиците"}
{"url": "https://news.bg/crime/bombadzhiyata-ranil-dvama-politsai-ostava-v-aresta.html", "text": "Остава в ареста 25-годишният Йордан Исаев, който е обвинен за това, че е  по време на мача ЦСКА - Левски от 18 април.Софийският градски съд реши да не освободи 25-годишния Исаев срещу по-лека мярка за неотклонение, предаде БНР. , събота, след като се предаде. Първоначално Исаев беше задържан за срок до 72 часа. Според магистратите постоянното задържане спрямо Исаев се налага заради високата му обществена опасност. Съдията по делото - съдия Вера Чочкова, определи това от факта, че минути преди да хвърли самоделната бомбичка 25-годишният мъж е сложил маска, която не е била негова и е облякъл чужди дрехи, а веднага след взрива ги е изхвърлил. Според съда мъжът също така е целил мястото, където ударната вълна от бомбичката ще нанесе най-големи поражения. Той бил наясно и че в този участък на стадиона се намират униформени, охраняващи мача.\"Искам да се извиня на Гергана и да кажа, че много съжалявам\", казал лично обвиняемият. Стана ясно и че той споделил за извършеното с майка си и приятелката си, които обаче не подали сигнал до властите. Въпреки твърденията на адвоката на Исаев, че той наистина съжалява за случилото се, съдията не уважи иска за по-лека мярка. Съдия Чочкова не уважи и това, че мъжът се е предал доброволно, записвайки в мотивите си, че Исаев е направил това цели 3 дни след мача, когато вече е бил идентифициран и разпознат и от представители на фенклуба на футболния отбор.На 3 май защитата на Исаев най-вероятно ще обжалва мярката, като дотогава той ще остане в ареста. Защитата не отрече и за възможност за сключване на споразумение с  прокуратурата, съобщи bTV.", "date": "2018.04.23", "title": "Бомбаджията, ранил двама полицаи, остава в ареста"}
{"url": "https://news.bg/world/izrael-udari-artileriyska-pozitsiya-v-siriya.html", "text": "Армията на Израел атакува сирийска артилерийска позиция след минометен огън до границата в северната част на Голанските възвишения, обявиха въоръжените сили на еврейската държава, цитирани от \"Таймс оф Израел\".Въоръжените сили са поразили артилерия на сирийската правителствена армия.Армията пояснява, че \"сирийският режим е отговорен за всяко действие\" и няма да позволи да се нарушава суверенитетът на Израел и да се заплашва сигурността на израелските граждани.В последните месеци Израел засили военните действия на сирийска територия, атакувайки бази на армията.", "date": "2018.04.23", "title": "Израел удари артилерийска позиция в Сирия"}
{"url": "https://news.bg/world/tusk-se-yavi-pred-polskiya-sad-za-katastrofata-v-smolensk.html", "text": "Председателят на Европейския съвет Доналд Туск заяви пред полски съд, че не е имал никаква роля в подготовката на злощастния полет през 2010 г., когато президентът на страната и други 95 души загинаха, пише \"Индипендънт\".Туск даде показания пред съда във Варшава във връзка със самолетната катастрофа край Смоленск през 2010 г, при която загинаха Лех Качински и други 95 представители на властта. По това време Туск бе премиер на страната.Според него \"очевидно\" е, че не е имал участие в планирането на ежедневните събития.Семействата на някои от жертвите обвиняват правителството на Туск и съдят служители, тъй като твърдят, че не са си свършили работата, за да направят пътуването до Русия безопасно.На процеса Туск се явява като свидетел.Съдебният случай е голям политически въпрос в Полша. Наблюдатели коментират, че управляващата партия \"Право и справедливост\" използва проблема, за да атакува председателя на ЕС. т, каза Туск пред съдии.\"Така че от моя гледна точка е очевидно, че не е било нужно да се интересувам и да оказвам влияние\", подчерта той.", "date": "2018.04.23", "title": "Туск се яви пред полския съд за катастрофата в Смоленск"}
{"url": "https://news.bg/health/zdravniyat-ministar-se-obidi-na-dzhipitata.html", "text": "Здравният министър се обиди на джипитата и призова за етика в отношенията.След неформалния съвет на министрите по здравеопазване Кирил Ананиев коментира, че трябва да седнат и да работят, а не да протестират.Ананиев не скри, че е очаквал от тях покана за среща, на която да обсъдят проблемите, които поставят. Той посочи и че не е в неговите правомощия да внася предложение за промяна в законодателството с цел отпадане на издаването на финансови бонове.Министър Ананиев заяви: \"Откровено казано бях много неприятно изненадан от това, че те точно на днешния ден, когато се събира Съвета на министрите в здравеопазването, решиха да демонстрират по този начин своето недоволство. Знаете, че ние сме запознати с абсолютно всички искания. Започнахме диалога преди месец и половина и тогава се разбрахме, че ще продължим този диалог след като те имат конкретни предложения. Очакваме вместо да се разбираме чрез вас медиите или с протестни декларации, очакваме ги, когато бъдат готови да седнем на масата и да продължим този диалог.\"Здравният министър увери, че се работи и по въпроса с отпадането на 24-часовото разположение на джипитата. В момента се създавала териториалната структура за разпределение.\"Само декларации пращат - веднъж не написаха: Уважаеми г-н министър, предлагаме да се видим в удобно за вас време, предлагаме това да бъде следващата седмица\", възмути се Ананиев. По думите му това трябва да е диалогът, а не диалог през оградата навън.Министър Ананиев увери, че работниците в РЗИ ще получат своето 18% увеличение на заплатите с парите за допълнително материално стимулиране. Там той отчете напредък и изчистване на недоразуменията.", "date": "2018.04.23", "title": "Здравният министър се обиди на джипитата"}
{"url": "https://news.bg/world/ungariya-blokira-sreshta-nato-ukrayna.html", "text": "Унгария блокира заплануваното за 27 април заседание на Комисията НАТО-Украйна на ниво външни министри заради украинския закон за езика.Информацията съобщава ТАСС, позовавайки се на дипломатически източник в Брюксел.Заседанието трябваше да се проведе в рамките на министерска среща на НАТО., поясни източникът.На последните две министерски срещи на НАТО през 2018 г. Унгария блокира разговори с Киев заради искането на Будапеща за отмяна на закона за езика.От централата на НАТО потвърдиха пред ТАСС, че заседанието на комисията на ниво външни министри не е включено в програмата на срещата на министрите на външните работи в Брюксел на 27 април.През септември 2017 г. президентът на Украйна Петро Порошенко се подписа под закона за образованието, в който е заложено да не се преподава на езици на националните малцинства в училищата.Законът е критикуван от България, Гърция, Молдова, Полша, Румъния и Русия. Най-твърда е позицията на Унгария, тъй като в Украйна живеят около 150 000 етнически унгарци.", "date": "2018.04.23", "title": "Унгария блокира среща НАТО-Украйна"}
{"url": "https://news.bg/health/na-dzhipitata-se-plashta-po-malko-otkolkoto-na-veterinarya-za-hamstera.html", "text": "Ако таксата при личен лекар стане 5,10 лв. реално цената на един преглед ще набъбне до главоломните 9.00 лв. Ако някой ми покаже ветеринарна клиника, в която можеш да заведеш дребен гризач за преглед от 9.00 лв. нека да вдигне ръка. С тези думи председателят на Софийската организация на общопрактикуващите лекари д-р Георги Миндов се обърна към колегите си джипита от столицата, събрали се за пореден път на протест пред сградата на НДК, по времето, когато вътре се провежда неформален съвет на министрите на здравеопазването.Искането им е за намаляване на административната тежест и връщане на положението по отношение на таксата от преди 2012 г. Тогава потребителската такса бе обвързана с минималната работна заплата - 1%, но с постановление на МС това правило е отпаднало. В момента заплащаната такса от пациентите е в размер на 2,90 лв.\"Замразяването на тази такса води до демотивация и деквалификация, бърнаут синдром, амортизация на апаратурата и в крайна сметка всичко това води до риск за живота и здравето на пациента\", заяви д-р Миндов.Той отбеляза, че най-болезнена е темата с освободените от потребителска такса лица. По думите му в момента общопрактикуващите лекари изпълняват социалната политика на държавата.\"Ако някой за нещо е решил да освободи нашите пациенти от потребителска такса, да бъде така любезен да им я изплати\", каза още Миндов.Той бе категоричен, че постоянно се внушава на пациента, че всичко им е безплатно, неогранчено и безлимитно и когато един ден пациентът бъде поставен в ситуация да заплати дадена услуга - агресията се излива срещу лекарите.В момента тече допитване между общопрактикуващите лекари в цялата страна. Ако не им се обърне внимание, те се заканват да протестират на национално ниво.\"Общопрактикуващият лекар е превърнат в един печатарски работник, в един полиграфически комбинат, в който се печатат тонове хартия и въобще забравя за грижите за пациента си - брои дни, таблетки, опаковки, протоколи, подлепя рецепетурни книжки като оригами и винаги в крайна сметка при проверка бива санкциониран като нарушител\", каза още д-р Миндов.Днешният протест е продължение на протеста на общопрактикуващите лекари от 1-ви март. Оттогава досега няма диалог от страна на министерството.Протестната декларация на общопрактикуващите лекари съдържа шест точки: Тревога буди и фактът, че по-голяма част от общопрактикуващите лекари са на възраст над 50 години. \"Крайно време е и управляващите и хората да разберат, че след десет години общопрактикуващи лекари няма да има\", категоричен бе д-р Николай Колев, заместник-председател на Софийско сдружение на общопрактикуващите лекари. По думите му  - София, Пловдив, Варна.", "date": "2018.04.23", "title": "На джипитата се плаща по-малко, отколкото на ветеринаря за хамстера"}
{"url": "https://news.bg/world/putin-kam-makron-grubo-pogazihte-pravilata-s-udarite-v-siriya.html", "text": "Въздушните удари на САЩ, Франция и Великобритания са грубо нарушение на международното право.Това е подчертал руският лидер Владимир Путин в телефонен разговор с френския си колега Еманюел Макрон, който днес започва тридневно посещение в САЩ.В съобщение на Кремъл се казва, че двамата лидери са обсъдили Сирия и сложната обстановка след ударите на САЩ и съюзниците им.От руска страна се подчертава, че тази акция се явява грубо нарушаване на международното право, която е довела до допълнително усложняване на процеса по политическо урегулиране на сирийската криза. В същия контекст е отбелязана и важността на провежданата от експерти на ОЗХО мисия в Сирия.Двете държави ще продължат съвместните усилия за възобновяване на мирните преговори за арабската страна.Путин е информирал Макрон за предприетите от Русия стъпки за облекчаване на хуманитарната ситуация в Сирия.Военният удар на западната коалиция е проведен на законно основание, контрирал Макрон, информира Елисейският дворец, цитиран от ТАСС.Според Макрон ударите са в съответствие с международното право.Държавните глави на Русия и Франция са се изказали в подкрепа продължаване реализацията на споразумението за иранската ядрена програма, което се явява важен фактор за гарантиране на международната безопасност.Двамата лидери също така обсъдиха актуални въпроси от руско-френските отношения преди визитата на Макрон в Русия през май.", "date": "2018.04.23", "title": "Путин към Макрон: Грубо погазихте правилата с ударите в Сирия"}
{"url": "https://news.bg/int-politics/gartsiya-gnevno-othvarlya-predlozhenata-ot-erdogan-razmyana-na-voenni.html", "text": "Турският президент Реджеп Тайип Ердоган предизвика гняв у Атина с предложение двамата гръцки гарничари, арестувани в Турция през март, да бъдат разменени за осемте турски военнослужещи, които избягаха в Гърция, съобщава \"Гардиън\".Само няколко дни след като свика предсрочни избори, Ердоган лансира идеята за за разменна сделка, изтъквайки, че Анкара може да върне гръцките войници, ако Атина първо екстрадира осемте турски военнослужещи. \"Ако ни ги предадат, ние ще разгледаме молбата на Гърция\", коментира турският държавен глава през уикенда, публично свързвайки двата казуса за първи път.Той настоя, че турските военнослужещи умишлено са избягали в страната членка на Европейския съюз след участието им в неуспешния преврат в Турция през юли 2016 г. и обяви, че Анкара вече е отправила оферта към Гърция. Въпреки нарастващото напрежение между двете страни, Турция искала добри отношения със съседката си, посочи Ердоган.\"Те ни помолиха да върнем гръцките войници, а ние им казахме, че \"ако отправяте такова искане, първо трябва да ни дадете войниците от ФЕТО, участвали в преврата срещу нашата страна\", подчерта Ердоган. С абревиатурата ФЕТО турското правителство определя движението на живеещия в изгнание в САЩ ислямски проповедник Фетхуллах Гюлен. Турските власти нарочиха Гюлен за мозък на пуча.Вчера президентът на Гърция Прокопис Павлопулос отхвърли офертата, докато гръцкият военен министър Панос Каменос подчерта, че тя предоставя допълнително доказателство, че двамата гръцки войници са държани като \"заложници\".27-годишният сержант Димитрис Куклацис и 25-годишният лейтенант Ангелос Митретодис бяха арестувани, след като бяха хванати в \"забранена военна зона\" от турските власти в началото на март. Те бяха задържани в строго охраняван затвор в Одрин, очаквайки оттогава съдебен процес.Гръцките военни твърдят, че двамата случайно са преминали през сухопътната граница, след като са се изгубили при лошо време. Осемте турски военнослужещи потърсиха защита в Гърция непосредствено след опита за преврат, кацайки с хеликоптера си край североизточния гръцки град Александруполис. Те отричат участие в пуча.Неколкократните искания за тяхното екстрадиране бяха отхвърлени, като Върховният съд на Гърция постанови, че мъжете няма да получат справедлив съдебен процес, ако се върнат у дома. В четвъртък съдът отиде още по-нататък, одобрявайки освобождаването от ареста на един от осемте турски военнослужещи.Гръцкият президент определи идеята за размяна на войниците като \"немислима\".\"Действително е за съжаление, че трябва да има такова смесване между войниците, които са задържани произволно, и турските граждани, на които е предоставено политическо убежище в съответствие с правилата на международното право\", подчерта гръцкият държавен глава.Напрежението между двете страни, които иначе са членки на НАТО, нарасна драматично през последните месеци, включително заради спорове заради островчета в Егейско море, както и заради нарушаване на въздушното пространство на Гърция от страна на Турция.", "date": "2018.04.23", "title": "Гърция гневно отхвърля предложената от Ердоган размяна на военни"}
{"url": "https://news.bg/world/mitnicheskata-agentsiya-na-sasht-globi-s-500-dolara-zhena-zaradi-yabalka.html", "text": "Митническата агенция на САЩ глоби с 500 долара жена заради ябълка, съобщава БиБиСи.Кристъл Тадлок разказа, че по време на полет от Париж до САЩ самолетната компания Delta Air Lines е раздала безплатни ябълки на пътниците. Тадлок поясни, че е запазила ябълката си за следващия полет от Минеаполис до Денвър.Но ябълката й е извадена от ръчния й багаж по време на митническа проверка в Минеаполис.От Службата за митнически и граничен контрол на САЩ не са коментирали казуса, но обявиха, че всички селскостопански продукти трябва да бъдат декларирани.Ябълката е раздадена в пликчета. Тадлок поясни, че не е изваждала плода от пликчето и го е оставила в багажа си за втората част от пътуването си до Денвър, Колорадо.Когато ябълката била извадена от агентите, Тадлок казала пред служител, че ябълката е предоставена от самолетната компания. Тя попитала дали трябва да я изяде, или да я изхвърли.Митническият служител я глобил с 500 долара. Тадлок сега има възможност да плати глобата или да се обърне към съда. Тя заяви пред KDVR в Денвър, че ще търси правата си в съда.Наистина е жалко някой да премине през това и да бъде третиран като престъпник заради плод, оплака се Тадлок.", "date": "2018.04.23", "title": "Митническата агенция на САЩ глоби с 500 долара жена заради ябълка"}
{"url": "https://news.bg/world/oon-raste-zaplahata-ot-izpolzvane-na-yadreni-orazhiya.html", "text": "Топ представител на ООН заклейми увеличаващата се риторика, че ядрените оръжия са необходими и предупреди, че се увеличава рискът от използване на такива оръжия, информира АФП.\"\", каза Изуми Накамицу, заместник на генералния секретар по въпросите на разоръжаването, по време на среща за преглед на Договора за неразпространение на ядрените оръжия (ДНЯО).Договорът е подписан преди половин век. Той има за цел предотвратяване разпространението на атомни оръжия, но също така задължава ядрените държави да намалят запасите си.В началото на срещата в Женева Накамицу предупреди, че \"светът днес е изправен пред подобни предизвикателства като в контекста, който даде началото на ДНЯО\".Въпреки че тя приветства разведряването на международната обстановка около КНДР, която напусна договора преди 15 г., но през уикенда наложи мораториум върху тестването на ядрени оръжия, Накамицу предупреди, че като цяло \"геополитическата обстановка се влошава\".\"\", подчерта представителят.\"Реториката за необходимостта и полезността на ядрените оръжия се увеличава\", каза тя и акцентира, че модернизираните програми на ядрените държави водят до нова въоръжена надпревара.", "date": "2018.04.23", "title": "ООН: Расте заплахата от използване на ядрени оръжия"}
{"url": "https://news.bg/int-politics/iran-za-yadrenata-sdelka-vsichko-ili-nishto.html", "text": "Страните от Европа, подписали ядреното споразумение на Иран със световните сили, трябва да убедят президента на САЩ Доналд Тръмп да не се изтегля от споразумението, тъй като няма \"План Б\" за споразумението. Това предупреди външният министър на Иран Мохамед Джавад Зариф в профила си в \"Туитър\".\"Нещата стоят така: или всичко, или нищо. Европейските лидери трябва да насърчат Тръмп не само да остане в ядреното споразумение, но е по-важно да започнат да изпълняват лоялно своята част от сделката\", настоява иранският първи дипломат.Съгласно споразумението на Иран със САЩ, Франция, Германия, Великобритания, Русия и Китай, Техеран се съгласи да ограничи ядрената си програма, за да задоволи силите, че тя не би могла да бъде използвана за разработване на атомни бомби и оръжия. В замяна Иран получи облекчение на санкциите, повечето от които бяха отменени през януари 2016 г.Тръмп даде на страните от Европа, които са страни по споразумението, краен срок до 12 май за \"поправяне на ужасните недостатъци\" на ядрената сделка, сключена през 2015 т., или ще откаже да удължи освобождаването на Иран от американските санкции.Френският президент Еманюел Макрон заяви вчера, че няма \"план Б\" за сделката и САЩ трябва да останат в споразумението, докато няма по-добър вариант.\"Президентът Макрон правилно казва, че няма \"план Б\" относно споразумението\", коментира Зариф.Иран заяви, че ще се придържа към споразумението, докато другите страни го зачитат, но ще го \"скъса\", ако Вашингтон излезе от него.", "date": "2018.04.23", "title": "Иран за ядрената сделка: Всичко или нищо"}
{"url": "https://news.bg/politics/manolova-iska-ombudsman-v-obshtini-s-nad-10-000-dushi.html", "text": "Националният обществен защитник Мая Манолова предлага Законопроект за промени в Закона за местното самоуправление и местната администрация. Идеята е с него да се облекчи процедурата по избор на местни обществени посредници и да регулира тяхното финансиране.Самата идея, че дейността на местния обществен посредник се финансира от съответната община, общинския съвет или кмета, създава възможности за натиск върху местния омбудсман. Нашето предложение е в законопроекта задължително да бъде предвидено целево финансиране от националния бюджет за общините, които са избрали свои местни обществени посредници. По този начин да се гарантира и от финансова гледна точка независимостта на местния омбудсман, каза Мая Манолова по време на среща с Националното сдружение на местните обществени посредници в България в сградата на парламента.Манолова е категорична, че в общините с население над 10 000 души би следвало да се избира местен омбудсман. Най-голям е броят на общините между 10 и 20 хил. души - те са 66 по наши данни, каза омбудсманът.Това означава, че 13-те процента от населението на България, които живеят в тези общини би било добре да имат защита на своите права в лицето на местния омбудсман, обясни тя.Като основен проблем, създаден от законодателството за избор на омбудсман, Манолова посочи постигането на мнозинство от 2/3-ти и с финансирането.Не бих искала да мисля, че има страх от местните власти, че ще има един силен защитник на гражданските права, защото общините, които са се престрашили да имат свой обществен защитник, виждат позитивите от този коректив. Манолова изреди и проблемите, с които се сблъскват кметовете на малките населени места - делегираните бюджети, изборността, възможността гласът им да се чува, а не да бъдат пренебрегвани от кметове и от общински съвет.В България, която е най-бедната страна в Европа, гражданите имат множество проблеми, множество нарушени, застрашени права в редица области. Огромно е социалното страдание - проблемите на хората с бедността и липсата на перспектива. Огромни са проблемите на населението с администрацията - местна и централна. Огромни са проблемите със свръхправомощия на силните на деня - монополите. Гражданите имат отчаяна нужда от защита на техните права, от институция, която да ги подкрепя, да им стои зад гърба им, да е на тяхна страна в случаите, в които имат сериозен проблем, мотивира предложението си Манолова.Според нея, за гражданите на България е ясно, че тази институция е омбудсманът - националният и местните.Няма как като национален омбудсман да \"огреем\" навсякъде. Ако имаше местни обществени посредници във всички български общини, работата и на националния омбудсман би била по-лесна. Най-добрият вариант за защита на правата на българските граждани би била мрежата от омбудсмани - национален и местни. Към момента тази мрежа има доста дупки - от 245 общини има избрани обществени посредници в 14 от тях. От друга страна - в София около 2,5 млн. души имат свой местен обществен защитник, каза Манолова.Проблемите, които създава законодателството, са трудно преодолими, за да се стигне до успешен избор за местата, където съответният общински съвет има такива намерения, допълни националният омбудсман.", "date": "2018.04.23", "title": "Манолова иска омбудсман в общини с над 10 000 души"}
{"url": "https://news.bg/world/koalitsiyata-na-sauditska-arabiya-bombardira-svatba-v-jemen.html", "text": "Водената от Саудитска Арабия коалиция бомбардира сватба в село в северозападната част на Йемен в неделя вечерта. Най-малко 20 души са убити, съобщиха жители и медицински източници, цитирани от \"Ройтерс\".Директорът на болница Al Jumhouri в град Хаджа заяви пред осведомителната агенция, че болницата е приела 40 тела, повечето от тях разкъсани на парчета. Представителят поясни, че при въздушния удар са ранени 46 души, включително 30 деца.Жители и медици казаха пред медията, че 20 души са убити, а най-малко 30 са ранени.Говорител на коалицията съобщи, че разследват информацията.При друга бомбардировка в село Тайба в неделя вечерта е убито четиричленно семейство.", "date": "2018.04.23", "title": "Коалицията на Саудитска Арабия бомбардира сватба в Йемен"}
{"url": "https://news.bg/world/karadzhich-osaden-sam-na-bazata-na-shegi-i-sluhove.html", "text": "Бившият лидер на босненските сърби Радован Караджич обжалва наложената срещу него 40-годишна присъда за геноцид и военни престъпления, съобщава БиБиСи.Трибуналът на ООН в Хага ще заседава два дни.По време на заседанието Караджич, цитиран от АФП, призова съдиите да отхвърлят обвиненията. Той гневно отрече, че стои зад етническо прочистване и убийства по време на конфликта.Той определи като \"митове\" изтребването или прогонването на босненски мюсюлмани и хървати по време на войната от 1992 до 1995 г.Караджич каза пред петима съдии, че е бил политически лидер, който се е стремял към защита на Югославия и конституцията й. Според него изявленията му от 90-те г. на XX век са \"изопачени\".Радован Караджич изтъкна, че е осъден на базата на \"шеги и слухове\".Международният наказателен съд за бивша Югославия осъди Караджич през март 2016 г.Бившият лидер на сърбите в Босна твърди, че присъдата е \"политическа\". Адвокатът му обяви, че Караджич не е получил справедлив процес, докато прокуратурата иска да увеличи присъдата в доживотна.Бившият командир на босненските сърби Ратко Младич беше осъден на доживотен затвор по подобни обвинения през ноември 2017 г.Бивш психиатър, Караджачи беше президент на Република Сръбска по време на Босненската война през 90-те XX век.Той беше признат за виновен по 10 от 11 повдигнати обвинения в геноцид, военни престъпления и други по време на конфликта, включително и клането в Сребреница през юли 1995 г., когато бяха избити 8 000 мюсюлмани. Караджич също е подведен под отговорност за обсадата на Сараево, която продължи повече от 3 г. и доведе до смъртта на 10 000 цивилни. Но той бе оправдан по едно от обвиненията в геноцид, отнасящо се до зверства в други седем босненски града.Караджич се криеше в продължение на години преди да бъде задържан в Сърбия през 2008 г.", "date": "2018.04.23", "title": "Караджич: Осъден съм на базата на шеги и слухове"}
{"url": "https://news.bg/society/mestyat-v-gartsiya-3-mecheta-spaseni-kray-yazovir-dospat.html", "text": "При съвместна акция на Министерство на околната среда и водите, Регионална инспекция по околна среда и води - Смолян и фондация \"Четири лапи\" в събота, 21 април, бяха спасени 3 мечета. Животните бяха открити край пътя в близост до родопското село Барутин, в близост до язовир Доспат.Горските обитатели са на съвсем крехка възраст. Те са намерени сами, без майка си, което е наложило спешното им спасяване и настаняване в Парка за танцуващи мечки край Белица.Днес стана ясно, че когато мечетата укрепнат, те ще бъдат преместени в специален спасителен център в Гърция.Трите мечета са на възраст около три месеца и все още бозаят. На 22 април, неделя, мечетата бяха прегледани от ветеринарен лекар.Трите мечета са били силно стресирани заради преждевременното им отделяне от майката. Това заяви управителят на стопанисвания от \"Четири лапи\" и фондацията на Бриджит Бардо спасителен център Димитър Иванов. По думите му мечетата са били само близо денонощие. През това време те не са се хранили и не са поемали течности.\"Опитът ни сочи, че при над 90% от случаите на намерени мечета в дивата природа, майката е прогонена или отстреляна от бракониери. Отглеждането на осиротели мечета от хора е изключително трудно, но въпреки това ще направим всичко възможно, за да ги спасим\", допълни Иванов.Специалистите на \"Четири лапи\" са започнали захранването на мечетата с козе мляко, което е най-близко по състав до кърмата на мечките, като към него се добавят витамини.Две от мечетата са от мъжки пол, а едно от женски. Най-едро е женското мече, което тежи над 3 килограма. Притесненията на гледачите и лекарите в парка са свързани с най-дребното мече, което тежи под 2 кг.Животните са под денонощно наблюдение от екипа на парка и се очаква до две седмици, когато общото им състояние се стабилизира и укрепне, те да бъдат настанени в спасителен център в Гърция, който е специализиран в отглеждането на осиротели мечета и подготвянето им за живот в дивата природа.За да се намали стреса на мечетата, както и да се гарантира успешното им отглеждане и реадаптиране към живот в дивата природа, контактът им с хора ще бъде сведен до минимум. До заминаването им за Гърция те ще бъдат отглеждани в карантинно помещение и до тях няма да бъдат допускани посетители на Парка за танцуващи мечки и журналисти.", "date": "2018.04.23", "title": "Местят в Гърция 3 мечета, спасени край язовир \"Доспат\""}
{"url": "https://news.bg/int-politics/sblasatsi-mezhdu-kraynodesni-ekstremisti-i-migranti-na-o-lesbos-v-gartsiya.html", "text": "Полицията на гръцкия остров Лесбос тази сутрин прекрати протест, в който са участвали стотици мигранти, както и сблъсъци на мигрантите с местното население, което ги е накарало да евакуират центъра на Митилини, столицата на острова, съобщава ДПА.Полицията се е намесила, използвайки сълзотворен газ, зашеметяващи гранати и палки, за да раздели мигрантите от крайнодесни екстремисти, които са ги замеряли с камъни и бутилки.Няколко души са били леко ранени при сблъсъците, уточняват гръцките медии.Мигрантите, предимно афганистанци, са окупирали централния градски площад, настоявайки да бъдат прехвърлени в континенталната част на Гърция.Хиляди мигранти, пристигнали през Егейско море от Турция с надеждата да се доберат до Западна Европа, остават изолирани на о. Лесбос, живеейки в мизерни условия.Според официалните данни на Атина около 6500 души са наблъскани в най-големия лагер на Лесбос - Мория, чийто капацитет е за 3500 души.Повече от 1 млн. души пристигнаха в Европа през гръцките егейски острови по време на пика на мигрантската криза през 2015 и 2016 г.Страните по т. нар. Балкански маршрут затвориха границите си за мигрантите преди две години, но някои все още се опитват да използват този път, въпреки опасностите от плаване през морето и перспективата да бъдат затваряни в лагери навсякъде по пътя им.", "date": "2018.04.23", "title": "Сблъсъци между крайнодесни екстремисти и мигранти на о. Лесбос в Гърция"}
{"url": "https://news.bg/world/ek-predlozhi-novi-pravila-za-zashtita-na-razoblichitelite.html", "text": "Европейската комисия (ЕК) предложи въвеждане на нови правила за защита на разобличителите.Комисията предлага по-голяма защита на издайниците, които разобличават измами, укриване на данъци, злоупотреба с лични данни и други престъпления.Действията на ЕК са на фона на критики на активисти за по-голяма прозрачност относно законодателство за защита на лица, които разкриват информация за нарушаване на еврозаконодателството. Те дават пример с двама бивши служители в счетоводна фирма, които бяха съдени през 2016 г. за изтичане на информация за данъчни сделки на Люксембург с големи корпорации. Тази година присъдата срещу единия беше отхвърлена от най-висшата съдебна инстанция на Люксембург.Европейската комисия обяви, че излиза с предложение, което ще промени правилата на играта.Днешното предложение осигурява защита на територията на целия Съюз за лицата, сигнализиращи за нарушения на законодателството на ЕС в областта на обществените поръчки, финансовите услуги, предотвратяването на изпирането на пари и финансирането на тероризма; безопасността на продуктите; сигурността на транспорта; опазването на околната среда; ядрената безопасност, безопасността на храните и фуражите и здравето на животните и хуманното отношение към тях; общественото здраве; защитата на потребителите; неприкосновеността на личния живот, защитата на данните и сигурността на мрежите и информационните системи. То се прилага и по отношение на нарушения на правилата за конкуренция на ЕС, нарушения и злоупотреби при правилата за облагане с корпоративен данък и вреди, нанасяни на финансовите интереси на ЕС.Комисията насърчава държавите членки да надхвърлят тези минимални стандарти и да създадат всеобхватни рамки за защита на лицата, сигнализиращи за нередности, въз основа на същите принципи.Всички предприятия с над 50 служители и с годишен оборот над 10 милиона евро ще трябва да въведат вътрешна процедура за разглеждане на сигнали за нередности. Новият закон ще обхване всички държавни и регионални администрации и общини с над 10 000 жители.Механизмите за защита, които ще трябва да се установят, включват:Ясни канали за сигнализиране, както в рамките на организацията, така и извън нея, които гарантират поверителност;Триетапна система за сигнализиране:Вътрешни канали за сигнализиране на нередности;сигнализиране пред компетентните органи — ако вътрешните канали не функционират или не може разумно да се очаква да дадат резултат (напр. когато използването на вътрешни канали би могло да застраши ефективността на разследващите действия на отговорните органи);сигнализиране на обществеността/медиите — ако не се предприемат подходящи действия след сигнализиране по други канали или в случай на явна опасност за обществения интерес или на необратими вреди;Задължения за обратна информация за органите и предприятията, които в срок от 3 месеца (за вътрешните канали за сигнализиране за нередности) ще трябва да дадат отговор и да извършат последващи действия в резултат на подаден сигнал;Предотвратяване на ответни действия с цел отмъщение и ефективна защита: всички форми на ответни действия с цел отмъщение са забранени и следва да се санкционират. Ако срещу лицето, сигнализиращо за нередности, бъдат предприети ответни действия с цел отмъщение, то следва да има достъп до безплатни съвети и подходящи правни средства за защита (напр. мерки за прекратяване на тормоза на работното място или за предотвратяване на уволняване). Тежестта на доказване в такива случаи ще се обръща, така че лицето или организацията, срещу които е подаден сигнал, да са тези, които трябва да докажат, че не са предприели ответни действия с цел отмъщение срещу подалото сигнал лице. Лицата, сигнализиращи за нередности, ще бъдат също така защитени при съдебни производства, по-конкретно чрез освобождаването им от отговорност за оповестяването на информацията.Предложението цели да защити отговорното сигнализиране за нередности, което наистина се стреми да защити обществения интерес. Ето защо в него са включени защитни механизми за предотвратяване на злонамерено или целящо злоупотреба подаване на сигнали и за предотвратяване на неоснователно накърняване на репутацията. Лицата, засегнати от подадени сигнали за нередности, се ползват в пълна степен от презумпцията за невиновност, от правото на ефективна правна защита и на справедлив съдебен процес и от правото на защита.Предложението изисква одобрението на страните членки на ЕС и европарламента преди да се превърне в закон. В момента само 10 държави членки напълно защитават разобличителите.", "date": "2018.04.23", "title": "ЕК предложи нови правила за защита на разобличителите"}
{"url": "https://news.bg/society/evropa-ni-savetva-da-obuchavame-granicharite-na-choveshki-prava.html", "text": "Отношението към мигрантите в България е лошо. Страната обаче е положила значителни усилия за справянето с предизвикателствата от мигрантската криза.Това констатира доклад на Съвета на Европа за миграцията в България. Докладът е изработен от специалния пратеник на генералния секретар на Съвета на Европа по въпросите на миграцията и бежанците Томаш Бочек, който е бил на проверка в България в периода от 13 до 17 ноември 2017 година.Като цяло докладът е критичен. В него се подчертават трудностите, които мигрантите преживяват, особено тези, преминаващи границата ни с Турция. Проблеми имало и при правото на бежанците да получат международна закрила. Главните трудности, с които се сблъскват мигрантите у нас, са свързани с липсата на информация на разбираем език, лошите условия в центровете за настаняване, тежката административна процедура по разглеждане на молбите им за предоставяне на убежище, както и липсата на адекватна правна помощ.Въпреки тези недостатъци обаче Бочек признава усилията на страната ни за справяне с предизвикателствата от мигрантската криза. \"България положи стабилни и забележителни усилия, така че съвместно с подкрепата на ЕС, международни организации и няколко неправителствени организации, да получи голям брой мигранти и бежанци, които са пристигнали или преминали през страната през последните няколко години. През това време България неколкократно е променяла законодателства в областта на приемане на чужденци и предоставяне на убежище, както и е подсилила граничния контрол, така че да се предотврати незаконното навлизане на бежанци\", пише в доклада.Документът констатира, че като цяло отношението в страната ни към бежанците е отрицателно. \"Общественото отношение към мигрантите и бежанците като цяло е негативно, докато използването на антимигрантска реторика в политическия дискурс се засилва покрай избори.\"Според Томаш Бочек понастоящем в България има малко пристигащи бежанци. Такъв е броят на тези, които търсят убежище в страната ни. Предвид тези обстоятелства родната ни система за предоставяне на убежище не е подложена на \"стрес-тест\".Ако миграционният натиск към България обаче се засили, страната ни ще трябва да предприеме по-нататъшни мерки за разработването и осигуряването на по-устойчива система за предоставяне на международна закрила на нуждаещите се, както и да гарантира интегрирането на тези хора в българското общество, което да стане в пълно съответствие с Европейската конвенция по правата за човека (ЕКПЧ) и други европейски стандарти.За да постигне тези цели, специалния пратеник на Съвета на Европа по въпросите на миграцията и бежанците Томаш Бочек препоръчва България да се възползва от експертната помощ на Съвета на Европа в някои области.Първо, Съветът на Европа препоръчва у нас да се подобри достъпът на хората до международна закрила. За целта се препоръчва:Второ, Томаш Бочек препоръчва у нас да се гарантира, че условията за приемане на мигранти и бежански осигуряват необходимия жизнен стандарт, отчитайки различните нужди на тези хора, особено на хората със специфични нужни и потребности.Трето, препоръчва се България да предприеме действията, така че да гарантира, че мигрантите и бежанците не се подлагат на произволни арести. За целта Съвета на Европа препоръчва:Четвърто, Съветът на Европа препоръчва в България да се засилят практиките за защита на децата чрез осигуряване на по-добри практики за оценка на възрастта на децата, както и настойничеството им. Децата имат нужда и от по-добър достъп до здравеопазване, образование и други услуги за подкрепа.Пето, на бежанците и мигрантите, които ще останат в България, трябва да бъде осигурен пълен и ефективен достъп до социални и икономически права. За целта се препоръчва страната ни да обмени опит и практики с общините, с цел да се улеснят начините за осведоменост.Междувременно стана ясно и че  относно дейността на Съвета на Европа изказва \"силно подозрение\" за корупция в парламентарната асамблея на Съвета.Подозрение за съществуващи корупционни практики в Съвета на Европа е база на частно разследване на независима група. Разследването е 10-месечно, а резултатите са публикувани в доклад от 219 страници.Главните подозрения за корупционни схеми касаят действията на Съвета по отношение държави като Азербайджан, Испания, Италия, Сирия и други.Сериозни са подозренията за корупционни действия около назначаването на Педро Аграмунт като председател на Парламентарната асамблея на Съвета на Европа (ПАСЕ).", "date": "2018.04.23", "title": "Европа ни съветва да обучаваме граничарите на човешки права"}
{"url": "https://news.bg/world/premierat-na-armeniya-serzh-sarkisyan-podade-ostavka.html", "text": "Премиерът на Армения Серж Саркисян подаде оставка, съобщават руски медии.В съобщението на пресслужбата се казва, че лидерът на протеста Никол Пашинян е прав и че Серж Саркисян е сбъркал.Премиерът подчертава, че с оставката си изпълнява искането на \"уличното\" движение.В края Серж Саркисян призовава за \"мир, хармония и логика в нашата страна\".Първият вицепремиер Карен Карапетян временно ще е министър-председател на Армения.Оставката идва на фона на многохилядните протести в цялата страна.Днес е организиран пореден голям протест, в който участваха и арменски войници. Демонстрантите обвиняват премиера в корупция и авторитарно управление. Стотици войници участваха в днешната антиправителствена демонстрация в Ереван.Армейското военно министерство се закани да предприеме строги мерки срещу военнослужещите, взели участие в протестите.Междувременно стана ясно, че лидерът на протестното движение Никол Пашинян е освободен.Протестните демонстрации започнаха на 13 април.", "date": "2018.04.23", "title": "Премиерът на Армения Серж Саркисян подаде оставка"}
{"url": "https://news.bg/politics/restriktsii-na-reklamata-na-hazarta-kako-za-tsigarite-predlagat-ot-demokratichna-balgariya.html", "text": "Ограничаване на рекламата на хазартни игри, като дейността да се третира наравно с рекламата на тютюневи изделия и спиртни напитки. Това предлагат от \"Демократична България\" в законопроект за изменение и допълнение на Закона за хазарта, който е изпратен до Председателя на Народното събрание и всички парламентарни групи.Императивната забрана за реклама на хазартни игри ще уеднакви регулацията с европейската в тази посока и ще даде оптимално рестриктивен достъп за промотиране и разпространение чрез масовите средства за осведомяване.Според \"Демократична България - Обединение\" сега действащият Закон за хазарта създава общи правни положения в режима на организиране на игри на случайността, като задава рестриктивен контрол преимуществено върху казината и игралните зали без обаче оглед на новите тенденции лотарийните игри и моментите печалби. Законодателството същевременно либерализира хазартните игри от ново поколение, паралелно с нарастващите тенденции за навлизане на дигитални възможности за трансгранични и вътрешни залагания през интернет, мобилен телефон и телевизия, включително и онлайн-лотарии и игри от разстояние.Стремежът на \"Демократична България\" е да бъде разширен обхватът на законовата регламентация, за да се даде законова защита, която да бъде в помощ на обществото, заявяват от новото дясно обединение.От \"Демократична България\" са разтревожени, че към настоящия момент особени изисквания за разпространение на хазартни игри се наблюдава само при ситуиране и отстояние от училища и домове за деца, което на практика протектира разпространението на лотарийни билети и моменти игри без оглед важността за улеснен достъп от беззащитни обществени групи.Затова и предлагат да се въведе императивна промяна и при разпространението на територията на и в близост до площи публична и общинска собственост, както и лечебни заведения.Промените целят да хармонизират критериите за организиране и разпространение на хазарта, без оглед конкретния вид игра, заявяват от \"Демократична България\".От там предлагат още мандатност на членовете на комисията, което би повишило общественото доверие в регулатора и неговата безпристрастност.Въвеждат се и пропорционалност на вноските за социално отговорно поведение на организаторите на хазартни игри, която е в процентно съотношение с печалбата от тяхната дейност. Събраните пари да се насочват към борба и превенция на зависимостите. Предложени са и разпоредби, които да приведат в действие неработещата сега норма част от държавните такси, събирани от организаторите на хазартни игри, да се привеждат в ..\"Демократична България\" счита, че настоящият закон не осигурява системен подход при лицензирането и постлицензионния контрол върху организаторите на различни хазартни игри, а дори стимулира участието в лотарии чрез липсата на системна регламентация на този тип дейности. Наред с това считаме, че наименованията на хазартните дейности не следва да въвеждат в заблуда обществото и с оглед което е адресирана законова промяна, императивно забраняваща търговското наименование на организатора и/ или играта да бъде подвеждащо и двусмислено.", "date": "2018.04.23", "title": "Рестрикции на рекламата на хазарта како за цигарите, предлагат от \"Демократична България\""}
{"url": "https://news.bg/int-politics/gartsiya-sryaza-turtsiya-otdalechavala-se-ot-evropa.html", "text": "Премиерът на Гърция Алексис Ципрас отхвърли всякаква сделка с Турция за освобождаването на двамата гръцки войници, задържани от Анкара, като вместо това подчерта, че съюзничката им в НАТО сякаш се отдалечава от Европа, съобщава \"Ройтерс\".\"Турция изглежда като страна ... в риск да загуби ориентацията си и да се отдалечи от европейските си цели\", изтъкна Ципрас.Гръцкият премиер, който е говорил пред депутати от неговата партия \"Сириза\", допълни обаче, че приветства неотдавнашните коментари на турския президент Реджеп Тайип Ердоган относно \"необходимостта и ценността\" на мирните отношения с Гърция.", "date": "2018.04.23", "title": "Гърция сряза Турция, отдалечавала се от Европа"}
{"url": "https://news.bg/economics/i-palmovo-maslo-ima-v-mlyako-za-malki-detsa-prodavano-u-nas.html", "text": "В мляко за малки деца има по-високо съдържание на растителни мазнини (включително и палмово масло) в българския аналог за сметка на по-малко съдържание на мляко на прах. Продуктът от България не съдържа млечна суроватка на прах и е с по-ниско съдържание на микроелементи и витамини. Въпреки че българският аналог може да се определи като с по-ниско качество, той се предлага на сходна цена с тази в Италия.Този пример е даден при основните резултати от проучването за \"двоен стандарт\" при храните, предлагани на българския и на европейския пазар, съобщиха от Министерството на земеделието, храните и горите.Установените по-съществени различия чрез анализ на етикетите и проведените изпитвания показва разлики и при Сирене моцарела - разлика в цвета и вкуса на продуктите, наличие на шупли в разрезната повърхност и утайка в саламурата на българския аналог. Българският продукт е с по-ниско нетно количество и по-малко количество сирене в опаковката, за сметка на повече саламура, показва изследването.В бързо замразените багети има по-малко колбас и твърдо сирене в продукта на българския пазар, за сметка на повече чушки, доматено пюре и хлебна база.В млечния шоколад има по-ниска масленост и по-ниско съдържание на какао в българския аналог. В млечен шоколад от друга марка е установено по-малко съдържание на лешници в продукта на българския пазар, показва изследването.В безалкохолните напитки има разлики в състава, степента на газираност, вкуса и енергийната стойност.При безалкохолна напитка с вкус на портокал от една и съща марка, българският аналог е с малко по-ниско плодово съдържание в сравнение с продукта от Австрия и съдържа глюкозо-фруктозен сироп вместо захар.Тъй като продуктът е широко разпространен в цяла Европа е направено допълнително сравнение на етикетите с още пет други държави-членки на ЕС (Италия, Испания, Белгия, Германия и Унгария), според което плодовото съдържание варира от 5% в Българи и Унгария до 12% в Италия. В Италия, Белгия, Германия и Австрия продуктът съдържа захар, а в България, Унгария и Испания - фруктозо-глюкозен сироп.22 продукта (42% от обхванатите продукти) се предлагат по-скъпо в България отколкото в другата държава-членка на ЕС.Сред примерите за по-скъпи продукти са от 1% за сирене \"Бри\" в Чехия до 166% за една марка паста в Италия. В Италия има драстична разлика при една марка макаронени изделия, чиито цени в България са около 2,5 пъти над тези на италианските аналози. В Германия има значително по-високи цени на българския пазар за плодов сок, чай и месни продукти. За останалите продукти различията не са толкова съществени - в повечето случаи разликата не надвишава 20% по-скъп продукт в България, гласи проучването.Според данните, при други 31 продукта (58% от обхванатите продукти) цените в България са с между 0,4% и 64,8% по-ниски от тези в съответната държава-членка на ЕС. Като пример са посочени цените на шоколад, бисквитени изделия и безалкохолни напитки в България, които са съществено под тези в останалите държави-членки на ЕС, обхванати от проучването.Според сравнението на етикетите, при 40 продукта (75,5% от обхванатите продукти) информацията на етикетите е идентична. При 13 продукта (24,5%) са налице различия в представената информация по отношение на състав и/или хранителна стойност. Различията в етикетите се отнасят за: мляко за малки деца, моцарела, безалкохолни напитки, сладкарски, тестени и шоколадови продукти и зеленчуков бульон.Според проучването, има разминаване в състава и качеството на някои продукти, предлагани на българския и на европейския пазар.При лабораторните изследвания се установи, че органолептични показатели (сензорен анализ) - от изследвани 28 продукта, при 5 продукта (17,9%) са налице различия - моцарела, безалкохолни и шоколад. Физикохимични изпитвания - от изследвани 22 продукта, само при 1 продукт (4,5%) е открито различие - мляко за малки деца. Анализът на съдържанието на различни специфични съставки показва разлики при:- какао в шоколадови храни - от изследвани 2 продукта, при 1 продукт (50%) е открито различие;- немлечни мазнини - изследван е един продукт, като не е констатирано отклонение.В рамките на проучването са взети общо 106 проби. Те обхващат 53 храни и напитки от една и съща търговска марка, предлагани от една страна в търговска верига в България, а от друга - в същата или подобна верига магазини в избрани държави-членки на ЕС (Германия, Австрия, Италия и Чехия).Сравнение на цените по държави показва преобладаващо по-ниски цени на българския пазар (само за 2 - мляко за деца и един вид пудинг, от 10 продукта цените на австрийския пазар са малко над тези в България). При останалите 3 държави не може да се открои ясна тенденция, гласи изследването.", "date": "2018.04.23", "title": "И палмово масло има в мляко за малки деца, продавано у нас"}
{"url": "https://news.bg/politics/efektivno-razhodvane-na-fond-patna-bezopasnost-iska-tsvetanov.html", "text": "\"До момента са натрупани 60 милиона лева дълг от глоби, които могат да бъдат вложени в подобряване на инфраструктурата и изграждане на допълнителни контролни камери за наблюдение.\".Това мнение изказа Цветан Цветанов, председател на Комисията по вътрешна сигурност и обществен ред в 44-то НС, по време на обсъждане на проектите за Закон за движение по пътищата, проект на Закон за водачите на моторни превозни средства и проект на Закон за пътните превозни средства.Цветанов иска натрупаното във фонд \"Пътна безопасност\" да бъде използвано ефективно - нещо което в момента не се прави, стана ясно по време на обсъждането.Вторият в ГЕРБ призова за силен дебат по темата, за да се формира ново действащо законодателство, което да пресече негативните хроники, които наблюдаваме днес.\"През всичките си години на управление правителството винаги е настоявало за промени в Закона за движение по пътищата\", категорично отговори Цветанов и добави, че трябва да се намали броят на катастрофите и загиналите в тях.\" в създаването на едни по-добри условия на пътната безопасност\", отсече Цветанов.По време на кръглата маса бяха представени законопроектите за Закон за движение по пътищата (ЗДВП), Закон за водачите на моторни превозни средства и Закон за пътните превозни средства.\"Основна тяхна цел е да се намалят катастрофите, с които да запазим живота на нашите съграждани по пътищата\", заяви вътрешният министър Валентин Радев.Той подкрепя идеята Законът за движение по пътищата да бъде разделен на два или три законопроекта. Единият да ангажира Министерството на вътрешните работи, а другите два - Министерството на транспорта.Заместник-министърът на вътрешните работи Красимир Ципов заяви, че в проекта на ЗДВП трябва да намерят място редица теми като усъвършенстването на правилата за движение по пътищата, общите изисквания за участниците в движението, компетентността на отговорностите на контролните органи, наказанията спрямо нарушителите в движението, ясна дефиниция на понятието \"пешеходна пътека\", задължение на водачите на велосипед да носят каски, намаляване броя на жертвите, намаляване броя на пострадалите, още по-добра инфраструктура и други.Заместник-министърът на транспорта Ангел Попов пожела да се направи закон, който да е полезен за всички. \"Със Закона за водачите на моторни превозни средства ще целим да създадем и въведем по-строги изисквания на изпитвачите, повишаване на качеството на теоретичните изпити и повишаване на качеството на шофьорите, които излизат на пътя\", обясни той.Министър Попов допълни, че с другия проект за Закон за пътните превозни средства ще се цели да се създаде един регистрационен режим за всички видове сервизи, регистрации и проверка на техническата изправност на превозните средства, предпазни колани на автобуси, регистрационен режим за лицата, извършили проверки или сделки за части, нов технически регистър за пътните превозни средства.", "date": "2018.04.23", "title": "Ефективно разходване на фонд „Пътна безопасност“ иска Цветанов"}
{"url": "https://news.bg/world/ispaniya-nalozhi-veto-varhu-proekta-na-deklaratsiyata-ot-sreshtata-v-sofiya-prez-may.html", "text": "Испания е наложила вето върху черновата на съвместна декларация, която ще бъде публикувана по време на срещата на върха ЕС-Западните Балкани в България през май, съобщава B92, позовавайки се на испанския вестник \"Паис\".Според испанския вестник \"причината не е външната политика на ЕС\", а по-скоро Мадрид не иска името и подписът на премиера Мариано Рахой да бъдат \"в същия документ, на същото ниво\" с тези на косовския лидер.Испания е сред пет страни членки на ЕС, които не признават Косово за независима държава.\"Паис\" пише още, че информацията е потвърдена от няколко дипломатически източници и че Рахой най-вероятно ще напусне срещата в София преди да пристигнат представителите на Сърбия, Черна гора, Албания, Македония, Босна и Херцеговина и Косово.Испанският премиер ще бъде само на първия ден по време на неофициалната вечеря с другите лидери на страните членки.Според сайта EURACTIV.com през март Рахой е заявил пред българския си колега Бойко Борисов, че \"има проблем със срещата в София\" и че \"заплашва да не присъства, ако Косово участва\".", "date": "2018.04.23", "title": "Испания наложи вето върху проекта на декларацията от срещата в София през май"}
{"url": "https://news.bg/regions/kontrolirano-izpuskat-yazovir-iskar.html", "text": "Започна контролирано изпускане на водите на язовир \"Искър\" по предписание на Министерството на околната среда и водите. Това заяви столичният кмет Йорданка Фандъкова пред журналисти в Панчарево. Една седмица ще продължи операцията по освобождаване на водни обеми.Целта е превантивно освобождаване на обеми в язовира заради сезона на валежите. Тази процедура се прави от няколко години, за да няма проблеми за хората, които живеят по поречието на река Искър, обяви кметът на София.Има идентифицирани няколко критични точки, една от тях е при болницата в Кокаляне, каза Фандъкова. Експерти следят, ако има покачване на водните нива, да се поставят допълнителни диги. Преди изпускането е прочистено коритото на река Искър. Сега се изпуска 15 кубика на секунда. Може да се поемат около 30, допълни Фандъкова.Екоминистър Нено Димов обясни, че около 14% от язовира е свободен. Очаква се през месец май да бъде най-високият приток на вода.През месец април има минимално превишаване на прогнозната стойност за притока на вода в язовира. С тези 10 млн. кубика, които са предвидени да бъдат изпуснати, ще се осигури необходимия обем, за да бъде поета цялата вода, която се очаква през месец май.Според Нено Димов коритото на реката след язовира е достатъчно добре прочистено и не се очакват притеснения при проводимостта.Предписания и мерки се предприемат за всички язовири, обясни Димов. Ежемесечно има предписания към всички язовири. Вземат се мерки, за да няма проблеми, допълни той.Според Фандъкова, за последните години най-важната е превенцията и за това почистват коритата на реките.През 2017 г. за пръв път от десетилетия са прочистени около 120 км речни корита, похвали се столичният кмет. Очакват и участъкът, стопанисван от областната управа, да бъде прочистен. Готвят проект за финансиране на последния участък от 15 км, които да бъдат прочистени. Очакванията са за 2018 г. да бъдат прочистени около 85 км речни корита, обяви кметът на столицата.В дейностите по подсигуряване на допълнителни диги по реката и наблюдението на критичните точки се включват и доброволци, които работят заедно с предприятието \"Язовири и каскади\", \"Напоителни системи\" ЕАД, Областната управа, Главна дирекция \"Пожарна безопасност и защита на населението\".Днес е изградена дига на една от критичните точки по поречието на реката - при Специализираната болница за продължително лечение и рехабилитация в село Кокаляне, район \"Панчарево\".", "date": "2018.04.23", "title": "Контролирано изпускат язовир \"Искър\""}
{"url": "https://news.bg/economics/6-6-sa-kontrabandnite-tsigari-u-nas.html", "text": "6,6% от целия пазар е стойността на контрабандата на цигари през четвъртото тримесечие на миналата година. С това се забелязва леко увеличение на потреблението на контрабандни цигари.Това обявиха от \"Инициативата срещу незаконната търговия\", които представиха резултатите от проучването си пред премиера Бойко Борисов, главния прокурор Сотир Цацаров и министрите на финансите и вътрешните работи - Владислав Горанов и Валентин Радев.Най-висока остава контрабандата в Хасково, Ямбол и Димитровград. През миналата година контрабандата е била 6%, което означава ръст с 0.6%.Разпределението по градове показва: за Хасково са 17,3%, Пазарджик - 14,0%, Ямбол - 12,7%, Стара Загора - 11,3%, Сливен - 10,0%, Видин - 10,0%, Асеновград - 8,7%, Благоевград - 8,5%, Пловдив - 7,2%, Русе - 6,9%, София - 5,5%, Перник - 5,3%, Бургас - 4,8%, Добрич - 4,7%, Шумен - 2,7% и други.Непредназначените за вътрешния пазар цигари през четвъртото тримесечие от Филип Морис България са 13,1%, за Бритиш Американ Табако 4,7%, Булгартабак 5,9%, Джапан Табако Интернешънъл 3,1%, Империъл Табако 1,8%, Карелиа 13,5%, Финансконсулт 12,9% и Hongta - 1,3%.\"Можем само да ви уверим, че във всички сфери на борбата с контрабандата на цигари сме безмилостни и неотстъпчиви\", увери премиерът Борисов.Той заяви, че в рамките на един месец трябва да се вземат спешни мерки, за да може контрабандата на цигари да спадне още повече. \"Дали колегите от ЕС провеждат в другите страни подобни мероприятия, на които да идват всички политически лидери\" попита премиерът. \"Ако на 100 кутии във Великобритания, 30 са контрабанда, измерението би трябвало да е голямо\", каза още той и посочи, че този въпрос ще се повдигне и на Европейски съвет.\"Ние в тази посока не може да бъдем на ваша страна, защото сме против тютюнопушенето\", коментира обаче Борисов, но се и закани, че оттук насетне няма да позволи повече да се получава двоен негативен ефект - да се плаща и на контрабандисти, които дават на хората и некачествени цигари.Главният прокурор Сотир Цацаров коментира положително данните. \"В общоевропейски мащаб резултатите за контрабандата на цигари са много добри. След България е Италия, докато страни като Ирландия и Великобритания са водещи в класацията\", посочи главният прокурор.Той постави акцент върху нарязания насипен тютюн, който също е част от нелегалния черен пазар, който се опира от \"врата на врата\" и на доставка от интернет. \"Ако нещо трябва да се направи, то трябва да се направи с равна мяра за всички и повече реализъм, а не да се уязви даден сектор\", отчете Цацаров. Трябва да се обърне много голямо внимание на този проблем, призова той.На конференцията присъстваха и редица представители на тютюневия бранш у нас.", "date": "2018.04.23", "title": "6.6% са контрабандните цигари у нас"}
{"url": "https://news.bg/disasters/32-kitaytsi-i-4-severnokoreytsi-zaginaha-pri-katastrofa-na-avtobus-v-severna-koreya.html", "text": "Външното министерство на Китай обяви, че 32-ма китайски граждани са загинали при голяма автобусна катастрофа в Северна Корея, съобщава \"Ройтерс\".Загиналите китайци са били туристи, отишли на екскурзия в Северна Корея. Има и множество ранени.Говорителят на ведомството уточни, че четирима севернокорейци също са загинали при инцидента, който е станал в провинция Северен Хванхе, която се намира южно от столицата Пхенян.Уточнява се, че двама китайски граждани са в критично състояние в болница. Китай и Северна Корея имат дълга граница. Китай е най-големият търговски партньор на Северна Корея, въпреки че търговията между двете страни спадна с около 90 процента заради санкциите на ООН.Китайските туристи са сред най-големите групи посетители на изолираната, твърдолинейна комунистическа държава.", "date": "2018.04.23", "title": "32 китайци и 4 севернокорейци загинаха при катастрофа на автобус в Северна Корея"}
{"url": "https://news.bg/health/vseki-den-u-nas-47-dushi-zapochvat-da-pushat.html", "text": "В България всеки ден 1 на 10 души умира от причини, свързани с тютюнопушенето, а други 47 започват да пушат. Това показват данните на Световната здравна организация за България.България е на второ място в Европа по брой на младежите на 15-годишна възраст, които пушат поне веднъж седмично, сочи доклад на СЗО от 2016 г. 30% от момичетата и 21% от момчетата у нас пушат с такава честота.Една трета от първата употреба на тютюн при младите е свързана с рекламата. Употребата на тютюн е заплаха за хората, без значение за пол, възраст и социално положение. Смисълът на забраната на рекламата е да създаде среда, в която децата не започват да пушат, защото няма откъде да видят и придобият този навик.Всяка година употребата на тютюн убива 7 милиона души.Коалиция за живот без тютюнев дим настоява за ограничаване на рекламата, промоцията и спонсорството на тютюневите изделия. Д-р Гергана Гешанова, председател на Коалицията за живот без тютюнев дим, цитира данни от национално представително проучване на социологическа агенция \"Екзакта\", според което 75% от населението в България не желае да има реклама на тютюневи изделия. Отрицателен отговор са дали и 53% от пушачите у нас.От Световната здравна организация (СЗО) призовават страните да забранят рекламата, за да се намали броят на пушачите. Това е доказано ефективен начин да се намали консумацията средно със 7%.Тютюневите изделия са единственият законен потребителски продукт, който убива, когато се използва точно както е предвидено от производителя, категорична е Световната здравна организация.В България законодателните промени отлежават вече повече от шест месеца, стана ясно на пресконференцията. Д-р Гергана Гешанова изтъкна, че не са намерили голямо разбиране по отношение на ограничаване на тютюнопушенето и именно това ги е накарало да потърсят помощ в международен мащаб.Тя посочи, че първа международна конференция по въпросите на тютюнопушенето е събрала представители на Австралия, Америка, Западна Европа, Източна Европа. \"Дълбоко впечатлени сме от това, което хората постигат по отношение ограничаване на рекламата на тютюневи изделия\", обясни Гешанова.Продажбата на цигари в амбалажна хартия, без обозначение на марката, както и мерки свързани с повишаване на акциза на цигарите или поставянето на грозните картинки имат резултат.Предложението за промяна на чл. 35 от Закона за тютюна и тютюневите и свързаните с тях изделия предвижда забрана на рекламата на тютюн и тютюневи изделия под каквато и да е форма в пресата, радиото и услугите на информационното общество, както и чрез външна реклама, независимо от вида на рекламното съоръжение и местоположението му, уточнени в Правилника за прилагане на закон. Въвежда се и ограничение за тяхната реклама в търговските обекти за продажба. Продажбата се указва със списъци и цена.", "date": "2018.04.23", "title": "Всеки ден у нас 47 души започват да пушат"}
{"url": "https://news.bg/regions/otkriha-tyalo-na-mazh-v-reka-skat.html", "text": "Откриха тяло на мъж в река Скът, съобщиха от МВР-Враца. Тялото е открито на 22 април 2018 г. Трупът е на 42-годишен мъж от село Търнава, който е в неизвестност от 14 февруари 2018г.Информацията в районното на Бяла Слатина е получено от жител на село Търнава. Тялото е било в коритото на река Скът, в северната част на селото.При първоначалния оглед не са установени следи от насилие. Образувано е досъдебно производство.", "date": "2018.04.23", "title": "Откриха тяло на мъж в река Скът"}
{"url": "https://news.bg/int-politics/v-italiya-umerenata-desnitsa-specheli-mestni-izbori.html", "text": "Дясноцентристка коалиция печели вчерашните избори в малката южна италианска област Молизе, показват предварителни данни, докато продължават преговорите на национално равнище за съставяне на правителство след парламентарните избори, провели се в началото на 4 март, съобщава \"Ройтерс\".Кандидатът на дясноцентристката коалиция, подкрепен от коалиция от 9 партии, е на път да спечели около 44% от гласовете в Молизе, пред кандидата на антиелитарното Движение \"5 звезди\", който печели около 38 процента от гласовете.В Молизе живеят около 300 хил. души, но регионалните избори в областта се следят изкъсо като знак за евентуален стимул за партиите, които се опитват да сформират коалиция след парламентарните избори, които произведоха парламент, в който никоя политическа сила или коалиция няма необходимото мнозинство да управлява.Гласуването в Молизе е поражение за \"5 звезди\", които се надяваха да спечелят контрол върху първото си регионално правителство, след като се превърнаха в най-голямата партия след националните избори, на които спечелиха 32 процента от гласовете и се представиха особено силно в южните части на Италия.В Молизе, със спечелените 38 процента, движението е убедителна първа политическа сила, като никоя друга партия не печели повече от 10 на сто от гласовете, но не успя да победи обединените сили на дясноцентристките формации.Лявоцентристката коалиция се представи зле, както и в националните избори, като нейният кандидат, подкрепен от пет партии, е на път да спечели едва 17 на сто от гласовете.", "date": "2018.04.23", "title": "В Италия умерената десница спечели местни избори"}
{"url": "https://news.bg/regions/2-stolichni-reysa-prikleshtiha-5-avtomobila-na-slivnitsa.html", "text": "Катастрофа между 2 рейса от столичния градски транспорт и 5 леки автомобила възникна на кръстовището между булевардите \"Константин Величков\" и \"Сливница\".Произшествието е станало около 9.40 часа. Тогава е подаден и сигнала за пътния инцидент.Вследствие на удара е пострадал един човек, който е откаран в болнично заведение.Изяснено е, че инцидентът е възникнал на булевард \"Сливница\", малко преди светофара с кръстовището за \"Константин Величков\", в посока квартал \"Люлин\".Първият рейс от градския транспорт е по линия №309. По кадрите от катастрофата от социалните мрежи се вижда, в задната част на рейса се е врязал автомобил. В автомобила последователно са се бутнали още 4 леки коли, а в последната кола се е врязал и друг рейс от градския транспорт, движещ се по линия №6.По информация на БНР верижната катастрофа е причинена от втория автобус. Предполага се, че водачът на рейса не е успял да спре навреме и се е врязал в последната кола, която от своя страна е ударила колата пред нея. Същото е станало и с останалите автомобили. Всички катастрофирали превозни средства са изтеглени от булеварда. На мястото на произшествието е извършен оглед от екипи на \"Пътна полиция\". Причините около възникналия инцидент се изясняват.", "date": "2018.04.23", "title": "2 столични рейса приклещиха 5 автомобила на \"Сливница\""}
{"url": "https://news.bg/world/kim-chen-un-se-saglasil-sasht-da-inspektirat-yadreniya-poligon.html", "text": "Лидерът на КНДР Ким Чен-ун се е съгласил САЩ да проведат инспекция на ядрения полигон в тоталитарната държава, съобщава медия \"Блумбърг\", цитирана от ТАСС.Агенцията пояснява, че Ким Чен-ун в хода на неотдавнашната среща с директора на ЦРУ Майк Помпео се е съгласил на искане на САЩ да инспектират севернокорейския ядрен полигон.По време на разговора вождът на КНДР е подчертал, че Пхенян няма причина да не замрази работата на пoлигона, ако бъде гарантирана безопасността на страната.\"Блумбърг\" съобщава, че САЩ обсъждат различни стъпки за проверка работата на ядрените обекти в КНДР, след като инспекторите получат официално разрешение за достъп до тях.На 21 април на пленарна сесия на Корейската работническа партия Ким Чен-ун обяви, че КНДР спира ядрените и ракетни изпитания и се присъединява към глобалния процес по ядрено разоръжаване в съответствие с новата стратегия на страната за подсилване на социалистическата икономика.", "date": "2018.04.23", "title": "Ким Чен-ун се съгласил САЩ да инспектират ядрения полигон"}
{"url": "https://news.bg/finance/920-mln-lv-byudzheten-izlishak-v-darzhavno-upravlenie-za-2017-g.html", "text": "През 2017 година институционален сектор \"Държавно управление\" отчита бюджетен излишък от 920 млн. лв. Излишъкът се равнява на 0.9% от БВП. Това сочат предварителни данни на Националния статистически институт (НСИ) за дефицита и дълга на сектор \"Държавно управление\" в Република България през 2017 година.Според данните на НСИ най-голям излишък в сектора \"Държавно управление\" се отчита в подсектора \"Централно управление\". Там е отчетен излишък в размер на 727 млн. лв., или 0.7% от БВП.В подсектор \"Местно управление\" реализираният излишък е 256 милиона лева. В подсектор \"Социалноосигурителни фондове\" - 63 милиона лева.По предварителните данни на НСИ за 2017 година дългът на страната ни е в размер на 25 064 млн. лв., или 25.4% от БВП.Статистическата информация за дейността на институционален сектор \"Държавно управление\", включително за дълга, дефицита и излишъка, се изготвя по хармонизирана методология на ЕС.Окончателните данни за дефицита и дълга на сектор \"Държавно управление\" в Република България през 2017 година ще бъдат готови към 30 септември 2018 година.", "date": "2018.04.23", "title": "920 млн. лв. бюджетен излишък в \"Държавно управление\" за 2017 г."}
{"url": "https://news.bg/world/20-g-zatvor-za-terorista-salah-abdeslam.html", "text": "Салах Абдеслам, последният оцелял заподозрян за поредицата ислямистки терористични атаки, извършени в Париж през ноември 2015 г., беше признат за виновен за опит за убийство, свързано с тероризъм в отделен казус от съд в Брюксел.Той беше осъден на 20 години затвор, съобщават световните осведомителни агенции.Съобвиняемият в процеса и съучастник на Абдеслам - Софиен Аяри, 24-годишен тунизиец, също беше осъден на 20 години затвор по същото обвинение.Съдебният процес срещу Абдеслам в Брюксел е свързан с престрелка с полицията по време на антитерористична спецакция в белгийската столица на 15 март 2016 г., която доведе до арестуването му три дни по-късно в брюкселския квартал \"Моленбек\", известен като \"свърталище на терористи\".Това стана няколко дни преди атентатори самоубийци да убият 32 души и да ранят още стотици при две отделни нападения в Брюксел на 22 март 2016 г.28-годишният френски гражданин, който е роден в Белгия, се смята, че има връзки с терористите от Брюксел, но не е заподозрян за тези терористични атаки.Той обаче трябва да бъде съден във Франция за предполагаемото му участие в терористичните атаки в Париж, където бяха убити 130 души при шест отделни нападения на 13 ноември 2015 г., което беше една от най-кръвопролитните атаки на френска територия от края на Втората световна война насам.Абдеслам беше екстрадиран във Франция, където беше държан в арест в предградие на Париж. Нито той, нито другият съобвиняем Аяри присъстваха на прочитането на присъдата в Брюксел.", "date": "2018.04.23", "title": "20 г. затвор за терориста Салах Абдеслам "}
{"url": "https://news.bg/world/kandidat-za-prezident-na-meksiko-predlozhi-da-se-rezhat-ratsete-na-kradtsite.html", "text": "\"На крадците трябва да се режат ръцете\", предложи кандидат за президент на Мексико по време на телевизионен дебат, информира \"Ройтерс\".Искането на Хайме Родригес, известен с прякора Ел Бронко, изуми модератора и предизвика буря от коментари и подигравки в \"Туитър\".Родригес направи предложението по време на дискусия за корупцията на първия от петте телевизионни дебата преди изборите на 1 юли.\"Трябва да режим ръцете на тези, които крадат. Толкова е просто\", предложи 59-годишният и добави, че ще поиска от Конгреса да прокара законодателство, което подкрепя идеята му.Връщайки се отново на скандалното изказване, модераторът Денисе Маеркер два пъти попита кандидата дали наистина буквално предлага да се режат ръцете на крадците.\"Точно така. Точно така\", потвърди Хайме Родригес.Престъпленията и корупцията са основни теми на предизборната кампания. Кандидатите са притискани да предложат начин за прекратяване на измамите в публичната администрация и намаляване на достигналите исторически връх убийства в Мексико.Избран като първия независим губернатор на Мексико през 2015 г., Родригес напусна поста, за да участва в битката за президент. Той е на пето място сред кандидатите според последните социологически проучвания.", "date": "2018.04.23", "title": "Кандидат за президент на Мексико предложи да се режат ръцете на крадците"}
{"url": "https://news.bg/politics/vazrazhdane-tragva-na-bitka-za-zapazvane-na-balgarskiya-lev.html", "text": "Битката за запазване на българския лев е битка за запазване на българки суверенитет.С такава нагласа партия \"Възраждане\" започна подписка за оргинизиране на референдум за въвеждането на еврото в България.Лидерът на единствената партия, която спечели държавна субсидия, преминавайки бариерата от 1% на последните парламентарни избори, Костадин Костадинов обяви, че подписката ще е насочена не само към българите, които живеят у нас, но и към тези, които са в чужбина. Тъй като на тях им е невъзможно да организират пунктове във всички градове, на платформите на партията, включително и във фейсбук страницата им, ще има заявления, които ще могат да се теглят.По думите на Костадинов от сутринта валят заявки от цялата страна.\"Не вярваме на управляващите, не вярваме и на опозицията\", заяви Костадинов и разкритикува като удивително пълното единодушие, с което се взимат решения от българския елит независимо от поляризацията в общественото мнение. В тази насока Костадинов изрази увереност, че повечето от българските граждани биха отхвърлили въвеждането на еврото като официална парична единица.Лидерът на \"Възраждане\" припомни и какво се случи с организирания и проведен от \"Шоуто на Слави\" референдум, който институциите заобиколиха с процедурни хватки. Според Костадинов това се и един своеобразен квазидържавен преврат.\"Играем по правилата на нашата парадна и фасадна демокрация\", заключи Костадин Костадинов.", "date": "2018.04.23", "title": "\"Възраждане\" тръгва на битка за запазване на българския лев"}
{"url": "https://news.bg/int-politics/gensekat-na-oon-obyavi-savetat-za-sigurnost-ne-e-v-chas-s-dneshnite-realnosti.html", "text": "Генералният секретар на ООН Антониу Гутериш призна, че Съветът за сигурност има структурни проблеми. Това обяви той в интервю за телевизия SVT.Гутериш отбелязал, че органът вече не отразява баланса на силите в света и не съответства на съвременните реалности.Според него някои страни злоупотребяват с правото на вето. Генералният секретар на ООН подчертал, че цялостна реформа е невъзможна, без да се направят промени в работата на Съвета за сигурност.Гутериш също така признал неспособността на ООН да разреши конфликта в Сирия.САЩ настояват за реформа на ООН. Според представители на Белия дом организацията харчи все повече пари, а същевременно става все по-малко ефективна.По-рано руският президент Владимир Путин също призна необходимостта от реформа на ООН. Руският държавен глава обаче отбеляза, че промените трябва да бъдат подкрепени от мнозинството участници в международната общност.", "date": "2018.04.23", "title": "Генсекът на ООН обяви: Съветът за сигурност не е в час с днешните реалности"}
{"url": "https://news.bg/world/moskva-i-pekin-se-zakaniha-da-blokirat-opitite-na-sasht-za-sabotirane-na-iranskata-yadrena-sdelka.html", "text": "Министърът на външните работи на Русия Сергей Лавров обяви, че са постигнали съгласие с китайския си колега Москва и Пекин да се опитат да блокират всеки опит на САЩ за саботиране на иранската ядрена сделка, съобщава руската агенция ТАСС, цитирана от \"Ройтерс\".\"Ние сме против ревизиране на тези споразумения, ние смятаме за много непродуктивен опита за намаляване международната работа до нула години, свършена на преговори между шестте големи сили и Иран\", каза Лавров след разговори с китайския си колега Ван И в Пекин.\"\", предупреди руският външен министър.Вчера иранският външен министър Мохамед Зариф предупреди, че ако САЩ напуснат ядрената сделка, Техеран може да се върне по пътя към създаване на атомна бомба.До средата на май се очаква САЩ да вземат решение дали ще излязат от споразумението или ще продължат да го изпълняват.", "date": "2018.04.23", "title": "Москва и Пекин се заканиха да блокират опитите на САЩ за саботиране на иранската ядрена сделка"}
{"url": "https://news.bg/crime/1362-litra-etilov-alkohol-otkriha-mitnichari-ot-lom.html", "text": "Митничари от Лом откриха склад за плодове и зеленчуци в Козлодуй, превърнат в депо за нелегален алкохол, съобщиха от агенция \"Митници\". Проверката е направена на 18 април 2018 г. Задържани са общо 1362 литра високоградусов алкохол.При проверката, в дъното на постройката, в обособено помещение с метална врата, служителите открили 1362 литра етилов алкохол в ПВЦ-туби от по 10 и 11 литра. Оказало се, че течността е 41-50 градусов алкохол.В същото помещение са открити множество бидони с вместимост 100-150 литра, пълни с материал за изваряване на етилов алкохол, както и разглобено съоръжение (казан) за производство на етилов алкохол.При допълнителен оглед на склада служителите открили затрупан с празни касетки ПВЦ бидон, тип \"куб\" с вместимост 1000 литра. Съдът е бил пълен догоре с етилов алкохол с алкохолно съдържание близо 67 градуса.Фирмата, наемател на склада, не е представила документи за произход и платен акциз. Алкохолът е иззет, взети са проби за лабораторен анализ. Предстои образуване на административнонаказателно производство.Два дни по-рано подобно разкритие беше направено и в град Монтана, където отново в склад за плодове и зеленчуци бяха открити 1000 литра високоградусов алкохол без документи за произход и платен акциз.", "date": "2018.04.23", "title": "1362 литра етилов алкохол откриха митничари от Лом"}
{"url": "https://news.bg/regions/prodalzhava-razchistvaneto-na-obekti-ot-slanchev-bryag.html", "text": "Продължава разчистването на незаконни преместваеми обекти от плажните ивици на курорта \"Слънчев бряг\". Този път бяха премахнати два обекта от плаж \"Слънчев бряг - север\".Първият обект - бар \"Amigo\" с площ от 350 квадратни метра. Незаконният обект е бил премахнат доброволно, обясняват от Министерството на туризма.Обектът е бил разположен пред хотел \"Белвю\", на северната плажна ивица на курорта. Барът е бил е нарушение на одобрената от министъра на туризма схема.Вторият обект - ресторант \"Terra\", заемащ плажна площ от 400 квадратни метра. Обектът също е премахнат доброволно. Той се намирал пред хотел \"Палас\". Ресторантът е работил в противоречие с договорните отношения.От ресорното министерство посочват, че наемателите са били стриктни при изпълнение на задълженията си да привеждат плажа в необходимия вид.Ведомството припомня и че  на най-популярния ни морски курорт. Обектите - ресторант \"Stela di marre\" с площ от 400 квадратни метра, намиращ се също пред хотел \"Белвю\", както и ресторант \"Bubles бар&ресторант\", заемащ площ от около 400 квадратни метра и намиращ се пред хотел \"Гларус\", недалеч от хотел \"Чайка\".Туристическото министерство припомнят и че беше прекратена концесията на плаж \"Слънчев бряг - север\", след като по плажната ивица бяха констатирани над 8 000 квадратни метра, използвани от преместваеми обекти, които надхвърляха одобрената за разполагането им схема. стана ясен около средата на месец март - \"Голден сендс бийч\" ООД. Размерът на концесионното плащане за всяка календарна година от срока на концесията за плажа е е размер на 1 664 784.18 лв. с ДДС. Концесията е за срок от 15 години.При  тази година беше установено, че вече са съборени над 190 незаконни преместваеми обекта.Проверките за стриктното изпълнение на договорите за наем и концесия на плажовете продължават.", "date": "2018.04.23", "title": "Продължава разчистването на обекти от \"Слънчев бряг\""}
{"url": "https://news.bg/politics/gerb-protiv-vrashtaneto-na-pusheneto-na-zakrito.html", "text": "ГЕРБ ще бъдат против промяна в режима за тютюнопушене и няма да подкрепят инициатива от страна на вицепремиера Валери Симеонов за либерализация. Това стана ясно от думите на премиера Бойко Борисов след представянето на резултатите за 4-то тримесечие на 2017 г. на тенденциите и нивата на незаконна търговия с цигари от проучването на празните опаковки на \"Инициативата срещу незаконната търговия\".Ние в ГЕРБ сме убедени и подкрепяме всички действия в борбата срещу тютюнопушенето и контрабандата, каза още българският премиер.Въпреки думите си Борисов отчете, че Валери Симеонов е прагматик и предложението, което направи миналата седмица, е негово лично мнение.\"Демокрация е, има плурализъм, така че аз подкрепям правото му на мнение.\". Всеки един в коалицията има своето мнение, допълни Борисов.Борисов увери журналистите, че борбата с контрабандата на цигари ще продължи, а самата контрабанда ще спадне още повече, \"като се вкара още полиция на пазарите\".", "date": "2018.04.23", "title": "ГЕРБ против връщането на пушенето на закрито"}
{"url": "https://news.bg/world/iran-zabrani-tsifrovite-valuti.html", "text": "Ирански вестник съобщи, че Централната банка официално забрани използването на цифровите валути като финансови транзакции, за да \"предотврати престъпления като пране на пари и тероризъм\", информира АП.Решението се разглежда като част от усилията на Техеран да наложи контрол над валутния пазар, след като по-рано този месец риалът се срина.Печатното издание Donya-e Eqtesad пояснява, че забраната се отнася за \"всички валутни и финансови центрове в страната\", включително банки, финансови институции и обменни бюра.Макар че дигиталните валути никога не са били одобрени в Иран, те са достъпни на паралелни пазари.", "date": "2018.04.23", "title": "Иран забрани цифровите валути"}
{"url": "https://news.bg/press/grazhdani-napraviha-zhiva-veriga-kray-plazha-koral-fenat-hvarlil-bombichka-po-politsai-se-predade-sled-3-dni.html", "text": "Протест. \"Сега\":Граждани направиха жива верига край плажа \"Корал\" Жива верига на Корал и флашмоб в София в защита на дюните се проведоха днес, съобщи bTV. Десетки се вдигнаха на протест, след като преди дни започна заграждане на гората край бившия къмпинг с телена ограда.На прага на лятото, опасенията на любителите на свободното къмпингуване са, че едно от последните диви места край морето ще бъде застроено. Испанска фирма е собственик на 120 дка край екоплаж Корал, част от които са дюни.Заради сигнал, че оградата ще бъде съборена, гората беше окупирана от полиция и частни гардове, но до сблъсък не се стигна.След като стигнаха пеш до плажа, покрай все още недовършената ограда, недоволните направиха жива верига на входа на заградения път.\"След 20 дни тук ще има море от туристи и няма да имат достъп до медицинска помощ\", заяви Николай Илиев. \"Това е поредната стъпка в целта да се заграби последното останало кътче и да бъде бетонирано докрай\", коментира Дончо Бораджиев. Инцидент. \"24 Часа\"Фенът, хвърлил бомбичка по полицаи, се предаде след 3 дни Футболният фен, който хвърли бомбичка по време на мача \"ЦСКА-\"Левски\" на 18 април и рани 2-ма полицаи, се предаде в СДВР след 3 дни издирване. Йордан Исаев отишъл в полицията в събота вечерта и направил признания.\"Младежът е на 25 г. и досега не е имал криминални прояви, нито присъди\", съобщи шефът на СДВР Ивайло Иванов. До инцидента бил познат на полицията само като фен на \"Левски\". Гравитирал около ядрото на агитката на \"сините\".\"Съжалявам за стореното\" - били първите думи на Йордан, който се явил, придружен от адвокат. Той твърдял, че искал да хвърли бомбичката към пистата за бягане, но тя паднала в сектор А. Полицаите обаче се съмняват в тезата му.\"Това няма как да стане, защото пистата е пред сектор \"Б\", където е била \"синята\" агитка, а самоделката е отишла чак в сектор \"А\", обясни Иванов, и благодари на колегите си за денонощния труд. Разследване.\"Монитор\":Тройна експертиза разкрива причината за катастрофата на \"Тракия\" Тройна експертиза ще решава разсеяност или повреда в автомобила на Цвета Таскова e причината тя да се блъсне с колата си в автобус на магистрала \"Тракия\". При тежкия инцидент на 13 април загинаха шестима души, а други 26 бяха ранени. Както стана ясно миналата седмица огледът на колата е направен за 10 минути, а заключението е, че возилото е техническо изправено. Това бе и причината наблюдаващия прокурор Мирослав Ангелов да поиска най-тежката мярка за неотклонение за жената. Основната теза на прокуратурата е, че колата на Таскова се е ударила в предната лява гума на автобуса, при което той се е завъртял надясно и се е преобърнал в канавката. А шофьорката обяснила, че започнала изпреварване със скорост 110 км/ч, като в началото на маневрата усетила някаква несигурност в автомобила, който без причина се насочвал настрани. Опитала да го овладее, но не успяла. Затова е назначена нова, тройна експертиза.  Проучване. \"Дума\":44% сочат Запада като източник на конфликтиС 5 пункта се е покачило доверието в президентската институция, сочи изследване на \"Афис\" 44% от българите виждат Запада като източник на конфликти, който желае влошаването на обстановката в света. Едва 5 на сто смятат, че подобен агресор е Русия. Това показват данните от национално представително изследване на общественото мнение на агенция \"Афис\", проведено в периода 13-17 април т.г. сред 1021 граждани.55% от запитаните са на мнение, че през идните месеци напрежението между Запада и Русия ще продължи да нараства. На обратното мнение са едва 17%. 30 на сто смятат, че напрежението ще се запази на сегашното си ниво.Изследването показва тревожна обърканост сред анкетираните, смятат от \"Афис\" и допълват, че у нас тече политически дебат трябва ли България да вземе страна в противоборството на световните сили и ако да, чия страна и колко решително да го направи. Двама от всеки трима смятат, че трябва да останем възможно най-неутрални. 11% смятат, че България трябва да застане на страната на Запада, а 25% - на Русия.Няма промяна в електоралните нагласи, посочват от \"Афис\". Готовността за гласуване за отделните партии и коалиции се запазва на досегашните нива. Ако сега се проведат парламентарни избори, в новото НС ще попаднат ГЕРБ, БСП, ДПС и \"Обединени патриоти\". Засега всички останали политически сили остават без депутатските мандати. Рязко - от 29 до 36%, е скочил делът на гражданите, които не възнамеряват да подкрепят нито една партия или коалиция. Спор. \"Монитор\":Караянчева: Президентът не показва проблемите по правилния начин Ако предложението на БСП за намаляване на депутатските заплати и ваканции е надлежно входирано в деловодството на Народното събрание то ще бъде разпределено по надлежния ред и всеки ще има възможност да огласи своята позиция на комисия и в пленарната зала, увери председателят на парламента Цвета Караянчева в интервю пред БНР.Относно изявленията на президента Румен Радев от изминалата седмица, сред които и тези в лекцията му пред студенти в УНСС и призива му за изсветляване на процесите в държавата Караянчева заяви: \"Президентът е институция и трябва да говори, да показва проблемите, но не по този начин, по който го прави. Трябва да чува и обратното мнение. Разбирам, че е военен, но не бива да реагира първосигнално и да напада личностно човек, който се е опитал да го критикува. Мисля, че това което той направи и личностно нападна г-н Цветанов, не му прави чест. Така не се прави.\"Визирайки критиките за некачествено законодателство на сегашния парламент Цвета Караянчева отчете, че \"законодателството, което сега се прави, е по-качествено от правеното през годините назад, а парламентът е една от прозрачните институции\".", "date": "2018.04.23", "title": "Граждани направиха жива верига край плажа \"Корал\"; Фенът, хвърлил бомбичка по полицаи, се предаде след 3 дни"}
{"url": "https://news.bg/world/25-ma-zaginali-pri-protesti-v-nikaragua.html", "text": "Най-малко 25-ма души са загинали при продължаващи дни наред протести в Никарагуа, предаде АФП. До сблъсъци се стигна по време на проявите. Срещу недоволните бяха хвърлени армията и проправителствени привърженици.  Твърди е, че по демонстрантите е стреляно. Медиите бяха принудени да не отразяват случващото се. Президентът Даниел Ортега бе принуден да отмени спорна пенсионна реформа, заради която избухнаха демонстрациите. Той е взел решението след среща с представители на бизнеса. Това са най-сериозните протести, с които той се сблъсква по време на управлението си. Той е на власт вече 11 години. ЕС, САЩ и Ватикана изразиха тревога от ситуацията и призоваха към спокойствие. ", "date": "2018.04.23", "title": "25-ма загинали при протести в Никарагуа "}
{"url": "https://news.bg/society/bdzh-zapochva-predvaritelna-prodazhba-na-bileti-za-gergyovden.html", "text": "От днес до 7-и маи \"БДЖ-Пътнически превози\" ЕООД въвежда предварителна продажба на билети за всички бързи влакове през периода на почивните дни по повод Деня на храбростта (Гергьовден). Това съобщиха от пресцентъра на компанията. Ще бъде въведена организация за повече влакове по основните направления в страната да се извършва задължително закупуване на запазено място.Информация за изчерпаните места във влаковете ще се подава постоянно на място на билетните каси и по високоговорителната уредба в гарите, както и на официалната интернет страница на БДЖ (www.bdz.bg).БДЖ напомня на своите клиенти, че за определени влакове могат да закупят онлайн билет за своето пътуване. Системата за онлайн резервации и продажба на билети предлага бърз, лесен и модерен начин за закупуване на железопътни билети, независимо от местонахождението на клиента, като позволява и възможност за визуален избор на спални и седящи места, съгласно композицията на всеки влак.Разплащането се осъществява по електронен път с най-масово разпространените кредитни и дебитни карти. Билетът се получава на електронната поща на регистрирания клиент, след което се разпечатва на хартиен носител. Особено удобна за клиентите е възможността да се закупуват билети от таблети и смартфони.По този начин не е задължително билетът да се разпечатва на принтер, тъй като той се валидира от кондуктора във влака директно от мобилното устройство ", "date": "2018.04.23", "title": "БДЖ започва предварителна продажба на билети за Гергьовден "}
{"url": "https://news.bg/weather/toplo-i-predimno-slanchevo-nachalo-na-sedmitsata.html", "text": "Днес ни очаква топло и предимно слънчево време. Това съобщава НИМХ на БАН. На отделни места в Югозападна България може да превали и прегърми. Ще духа слаб вятър. Максималните температури ще са между 25 и 30 градуса. Атмосферното налягане е по-високо от средното за април и ще остане без съществена промяна.  ", "date": "2018.04.23", "title": "Топло и предимно слънчево начало на седмицата "}
{"url": "https://news.bg/world/chetirima-zaginali-pri-strelbata-v-neshvil.html", "text": "Най-малко четири са жертвите на вчерашната стрелба в Нешвил, САЩ, предаде NEW YORK TIMES. Нападателят все още се издирва от полицията. По-рано той бе идентифициран. Полицията съобщи на брифинг, че е стар познайник. Регистрирани са предишни негови опити за нахлуване в сгради, сред които и  Белия дом. Не е изяснен обаче мотивът за последната му атака. Както стана ясно, мъжът влязъл в заведение в предградието Антиохия и стреля с пушка.Властите съобщават и за четирима ранени. Клиент на заведението е успял да отнеме оръжието от мъжа, който след това е избягал.Той участва в брифинга на полицията, за да разкаже версията си за случилото се. Преди медиите, мъжът обяви, че изобщо не се е колебал, преди да се опита да спре стрелеца, а просто е действал на момента. Полицията и много потребители в социалните мрежи веднага го описаха като \"герой\". Полицията първоначално описа извършителя като \"бял мъж с къса коса\". По-късно бе идентифициран като Травис Рейкинг.Заваляха обвинения към властите за поредното масово убийство, което би могло да бъде предотвратено. ", "date": "2018.04.23", "title": "Четирима загинали при стрелбата в Нешвил "}
{"url": "https://news.bg/world/guterish-svetat-e-svidetel-na-nova-studena-voyna.html", "text": "Генералният секретар на ООН Антониу Гутериш заяви в интервю за шведския телевизионен канал \"SVT\", че светът е свидетел на още една Студена война, предаде ТАСС.Това изявление той прави за пореден път. \"\", каза Гутериш.\" каза той. \", каза още генералният секретар. \"\"\", каза Гутърс. \"\".На 14 април САЩ, Великобритания и Франция извършиха масирана атака срещу Сирия без разрешението на Съвета за сигурност на ООН и парламентите на страните. Вашингтон, Лондон и Париж заявиха, че атаката е отговор на предполагаемо използване на химическо оръжие в Дума в Сирия.Противоречиви бяха данните дали Дамаск е свалил ракетите, или са поразени обекти.  ", "date": "2018.04.23", "title": "Гутериш: Светът е свидетел на нова Студена война "}
{"url": "https://news.bg/world/blumbarg-daryava-4-5-mln-dolara-za-parizhkoto-sporazumenie-za-klimata.html", "text": "Бившият кмет на Ню Йорк и медиен магнат Майкъл Бумбърг обяви, че ще подпише чек на стойност 4,5 млн. долара, предаде \"Индипендънт\". Средствата ще покрият финансовия ангажимент на САЩ за Парижкото споразумение за климата за 2018 година, от което страната се оттегли. Президентът Доналд Тръмп изтегли САЩ, заявявайки, че това е \"\", която ще \"подкопае\" икономиката и ще постави страната в \"трайно неизгодно положение\".Този ход направи САЩ единствената страна в света, която се противопоставя на споразумението. Припомняме, че през март стана ясно, че Блумбърг е новият пратеник на ООН по въпросите на климата.Тогава той заяви, че Тръмп ще се превърне в голям лидер, ако промени мнението си за климатичните промени и Парижкото споразумение.Блумбърг изрази надежда държавният глава да се вслушва в мнението на съветниците си.Блумбърг бе сред спряганите имена за кандидат-президенти от Републиканската партия, но обяви, че се отказва от надпреварата.", "date": "2018.04.23", "title": "Блумбърг дарява 4,5  млн. долара за Парижкото споразумение за климата "}
{"url": "https://news.bg/health/vaksinite-deystvat.html", "text": "По традиция, всяка година през последната седмица на април, Световната здравна организация, здравните власти и медицинското съсловие организират различни мероприятия за популяризиране на ползите от ваксините.Основната цел на инициативата е повишаването на имунизационния обхват в страните чрез разширяване на информираността сред родители, здравни работници и медии за значимостта на имунизациите.Тази година във фокуса на Европейска имунизационна седмица, 23-29 април, е имунизацията като лично право и споделена отговорност за намаляване на неимунизираните лица и премахването на имунизационните \"джобове\".С поредица от материали за седмицата на ваксинопрофилактиката Министерството на здравеопазването припомня, че ваксините осигуряват лична защита срещу опасни болести. Когато ние и хората от нашата общност сме с изграден имунитет към дадено заболяване, то не може да се разпространява лесно. Заедно, ние предпазваме тези, които не могат да бъдат имунизирани (бебета, възрастни хора със здравословни проблеми и отслабена имунна система) от вирусите или бактериите, причиняващи ваксинопредотвратимо заболяване.Ваксините действат да предпазят Вас и тези около Вас от сериозни болести.Как действат ваксините?Колективният имунитетКогато ние и хората от нашата общност сме с изграден имунитет към дадено заболяване, то не може да се разпространява лесноЗаедно, ние предпазваме тези, които не могат да бъдат имунизирани - бебета, възрастни със здравословни проблеми и отслабена имунна система - от вирусите или бактериите, причиняващи ваксинопредотвратимо заболяване.Защо се имунизираме?Морбили е една от най-заразните болести при хората. Преди откриването на ваксините не е имало възможност да се преустанови разпространението на заболяването: почти всеки е заболявал, като 1 на всеки 5 е страдал от сериозни усложнения като пневмония, глухота, енцефалит. Нерядко се е достигало и до смъртни случаи.Ваксините срещу морбили са безопасни и ефикасни.Ваксините спасяват живота и намаляват многократно тежестта на заболяването.Морбили не е безобидно заболяване. По време на епидемията в България през 2009 - 2020 година над 24 000 души, предимно деца, заболяват от морбили. 24 от тях умират.Необходимо е поне 95% имунизационно покритие с две дози морбилна ваксина, за да се спре разпространението на болестта и да се постигне защита за всички.След въвеждането на масовата имунизация срещу рубеола през 1988 г. заболяемостта рязко спада. Имунизацията срещу рубеола осигурява почти 100% защита и води до значителен спад в броя на заболелите. Епидемиите са със значително по-ниска амплитуда и са резултат от натрупано наимунно население.При заболяемостта от дифтерия след въвеждането на масова имунизация през 1951 година се наблюдава не само рядък спад, но и последните регистрирани случаи в България са през 1994 г.Коклюшът е инфекция, която засяга основно кърмачета и малки деца и при тях заболяването протича особено тежко. За тях източник са лица с асимптоматична инфекция. Началото на масовата имунизация за коклюш започва през 1957 г. в България като след 1959 г се отчита снижаване на заболяемостта със 115 пъти.Последните случаи на полиомиелит в България са регистрирани през 2001 г. Докато обаче има дори и едно заразено дете в света, децата от всички държави са застрашени от заразяване с полиовирус. Началото на масовата имунизация в България започва през 1958 г.Ваксините предпазват хората от всички възрасти от опасни болестиНека заедно спрем болестите!", "date": "2018.04.23", "title": "Ваксините действат"}
{"url": "https://news.bg/int-politics/tramp-iska-ot-kim-da-ogranichi-yadrenite-si-programi-inache-ne-oblekchava-sanktsiite.html", "text": "Президентът на САЩ Доналд Тръмп няма да предложи на Северна Корея съществено облекчаване на санкциите, преди изолираната комунистическа държава да ограничи сериозно разработките си на ядрени оръжия.Това пише американският в. \"Уолстрийт джърнъл\", позовавайки се на високопоставен служител на американската администрация.\"Когато президентът казва, че няма да повтори грешките от миналото, това означава, че САЩ няма да направят съществени отстъпки, като отмяна на санкции, преди Северна Корея да ограничи съществено ядрените си програми\", коментирал служителят.Тръмп и севернокорейският вожд Ким Чен-ун трябва да се срещнат в края на май или началото на юни, което ще е първата в историята среща между лидерите на двете държави. ", "date": "2018.04.23", "title": "Тръмп иска от Ким да ограничи ядрените си програми, иначе не облекчава санкциите"}
{"url": "https://news.bg/int-politics/frantsiya-zatyaga-pravilata-za-predostavyane-na-ubezhishte.html", "text": "Долната камара на френския парламент (Националното събрание) прие с голямо мнозинство спорен закон, с който се затягат правилата за предоставяне на убежище, съобщава \"Ройтерс\".Законът мина след бурни дебати, които за първи път предизвикаха пропукване на единството в редиците на партията на президента Еманюел Макрон.Законът беше приет с 228 гласа \"за\", 128 депутати гласуваха \"против\", 24-ма - \"въздържал се\". Законът сега трябва да бъде одобрен и от горната камара на парламента (Сената).Новото законодателство предвижда удвояване до 90 дни времето за задържане на нелегални мигранти, намаляват се сроковете за подаване на молби за убежище и определя наказание от една година затвор и глоби за нелегално пресичане на границите.Законът, който беше остро критикуван от правозащитни организации и от левите партии, е ключов тест за единството в центристката партия на Макрон \"Република, напред!\". Един депутат от президентската партия гласува против текста, а 14 се въздържаха.Преди гласуването председателят на парламентарната група Ришар Феран предупреди, че гласуване \"въздържал се\" ще бъде възприето като дребно прегрешение от партийното ръководство, но гласуване против ще се смята за \"смъртен грях\".", "date": "2018.04.23", "title": "Франция затяга правилата за предоставяне на убежище"}
{"url": "https://news.bg/int-politics/stranite-ot-g-7-se-protivopostavyat-na-povedenieto-na-rusiya.html", "text": "По време на среща в канадския град Торонто външните министри на страните от групата на седемте водещи индустриални страни (Г-7) се обединиха в противопоставянето на поведението на Русия, което според тях заплашвало мира и сигурността. Това обяви високопоставен служител на Държавния департамент на САЩ, цитиран от \"Ройтерс\".В Г-7 членуват САЩ, Великобритания, Германия, Франция, Италия, Канада и Япония.  \"Имаше единодушие сред страните от Г-7 в противопоставянето на зловредното поведение на Русия\", изтъкна служителят на Държавния департамент, пожелал да остане анонимен, в края на първия ден на срещата на Г-7.Той допълнил, че също така е налице отвореност сред страните от Г-7 към диалог с Русия, \"въпреки че ги държим отговорни за зловредните им действия и техните опити да дестабилизират страните\".", "date": "2018.04.23", "title": "Страните от Г-7 се противопоставят на поведението на Русия"}
{"url": "https://news.bg/crime/mlad-mazh-se-gramna-v-glavata-v-burgas-v-kritichno-sastoyanie-e.html", "text": "Снощи в бургаския квартал \"Славейков\" е бил открит в безпомощно състояние с огнестрелна рана в областта на главата 30-годишен мъж, съобщават от полицията в Бургас. Сигналът за инцидента е получен в полицията около 22:35 часа снощи. Мъжът е намерен в подземния гараж на бл. 161 в ж.к. \"Славейков\".Отишлите на място полицаи са били посрещнати от 30-годишна бургазлийка, която заявила, че това е приятелят ѝ - А.С., 30-годишен от Силистра, с когото малко по-рано в компанията на свои познати празнували рожден ден.Около 21:30 ч. младия мъж заявил, че излиза за малко навън. След като се забавил, приятелите му започнали да го търсят, като го открили в безпомощно състояние в подземния паркинг на кооперацията.При извършения оглед е намерен боен пистолет с патрон в цевта, заглушител, пълнител с четири патрона и две гилзи, кал. 22. В жилището на А.С. е открита бележка.Иззети са видеозаписи от камерите, с които е оборудвана сградата и подземния паркинг. Първоначално събраните факти показват, че най-вероятно се касае за самопрострелване, но са назначени множество експертизи за установяване на детайли по инцидента.Пострадалият мъж е откаран в \"Шокова зала\" на УМБАЛ - Бургас, а оттам е настанен за лечение в отделение \"Реанимация\" с огнестрелна рана в областта на слепоочието, с опасност за живота.", "date": "2018.04.23", "title": "Млад мъж се гръмна в главата в Бургас, в критично състояние е"}
{"url": "https://news.bg/crime/markovski-dyulgerov-ne-kazva-dali-ivancheva-e-vzela-parite.html", "text": "Понякога в мъглата се бият чудовища. Мога да коментирам само доказателства. Мога да гадая, но няма да е така отговорно и сериозно. Това заяви адвокат Марин Марковски, защитник на обвинената кметица на столичния район \"Младост\" Десислава Иванчева в отговор на въпрос дали властите са подведени или съзнателно натопяват един човек. В интервю пред Нова телевизия той отказа да прави оценка на този аспект от ситуацията.Припомняме, на 17 април Иванчева и нейната заместничка Биляна Петрова бяха показно арестувани в центъра на София. В служебния автомобил, с който са пътували, бяха открити пари, според прокуратурата - това е подкуп, който Иванчева сама си е поискала.Според Марковски Десислава Иванчева не е \"светнала като коледна елха\" при ареста. Вещество има само на външната част на дясната ѝ длан, каза защитникът й. Според него веществото е там, защото Иванчева подписала протокола от обиска. Посредникът по сделката Дюлгеров казал, че пуснал плика с парите в кашонче зад шофьорската седалка. \"Не казва дали тя е била в колата, дали е взела парите\", каза Марковски.Припомняме, автомобилът, в който са открити парите за подкупа, е на администрацията на столичния район \"Младост\". Заедно с кметицата е била и заместничката ѝ Биляна Петрова. Според защитника на кметицата, ръцете на Дюлгеров светели, защото си взел своя дял от цялата сума.Пред bTV председателят на Специализираната прокуратура Иван Гешев обясни, че арестът бил по законовите изисквания. \"Това е лош късмет - лош късмет за нас, разследващите, и ние имаме семейства, никой от нас не иска да стои пред цяла България и да извършва тези действия. Това е стрес и за обвиняемите и семействата им. Не сме виновни, че госпожата, заместникът й и посредника решиха да се срещнат в центъра на София, да извикат изнуденото лице, да вземат парите, да си ги разхвърлят в едно кафе и след това да тръгнат по този маршрут\", заяви Гешев.\"За кметицата не светва. Тая елха ще им е много тъмна на прокурорите по това дело\", закани се адвокат Марковски. Той поясни, че въпросният подкуп е в два пункта - поискала 500 000 и вторият - че е взела 70 000 евро.Защитникът оспорва твърдението, че на 13 април 2018 г. в Ринг мол кметицата Иванчева е поискала тези пари. \"На тази дата тя не е била там, този ден има програма като кметица. Тя там не е била. Това трябва да се докаже от прокуратурата\", каза Марковски.За искането на толкова голяма сума се иска от 10 до 30 години, каза адвокатът, позовавайки се на закона. Според него нямало много доказателства, \"освен приказките на Дюлгеров (посредникът при подкупа - б.р.), че не през Иванчева, а чрез другата кметица...\".Бизнесменът Александър Ваклин, от когото Десислава Иванчева била поискала пари, само веднъж е бил в кабинета на Иванчева. Тогава тя се държала хладно и почти го изгонила от кабинета - цитира думите, казани от Ваклин пред прокуратурата адвокат Марковски.\"Аз никакви пари не съм искал, нищо не съм преговарял, нямам отношение към това\", цитира Дюлгеров - посредникът по подкупа, адвокат Марковски.Според адвоката парите, които са веществено доказателство по делото, били върнати. Има един протокол, че са върнати на Ваклинов. Ще е недоразумение, че ги няма парите - това е вещественото доказателство. Самите банкноти трябва да са на разположение, каза Марковски.Той акцентира, че процедурата по самия арест на Десислава Иванчева, който продължи 10 часа е престъпление. В закона пише - задържаният трябва да получи заповед за задържане. Заповедта й е връчена в 13 часа. От 10:30 до 13 часа - противозаконно лишаване от свобода, обобщи Марковски.Той нападна прокуратурата, която по думите му, извършва действия, които са престъпление и изземва веществени доказателства, които липсват. Явно мечтите на прокуратурата са доста разминаващи се със закона, каза адвокатът. Той обясни, че не бил чел специалните разузнавателни средства по делото, защото не са ни предадени.Иван Гешев не смята, че арестът на Иванчева е бил унизителен. \"Не смятам, че е унизително, ние спазихме закона. За мен унизително е да изнудваш инвеститори, да не си изпълняваш служебните задължения и да те няма в работния ден, който ти е приемен ден, унизително е за нещо, което си длъжен да направиш - една пощенска услуга, да очакваш някой да те почерпи. Унизително е тези пари да не влизат в ремонти, асфалт, социални дейности и пенсии\", каза Гешев.На въпрос защо на Иванчева й се случва всичко това, адвокат Марковски обясни, че има оплакване от над 10 крупни строителни фирми, на които тя пречи. Тя е избрана като зелена кметица и искала да отговори на очакванията на своите избиратели да има градинки в района. Получава се разминаване между интереси и нейното поведение, опита да обясни адвокат Марковски.По думите му бизнесменът Александър Ваклинов има закупен парцел, има разрешение от Столична община за строеж. Работата на кмета на \"Младост\" не е да дава разрешение, а да уведоми, да препрати преписката. При положение, че Иванчева бави преписката, има законово решение. Пуска се жалба до съда. Това не е престъпление. Съдът я глобява 5 хил. лева и тя е длъжна да му издаде преписката, обясни как е могло да протече ситуацията защитникът на кметицата Десислава Иванчева.Припомняме, специализираната за кмета на столичния район \"Младост\" Десислава Иванчева и заместничката й Биляна Петрова.  в центъра на столицата - точно пред Спортната палата. Обвинени са за искане на подкуп от предприемач строител в \"Младост\". Според обявеното Иванчева и Петрова са заловени със 70 000 евро в кашон, който бил в колата, с която те са пътували. Подкупът е взет от посредника Петко Дюлгеров малко преди това.Шефът на Спецпрокуратурата  заяви, че Десислава Иванчева е изнудвала \"в житейски смисъл\" и други хора.Междувременно от  и дали при ареста на кметицата е имало нередности. Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметът Десислава Иванчева.", "date": "2018.04.23", "title": "Марковски: Дюлгеров не казва дали Иванчева е взела парите"}
{"url": "https://news.bg/politics/poyavi-se-nova-natsionalisticheska-partiya-shteli-da-spasyavat-balgariya.html", "text": "Вчера в София е била учредена новата националистическа партия \"Независимост\", съобщават от националистическата организация \"Национална съпротива\". Заявката им е, че национализмът у нас отново щял да бъде представляван след \"74 години живот в мрака на интернационалните режими\". \"Спасяването на Родината, лежи на нашите плещи\", подчертават от новата националистическа формация. Националистите се заричат, че \"осигуряването на бъдеще за българския род е наша отговорност!\"На учредителното събрание за председатели са били избрани Благовест Асенов и Тодор Тотев, а за заместник-председател е бил избран Николай Йовев - и тримата от националистическата организация \"Национална съпротива\".Припомняме, Йовев лежа в ареста година и половина, без да му бъдат повдигнати обвинения за подхвърленото взривно устройство в Сандански през юни 2012 г., което уби мъж от ромски произход.\"Целите които си поставяме са: да се борим за една независима, суверенна, обединена, социално справедлива и национално могъща България, където единственият интерес, който ще се защитава, ще бъде само БЪЛГАРСКИЯТ!\", изтъкват с патос от новата националистическа партия. \"Време е да се измъкнем от блатото на чуждите зависимости и да си върнем България!\", призовават от \"Независимост\". ", "date": "2018.04.23", "title": "Появи се нова националистическа партия, щели да спасяват България"}
{"url": "https://news.bg/politics/bzns-vidya-partiya-na-rumen-radev-tseli-da-tlasne-balgariya-v-orbitata-na-putin.html", "text": "БЗНС, чийто председател е бившият военен министър Николай Ненчев, предупреждава, че участието в избори на партиен проект около президента Румен Радев било стратегия за връщане на власт на БСП и тласкане на България в орбитата на режима на руския президент Владимир Путин.\"За целта стратезите на кремълския диктатор пробиват една по една от българските институции. Проруският президент на България, прикрит първоначално като натовски генерал, постепенно разкрива етапите на плана, в който участва. Използвайки все още високия му личен рейтинг, целта е в парламента да влезе потенциален партньор на БСП за създаване на мнозинство\", разкриват земеделците.Разкритията им продължават с това, че след като станало ясно, че БСП е постигнала електоралния си максимум, планът съгласуван с Кремъл бил да се създаде нов партньор на бившите комунисти.Според БЗНС целта, която бившият държавен глава Георги Първанов и неговият проект АБВ не успя да изпълни, днес била възложена на Радев.Земеделците алармират, че особено опасна била идеята за \"президентска република\". По думите им, руските слуги се възползвали от хаоса, който самите те създават и внушават, че при парламентарната република \"никой не носел отговорност\" и че България се нуждаела от \"единоначалие\".\"БЗНС предупреждава, че крехката ни демокрация е застрашена. Свободата и независимостта ни са уязвими, за тях трябва да се преборим. Не е случайно, че Радев ще получи благословията за новия си проект първо в Кремъл\", посочват от партията.Според тях предстоящото посещение на българския президент в Москва през май е скандално. \"То е предателство и унижение за България пред целия демократичен свят\", категорични са от БЗНС.\"Подкрепата за Путин, когато цивилизованите държави се обединяват в общи действия и се опълчват на диктатора в Кремъл, означава само едно: Путин ще подкрепи излизането на проекта му на българската политическа сцена\", убедени са земеделците, като допълват, че този процес идеално щял да обслужи икономическите и геостратегически интереси на Русия, погазвайки националния ни идеал за свобода и независимост.\"Вече е в ход сценарият за превземане на властта и институциите и изкарване на България от структурите и системите за сигурност на ЕС и НАТО. В плана на Кремъл няма колебания. Режимът демонстрира решителност да използва всички средства за постигане на целите си, включително репресии и ликвидиране\", продължават с черните краски от БЗНС.Според тях примери за това, само от последните дни, са покушението над семейство Скрипал и убийствата на двама руски опозиционни журналисти. ", "date": "2018.04.23", "title": "БЗНС видя: Партия на Румен Радев цели да тласне България в орбитата на Путин"}
{"url": "https://news.bg/health/1-4-mln-dushi-ezhegodno-si-otivat-ot-rak-na-beliya-drob.html", "text": "Ракът на белия дроб е причина за смъртта на 1,4 милиона души в света всяка година. Това е 1/4 от всички смъртни случаи от злокачествени заболявания, според статистиката. В Европейския съюз ракът на белия дроб също е най-смъртоносният от всички видове рак и убива около 270 000 души годишно.Това алармира Жасмина Коева-Балабанова, председател на Българския алианс за прецизирана и персонализирана медицина на конференция: \"Ракът на белия дроб - ранна диагноза и доказателства за скрининг\".Коева посочи, че в България ракът на белия дроб е най-честото злокачествено заболяване при мъжете и петото по честота при жените. През 2016 г. със заболяването са диагностицирани над 4000 българи.Тя сподели, че скрининговите изследвания помагат на лекарите да откриват и лекуват някои видове рак в ранен стадий. \"Това е важно, защото ранното диагностициране на абнормалните тъкани прави лечението по-лесно\", обясни Коева. Практиката показва, че ако симптомите на рака вече са се появили, то той може вече да е започнал да се разпространява сериозно и лечението в такива случаи е трудно.\"Европа търси подходящи модели за оценка на риска, определяне на пациентите за скрининг, както и какъв брой скринингови изследвания за една година са необходими\", каза тя. Коева допълни, че в някои страни, като САЩ например, вече се прилагат добре насочени програми за срининг за рак на белия дроб.Тя призова да се разработят Европейски препоръки за скрининг за рак на белия дроб и ЕС да сформира експертна група за тази цел. Основните послания в документа са насочени към:На конференцията присъства и кметът на София Йорданка Фандъкова, която благодари, че се търси решение за такива тежки диагностики и заболявания на пациенте от България и света. \"Провеждането на скринингови изследвания е изключително важно за ранната диагностика и успешното лечение за най-тежките болести\", каза още тя.Фандъкова посочи, че от тази година е включен и организиран скрининг на рака на простата. \"Вече имаме около 20 000, които са минали през тези скринингови програми и ефектът и резултатът е наистина сериозен\", категорично отговори тя.Олег Петков, заместник-министър на Българското председателство на Съвета на ЕС коментира, че подобен вид събирания имат изключително голямо значение за подобряване здравето както на българските граждани, така и на тези на ЕС.Денис Хорган, изпълнителен директор на Европейския алианс за персонализирана медицина (ЕАПМ) изрази съжаление, че за най-смъртоносния рак в Европа няма общоприети насоки за скрининг.\"ЕАПМ и Български алианс за прецизирана и персонализирана медицина (БАППМ) непрестанно призовават за конкретни действия на ниво ЕС и на ниво страни-членки и се надяваме да постигнем реален напредък с решенията от конференцията в София\", каза още той.Събитието се организира от Българския алианс за прецизирана и персонализирана медицина (БАППМ), в партньорство с Европейския алианс за персонализирана медицина.", "date": "2018.04.23", "title": "1,4 млн. души ежегодно си отиват от рак на белия дроб"}
{"url": "https://news.bg/regions/padnal-pantograf-napukal-staklo-na-tramvay.html", "text": "Трамваен пантограф (лост, който свързва трамвая с електропреносната мрежа - б.р.) се чупи, пада върху стъкло по време на движение и едва не ранява пътничка. Инцидентът е станал в неделя, 22 април. Стъклото, засегнато от падналия пантограф, се е напукало, разказа пътничка на столичния трамвай №23 пред Нова телевизия.\"Чу се силен звук, обърнах се и видях как целия пантограф пада и се удря в стъклото\", разказва Елза Минева. \"В началото и ватманът се стресна, обади се в депото и ни каза да изчакаме. После ни свали от трамвая и ни помоли да минем в страни\", обясни тя.Според зам.-директора на Столичния електротранспорт Иво Василев, това е най-старият трамвай, произведен е 1960-1961 г. \"Такива са 4-5 трамвая. Няма проблем да се движат\", заяви Василев.\"По някаква причина се е скъсал станокът, който е дървен, и пантографът е паднал. Това много рядко се случва, имало е скрит дефект\", допълни той.", "date": "2018.04.23", "title": "Паднал пантограф напукал стъкло на трамвай"}
{"url": "https://news.bg/regions/protestirashti-blokirat-patya-za-pristanishte-somovit.html", "text": "До 18:00 часа жителите на общините Гулянци и Никопол ще блокират пътя за русенското пристанище Сомовит, съобщи БНР.Хората протестират срещу неспазено, по думите им, обещание за началото на цялостен ремонт в натоварената отсечка от републиканската пътна мрежа Милковица - Сомовит.Преди седмица имаше обещание, че до 20 април ще започне ремонт на пътя, който е в изключително лошо състояние. Въпреки това по него се движат тежкотоварните камиони, които пътуват до пристанище Сомовит.Директорът на Областното управление инж. Ивайло Денчев обясни, че е изготвил и изпратил в Агенция \"Пътна инфраструктура\"-София допълнително финансово задание. Това са около 4 милиона лева. \"Чакам всеки момент да бъде одобрено заданието, за да започнем работа\", каза Денчев.Междувременно гражданският инициативен комитет подготвя нови протести. Андриян Аурелов от комитета обясни, че няма признаци на започване на цялостния ремонт на пътя. Само засипаха дупките с натрошен материал и вече никой не се е появявал, каза Аурелов.", "date": "2018.04.23", "title": "Протестиращи блокират пътя за пристанище Сомовит "}
{"url": "https://news.bg/int-politics/yuzhna-koreya-sprya-visokogovoritelite-izlachvashti-propaganda-po-granitsata-sas-severna-koreya.html", "text": "Южна Корея е спряла излъчването на пропаганда чрез високоговорители по границата със Северна Корея, преди разговорите на най-високо равнище, които ще се проведат по-късно тази седмица, съобщават световните осведомителни агенции.Южна Корея е разположила десетки високоговорители по границата, които излъчват силно всичко - от съвременна корейска поп музика до критични информации за Севера.Излъчванията по високоговорителите могат да бъдат чути от граничарите на Северна Корея, разположени по границата, както и от цивилни граждани в района.Властите в Сеул изтъкнаха, че изключването им ще подпомогне създаването на подходяща атмосфера за разговорите в петък.Северна Корея има своя собствена система от високоговорители по границата, по които се излъчват информации, критични към Сеул и неговите съюзници. Все още не е известно дали комунистическата държава ще последва примера и ще ги спре.Стъпката на Южна Корея имала за цел да \"облекчи военното напрежение между двете Кореи и да подпомогне помирителна атмосфера за срещата на върха\", посочи говорителят на южнокорейското правителство, като уточни, че високоговорителите им са били спрени в ранните сутрешни часове тамошно време.\"Надяваме се, че това решение ще накара двете Кореи да прекратят взаимните критики и пропаганда една срещу друга, а също така ще допринесе за създаването на мир и ново начало\", допълват южнокорейските власти.Северна Корея обяви през уикенда, че замразява ядрените си изпитания и затваря ядрения си полигон. Изненадващото съобщение дойде, докато комунистическата държава се подготвя за исторически разговори с Южна Корея и САЩ.Президентът на Южна Корея Мун Дже-ин нарече решението на Пхенян \"важно решение по пътя към пълно премахване на ядрените оръжия на Корейския полуостров\".Севернокорейският вожд Ким Чен-ун трябва да се срещне с Мун Дже-ин в петък в село Панмунджон в Демилитаризираната зона, което ще е първата среща на върха между лидерите на двете Кореи от повече от десетилетие.Ким също така трябва да се срещне с американския президент Доналд Тръмп в края на май или началото на юни. Това ще бъде първата среща между действащи лидери на Северна Корея и САЩ в историята.Пропагандните излъчвания на Южна Корея се провеждат от края на Корейската война насам. Идеята е да бъдат убедени севернокорейските войници да се усъмнят в това, което им казват техните лидери.", "date": "2018.04.23", "title": "Южна Корея спря високоговорителите, излъчващи пропаганда по границата със Северна Корея  "}
{"url": "https://news.bg/crime/falshiv-signal-za-bomba-do-prezidentstvoto.html", "text": "Сигнал за бомба около сградата на президентството е получен тази сутрин в 09:05 часа на телефон 112, съобщи МВР.Сигналът е подаден от мъжки глас. По думите му, в района на Ротондата имало взривно устройство.Не е открито взривно устройство в района на президентството, уточниха от МВР за News.bg.", "date": "2018.04.23", "title": "Фалшив сигнал за бомба до президентството"}
{"url": "https://news.bg/politics/muzikanti-ot-bnr-protestirat-s-iskane-za-dostoyni-zaplati.html", "text": "Пред сградата на БНР протестират творците от музикалните състави на Българското национално радио, информираха от обществената медия.В искането бюджетът на БНР да бъде увеличен целево за музикалните състави и да се увеличат възнагражденията им с 50%, се включиха десетки изпълнители от Симфоничния оркестър, Смесения хор, Биг бенда на радиото и Оркестъра за народна музика. Исканията са за възнагражденията на близо 200 елитни творци.Участниците в протеста поискаха да се обърне внимание на културната сфера. \"Всяка държава се представя с изкуството си и мисля, че просто заслужаваме едно по-достойно заплащане на труда\", заявиха участници в протеста. Те не скриват, че се чувстват леко излишни, тъй като за култура на се мисли.От ръководството на Националното радио са солидарни с протеста на творците. Генералният директор Александър Велев отиде за подкрепа при протестиращите.По думите му бюджетът на Националното радиото трябва да се увеличи. \"Смятам, че е справедливо да получат по-високо заплащане на труда си. В Комисията по култура и медии председателят на комисията обеща, че ще направи необходимото, за да получат увеличение на заплатите. Оттам нататък диалогът изчезна, парите не се появиха в бюджета ни, така че нямаме откъде да вземем пари, за да дадем на музикантите, а е редно да бъде оценен техния труд и да бъдат запазени съставите\", подчерта Александър Велев.Солидарност с исканията на членовете на музикалните състави на БНР изразяват и творците от Националния фолклорен ансамбъл \"Филип Кутев\", както и от други столични състави.Музикантите планират да продължат с протестите си до постигане на реални резултати.Месец по-рано председателят на радиосдружение \"Подкрепа\" Атанас Карафезлиев представи исканията на музикантите.", "date": "2018.04.23", "title": "Музиканти от БНР протестират с искане за достойни заплати"}
{"url": "https://news.bg/politics/borisov-preporacha-ekspeditivnost-pri-aktsii-po-zadarzhane.html", "text": "Премиерът Бойко Борисов препоръча по-голяма експедитивност при операции и процесуална работа срещу корупцията. Коментарът си той направи по повод  миналата седмица, която продължи близо 12 часа. Припомняме, на 20 април, петък,  Иванчева, заместничката ѝ Биляна Петрова и бившият кмет на района Петко Дюлгеров да останат в ареста.Бойко Борисов участва в представянето на резултатите за 4-то тримесечие на 2017 г. на тенденциите и нивата на незаконна търговия с цигари от проучването на празните опаковки на \"Инициативата срещу незаконната търговия\".По отношение на показността на акцията и дългото време, в което тя се развиваше в центъра на София Борисов обясни, че \"всяка една банкнота трябва да се опише по номер, с всичките им букви от двете страни\". В противен случай операцията може да пропадне.Борисов препоръча обаче при друг такъв случай, \"колегите да бъдат по-експедитивни\".Премиерът посочи, че е поддържал отлични отношения с всички кметове.На въпрос как ще коментира зачестилото футболно хулиганство по българските терени, премиерът заяви, че вече са поставени . Според премиера това, което може да направи българското общество по въпроса, е да негодува срещу подобни деяния и да подкрепи действията на Министерството на младежта и спорта и МВР.", "date": "2018.04.23", "title": "Борисов препоръча експедитивност при акции по задържане"}
{"url": "https://news.bg/int-politics/rusiya-dava-s-300-na-siriya-plashi-izrael-s-katastrofalni-posleditsi.html", "text": "Русия се очаква скоро да предостави на режима на сирийския президент Башар Асад системи за противовъздушна отбрана С-300 \"Фаворит\" въпреки противопоставянето на Израел и Запада.Това са разкрили двама високопоставени военно-дипломатически източници пред руския в. \"Комерсант\", като те са допълнили, че въпросът бил \"до голяма степен политически\" и бил почти решен.Руските власти обаче подчертават, че ако Израел атакува новите системи, това щяло да има \"катастрофални последици\" за всички страни, уточняват израелски медии.Очаква се доставката на комплексите да бъде извършена безвъзмездно, тъй като сирийците нямали пари за закупуването на нови ПВО системи от този тип, а Русия също така нямала намерение да отпуска заем за целта.Според източниците Сирия планира да създаде за кратко време, на базата на \"Фаворит\", ешелонирана система на сирийската противовъздушна отбрана. Тя ще бъде предназначена за отбрана на Дамаск и териториите, на които е разположена авиационна техника, от обстрел.Това става дни след ракетната атака на САЩ, Великобритания и Франция срещу военни обекти в Сирия, която беше предприета заради химическата атака, извършена в сирийския град Дума на 7 април, за която Западът обвинява силите на Асад. Русия от своя страна отрича изобщо да е имало химическа атака. ", "date": "2018.04.23", "title": "Русия дава С-300 на Сирия, плаши Израел с \"катастрофални последици\""}
{"url": "https://news.bg/world/i-germaniya-zabrani-turska-predizborna-agitatsiya.html", "text": "Министърът на външните работи на Германия Хайко Маас обяви, че страната му няма да позволи на турски политици да организират предизборни агитации преди парламентарния и президентския вот на 24 юни, съобщава \"Дейли сабах\".През миналата седмица турският президент Реджеп Ердоган обяви, че в края на юни ще се проведат предсрочни избори, след което Република Турция ще се превърне в президентска държава.Само преди няколко дни Австрия и Холандия обявиха, че няма да позволят на турски политици да агитират на австрийска и холандска земя.\"\", каза Маас пред журналисти на среща, която е част от Г-7 в Торонто, Канада.Той подчерта, че правителството на Германия е предприело юридически мерки за забрана политическа агитация от чуждестранни политици след проведения в Турция през април 2017 референдум за конституционни промени.Външният министър на Турция Мевлют Чавушоглу се очаква да обсъди въпроса с Маас на среща в Ню Йорк.Анегрет Крамп-Каренбауер, генерален секретар на Християндемократическия съюз на Германия, също обяви, че предизборната кампания на турските партии не трябва да се разпростира до Германия.Битката трябва да се води в Турция, а не в Германия, подчерта тя и добави: \"Ние не искаме вътрешната политика на Турция в градовете ни\".", "date": "2018.04.23", "title": "И Германия забрани турска предизборна агитация"}
{"url": "https://news.bg/regions/vavezhdat-godishna-taksa-za-lovnite-kucheta-vav-varna.html", "text": "Собствениците на ловни кучета във Варна вече ще плащат годишна такса от 24 лева. От такса ще бъдат освободени стопаните на кучета, които придружават или охраняват селскостопански животни, отглеждани в регистриран животновъден обект, съобщиха от община Варна.Промените са в общинската наредба за местните такси и цени на услуги, които бяха одобрени от членовете на ВрК \"Правна\" към Общински съвет - Варна. Измененията се налагат заради поправки в Закона за ветеринарномедицинската дейност. Окончателното решение за промяната ще бъде взето от местния парламент.Годишната такса за ловни кучета във Варна е в размер на 24 лева. За кучета, постоянно пребиваващи в населените места извън Варна - кметства Тополи, Каменар, Казашко, Константиново, Звездица, се заплаща 50 %, или 12 лв.Освободени от такса остават собствениците на кучета на инвалиди, служебни кучета в организации на бюджетна издръжка, както и кастрирани четириноги. Стопаните на кучета, използвани за опитни цели и от Българския червен кръст, също няма да плащат налог.На заседанието на общинската правна комисия в морската столица бяха приети промени и в Наредбата за организацията и дейността на клубовете за пенсионери в Община Варна. За откриване на пенсионерски клуб на територията на петте районни администрации - \"Одесос\", \"Младост\", \"Приморски\", \"Владислав Варненчик\" и \"Аспарухово\", ще трябва да има поне 50 желаещи пенсионери. За петте села в общината минималният брой е 30 души от третата възраст.Съгласно промените средствата за поддръжката на клубовете - осветление, отопление, вода, ремонти, обзавеждане и оборудване, ще се определят съобразно финансовите възможности на общината. Също така при откриване на нов клуб в решението на Общинския съвет изрично ще се посочва адресът на мястото, на което пенсионерите ще се събират и ще организират различни дейности. На територията на община Варна от 1999 г. до сега са разкрити 23 пенсионерски клуба.", "date": "2018.04.23", "title": "Въвеждат годишна такса за ловните кучета във Варна"}
