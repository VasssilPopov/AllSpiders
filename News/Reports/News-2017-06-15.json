{"url": "https://news.bg/int-politics/sasht-povdigat-obvineniya-na-12-turski-ohraniteli.html", "text": "Полицията в американската столица Вашингтон повдига обвинения на 12 турски охранители, предаде The Telegraph. Общо 18 души ще бъдат обвинени. Двама души бяха арестувани. Всички те са замесени в сблъсъци от миналия месец пред резиденцията на посолството на Турция във Вашингтон след срещата на турския президент Реджеп Ердоган с Доналд Тръмп в Белия дом. Тогава поддръжници на Ердоган и охраната пред посолството се сбиха с кюрдски и арменски протестиращи, които обвиняват турския лидер в грубо нарушаване на човешките права.Десетки бяха ранени при сблъсъците. Очаквано, турският президент остро критикува решението на американските власти. Той предупреди, че то няма да остане без последствия и ще бъде направено всичко възможно срещу него. Американският посланик в Турция е бил привикан за обяснения. ", "date": "2017.06.15", "title": "САЩ повдигат обвинения на 12 турски охранители "}
{"url": "https://news.bg/int-politics/putin-gotov-da-dade-politichesko-ubezhishte-na-bivshiya-shef-na-fbr.html", "text": "Бившият директор на ФБР Джеймс Коми по нищо не се отличава от Едуард Сноудън и затова Русия е готова да му предостави политическо убежище.Това заяви руският президент Владимир Путин в традиционната си вече \"Пряка линия\" - медия-маратон на въпроси и отговори в пряк ефир, предава ИТАР-ТАСС.Руският президент определи като \"странно\" решението на Коми да запише тайно свой разговор с американския президент Доналд Тръмп и после, чрез свой приятел, да го предаде на медиите. Според Путин в случая Коми е действал \"не като ръководител на спецслужба, а като правозащитник, който защищава определена позиция\", след което саркастично добавя, че ако Коми бъде изложен на преследване, Русия е готова да му предложи политическо убежище.\"Той трябва да знае това\", посочи в типичния си стил руският президент. По повод разследването за евентуална руска намеса в президентските избори в Съединените щати през 2016 г. Путин отново заяви, че в показанията си пред комисията на Сената по разузнаването Коми не е представил никакви доказателства за такава намеса.По думите му Русия не възприема САЩ като враг. Путин отново повтори руската дипломатическа теза, че раздухваната сред американците антируска истерия е плод на вътрешните борби сред американското ръководство. Според него на тези борби се дължи и вчерашното решение на Сената във Вашингтон за налагането на нови санкции срещу Москва заради намесата й в изборите.На \"пряката линия\" Владимир Путин декларира, че Русия и нейните граждани желаят отношенията със САЩ и американците да се нормализират, но и обвини Вашингтон, че се намесва навсякъде по света.", "date": "2017.06.15", "title": "Путин готов да даде политическо убежище на бившия шеф на ФБР"}
{"url": "https://news.bg/crime/uslovna-prisada-za-granichar-prevel-nezakonno-irakchani-predi-2-godini.html", "text": "Условна присъда получи 37-годишният полицай Георги И., превел през границата двама иракчани, съобщиха от прокуратурата. Деянието е извършено преди две години.По внесен обвинителен акт на Районна прокуратура - Елхово съдът наложи наказание от 1г. \"лишаване от свобода\", изпълнението на което е отложено за изпитателен срок от 4г.На 23 май 2015 г. за времето от 18.00 ч. до 19.30ч. превел чужденците през ГКПП - Лесово, без разрешение на надлежните органи на властта.На Георги И. е наложена и \"глоба\" от 1000лв. както и отнемане на ½ от стойността на лекия автомобил.В началото на 2015 г. Георги И. работел като старши полицай - водач на служебно куче при ГКПП- Лесово. На горепосочената дата той и неговата съпруга пътували от Турция.Върнали се същия ден като преди да навлязат на територията на ГКПП- Лесово били застигнати от лек автомобил, управляван от непознат мъж. От него слезли мъж и жена - иракски граждани, които се качили в автомобила на подсъдимия.Граничарят помогнал на чужденците като свалил задните седалки, за да могат иракчаните да седнат на тези места. След това ги покрил с листове морска пяна, а върху тях положил чувал с тоалетна хартия.В последствие потеглил и достигнал ГКПП - Лесово. Възползвайки се от добрите си колегиални взаимоотношения успял да премине бързо през пункта, през трасето за изходящи автомобили.Това било забелязано от друг граничен полицай, който помолил подсъдимия да си представи паспорта. Георги И. обаче бързо напуснал територията на пункта. На около 6 км. след това бил спрян от служители на \"Вътрешна сигурност\" на МВР и бил задържан.Присъдата на Районен съд - Елхово може да бъде обжалвана пред Окръжен съд - Ямбол.", "date": "2017.06.15", "title": "Условна присъда за граничар, превел незаконно иракчани преди 2 години"}
{"url": "https://news.bg/disasters/vzriv-ubi-7-dushi-v-kitayska-detska-gradina.html", "text": "Най-малко 7 души са загинали, а около 70 други са били ранени при взрив в детска градина в Китай, предадоха световните информационни агенции. Това е станало в град Фънсян, източната провинция Цзянсу. Взривът в избухнал на входа на градината, около 17 часа местно време, точно когато повечето деца са си тръгвали.Двама души са починали на място, останалите в болница. Девет от ранените са в тежко състояние. Не се уточнява броят на пострадалите деца. В китайски медии са се появили шокиращи кадри и снимки на ранени, както и уплашени плачещи деца в прегръдките на родителите. Тече разследване. ", "date": "2017.06.15", "title": "Взрив уби 7 души в китайска детска градина "}
{"url": "https://news.bg/bulgaria/nastoyavat-da-ne-se-promenya-i-opakovkata-v-bds-za-kiseloto-mlyako.html", "text": "Иска се промяна на стандарта за опаковката на киселото мляко. Граждани обаче излизат на протест пред Българския институт по стандартизация в защита на по-високите изисквания за опаковките на киселото мляко.Министерство на земеделието, храните и горите (МЗХГ) вече излезе със становище, че не подкрепя предложението за промяна на БДС стандарта за киселото мляко. Предстои утре Българския институт по стандартизация да проведе технически комитет, когато ще бъде разгледано предложението.Ресорното ведомство е на мнение, че количеството на двата основни щама в българско кисело мляко - лактобацилус булкарикус и стрептококус термофилус трябва да остане без промяна, както е записано в сега действащия БДС. Причината за несъгласието на МЗХГ е, че всяко изменение ще доведе до промяна и в микробиологията на киселото мляко по стандарт. Според министерството трябва да се запази традиционния характер на българските млечни продукти, които са познати в цял свят със своето качество и уникалност още от древността.Въпросът за стандарта на киселото мляко повдигна червеният депутат Румен Георгиев, който е отправил питане и до земеделския министър. \"Моля да вземете под внимание, че българското кисело мляко се консумира широко у нас и е предпочитан хранителен продукт в училища и детски градини. Да не говорим, че съчетанието между опаковка, изработена от несъответстващ материал със съдържащия се в него хранителен продукт - българско кисело мляко, може да предизвика увреждания вместо търсената от потребителя полезност\", пише Георгиев в питането си до министъра.\"При така подадените предложения за изменение на параграф 8.1 от БДС 12:2010 ще се допусне опаковането на българското кисело мляко да става в опаковки според индивидуалните предпочитания и икономически съображения на всеки производител. Така, освен че се развързват ръцете на досегашните нарушители да продължат да ползват всякакви опаковки, без оглед дали те ще съответстват или не на киселинността и другите качества на продукта \"българско кисело мляко\", то същите нарушители ще бъдат легитимирани и ще могат вече законно да ползват потребителски дивиденти от имиджовата марка \"БДС, върху опаковките\", недоволен е соцдепутатът.Според земеделския министър Румен Порожанов високото ниво на БДС изгражда доверието на потребителите. Затова и ведомството поддържа стандарта. Иначе БАБХ подкрепя промяната в стандарта. Експертите обаче изразяват несъгласие с промяната на опаковката.Няма безвредни и най-добри и подходящи опаковки за контакт с каквито и да е храни по принцип. Има обаче най-подходящи опаковки за даден вид хранителен продукт не само от гледна точка на безопасност, но от гледна точка на запазване и най-добър отговор на органолептичните, физикохимичните и микробиологичните показатели и характеристики, посочени в стандарта за кисело мляко. Предложението, така както е описано, съдържа в себе си и доста рискове, касаещи спазването на стандарта, както и контрола върху това спазване, имайки предвид че при кисело мляко по БДС има процес на ферментация в самата опаковка и се различава съществено от \"йогурт\" продукта, съгласно европейските стандарти.Наличието на жива закваска в българското кисело мляко и то по изискванията на БДС и съприкосновението на продукта с опаковката при процеса на ферментация, също оказва влияние върху характеристиката на крайния продукт и неговата безопасност, според експрети.Да не бъде променян стандарта БДС 12:2010 \"Българско кисело мляко\" във връзка с цитираното предложение, настояват и от Българската асоциация на млекопреработвателите.Предложението, според тях, означава да няма никакви специфични изисквания за опаковките в стандарта, включително и за вместимост на опаковката, т.е. да отпадне раздела за опаковки и да действа общото законодателство за всички видове храни. Това би се отразило негативно върху запазването на стандарта и възможността за контрол на този все пак открояващ се за България уникален продукт.", "date": "2017.06.15", "title": "Настояват да не се променя и опаковката в БДС за киселото мляко"}
{"url": "https://news.bg/euronews/ep-bori-falshivite-novini-s-rezolyutsiya-za-onlayn-platformite.html", "text": "В Европейския парламент приеха резолюция за онлайн платформите. Целта е борба с фалшивите новини и защита на потребителите, съобщиха от ЕП.Според документа, се търси изясняване на отговорността за онлайн платформите, равнопоставеност на условията за сходни услуги в онлайн и офлайн средата, по-строги мерки срещу фалшивите новини и незаконните практики и онлайн съдържание.Онлайн платформите увеличават избора за потребителите, но сегашната правна рамка трябва да бъде актуализирана за цифровата ера.За да се насърчи защитата на потребителите и неприкосновеността на личния им живот, като същевременно се развие пълният потенциал на онлайн платформите, евродепутатите настояват ЕК:Онлайн платформите трябва да предприемат мерки, за да гарантират неприкосновеността на личния живот на потребителите и точността на информацията:Според бившия министър на образованието на Финландия Хена Виркунен и евродепутат от ЕНП: \"Трябва да насърчим развитието на онлайн платформите в Европа и да укрепим способността на европейските платформи да се разширяват и конкурират в световен мащаб. Еднаквите условия, благоприятната за иновации среда и надеждната инфраструктура са ключът към успеха. Също така доверието на потребителите е от жизненоважно значение за процъфтяващата икономика на цифрови платформи\".Френският евродепутат Филип Жювен, който също е от ЕНП коментира: \"С този текст искахме да се справим със съществените въпроси, повдигнати от икономиката на онлайн платформите: нейната точна дефиниция, кой е отговорен за онлайн платформите, нелоялните практики и необходимостта от адаптиране на нашите закони към онлайн света. ЕС трябва да разработи глобална стратегия и амбициозна визия. Трябва да имаме европейски лидери, които са способни да се заемат с американските и азиатски гиганти\".", "date": "2017.06.15", "title": "ЕП бори фалшивите новини с резолюция за онлайн платформите"}
{"url": "https://news.bg/energy/bulgartransgaz-i-sokar-dogovaryat-badeshti-dostavki.html", "text": "\"Надяваме се скоро вторият сондаж за разширяването капацитета на газохранилището в Чирен да влезе в експлоатация ... Дори и към днешна дата колегите от Булгартрансгаз вече са стартирали разговори с колегите от \"Сокар\" за бъдещи доставки над тези 1 млрд. куб. м. , които вече са контрактирани.\" Това каза заместник-министърът на енергетиката Жечо Станков, който представи приоритетните енергийни проекти по време на 12-та годишна конференция \"Стратегическа инфраструктура и инвестиции в България 2017 г\".В експозето си Станков отбеляза, че енергийната инфраструктура е структуроопределяща за развитието на Европейския енергиен съюз, в чиято основа стои проблема с осигуряването на сигурност на доставките. Така той визира мерките, реализирани в предходния мандата на правителството на Бойко Борисов, свързани със създаването на нова и модернизирането на съществуващата газопреносна инфраструктура. Така едно от важните постижения е приключването на първия интерконектор и връзката ни с Румъния.Така следваща на дневен ред е интерконекторната връзка с Гърция - \"врата на Европа с Южния газов коридор\". \"Имайки предвид важността на проекта, това, което предвиждаме е да имаме възможност да изберем компания, която да изпълнява проекта и през следващата година да започнем фактическото изграждане\", заяви той. Станков отбеляза важността на връзката и предвид съществуващия договор на Булгаргаз с \"Азеригаз\", които трябва да започнат доставки в рамките на 1 млрд. куб. м. от 2020 г. По думите му това е конкретната дата, от която се планува интерконекторът да е въведен в експлоатация.\"По-важно е, че дори и към днешна дата колегите от Булгартрансгаз вече са стартирали разговори с колегите от \"Сокар\" за бъдещи доставки над тези 1 млрд. куб. м. , които вече са контрактирани. Естествено интерконекторът ни с Гърция няма да бъде само врата на Европа към Южния газов коридор\", изтъкна той.Станков изтъкна още, че има създадена работна група във връзка с изграждането на LNG Терминал в Александруполис, в която колеги от Български енергиен холдинг, съвместно с колеги от министерството и от проектната компания заседават. \"Обсъждаме възможност за инвестиция на Българския енергиен холдинг в проектната компания. Това означава, че интерконекторът ще бъде и възможна врата за доставки през LNG терминала за България\".По отношение на интерконекторът с Турция, Станков обяви, че сме приключили с предпроектните проучвания, подали сме конкретно избрано трасе. Също така е приключила и първата фаза, свързана с грантовото финансиране на българо-сръбския интерконектор. Подписан е и меморандум за разбирателство, в който е разписан как продължава оттук нататък изграждането му.\"Само чрез интерконекторите няма да бъде достатъчно да завършим идеята за развитие на газов хъб \"Балкан\", който вече е признат и от ЕК. Има отпуснати 900 хиляди евро за Булгартрансгаз за предпроектни проучвания на газовия хъб. Над 100 млн. евро бяха инвестирани в модернизиране на инфраструктурата - модернизация и изграждане на новите компресорни станции - Странджа, Лозенец, Ихтиман и Петрич, както и разширението на газохранилището в Чирен. Към момента, вторият сондаж, направен за увеличаване капацитета на газ от газохранилището търпи 72 часови проби и се надяваме скоро да бъде въведен в експлоатация. Един газов хъб няма как да съществува без налично газово хранилище и то в достатъчно големи размери, за да съхранява количества газ от различни доставчици\", обясни той.", "date": "2017.06.15", "title": "\"Булгартрансгаз\" и \"Сокар\" договарят бъдещи доставки"}
{"url": "https://news.bg/politics/fond-zemedelie-ima-dvama-novi-zamestnik-direktori.html", "text": "Петя Славчева и Георги Динев са новите заместник изпълнителни директори на ДФ \"Земеделие\". Решението беше взето по време на редовно заседание на Управителния съвет на Фонда, съобщиха от Министерството на земеделието, храните и горите (МЗХГ).От поста зам.-изпълнителен директор беше освободена Гея Георгиева - с ресори \"Директни плащания на площ\" и \"Информационни технологии\". Нейните служебни ангажименти поема Петя Славчева. Георги Динев ще управлява \"Технически инспекторат\" и програма САПАРД.Петя Славчева е дългогодишен кадър на ДФ \"Земеделие\". От 2008 г. до момента заема различни позиции в ОД във Велико Търново. От 2010 г. е началник отдел \"Прилагане на схеми и мерки за подпомагане\". Славчева е магистър по \"Стопанско управление\" от ВТУ \"Св. Св. Кирил и Методий\".Георги Динев също е кадър на ДФ \"Земеделие\". В периода 2010-2012 г. е работи в отдел \"Противодействие на измамите\" в ДФЗ. След това ръководи дирекция \"Административно, правно обслужване и финансово-стопански дейности\" в Изпълнителната агенция по лозата и виното. Бил е и главен секретар на ИАЛВ. Динев е магистър по икономика от ЮЗУ \"Неофит Рилски\" - Благоевград.Останалите двама зам.-изпълнителни директори запазват своите позиции. Атидже Алиева-Вели продължава да отговаря за мерките от Програмата за развитие на селските райони.Иванка Багдатова-Мизова, освен ресорите които ръководеше до момента - \"Селскостопански пазарни механизми\", \"Краткосрочни схеми за подпомагане\", \"Инвестиционни схеми за подпомагане\" ще управлява и Оперативна програма \"Морско дело и рибарство\".", "date": "2017.06.15", "title": "Фонд \"Земеделие\" има двама нови заместник-директори"}
{"url": "https://news.bg/politics/mezhdu-yambol-i-haskovo-nyama-granichna-ograda.html", "text": "Няма достатъчно камери по границата, показа проверка на вицепремиера Валери Симеонов в репортаж на Нова телевизия.Между Ямбол и Хасково няма ограда. По-голямата част от граничното съоръжение е готово, е едноредово, стана ясно от проверката.Няма камери, не сме променили Закона за обществените поръчки, призна Симеонов. До момента са похарчени 160 млн. лева за 200 км от съоръжението.Припомняме, проверката бе предизвикана от изказване на депутата Елена Йончева, че няма камери по граничната ограда.", "date": "2017.06.15", "title": "Между Ямбол и Хасково няма гранична ограда "}
{"url": "https://news.bg/crime/trima-alo-izmamnitsi-arestuvani-zrelishtno-vav-vetovo.html", "text": "Трима души са били арестувани след среднощен екшън в град Ветово, известен като меката на \"ало\" мафията, предаде NOVА. Екип на медията е станал свидетел на преследване при спецакция.Тримата задържани са организатори на престъпната група.  Повдигнати са им обвинения за организиране на телефонни измами.    При акцията са открити 9 000 лева в различна валута, златни накити и мобилни телефони.Акцията е съвместна на Жандармерията, националната и великотърновската полиция., заяви прокурор Катя Лещакова.Няколко лица, съпричастни към групата, все още се издирват.За миналата година във Ветово са задържани 8 телефонни измамници. Някои от тях вече са с присъди. Други се разследват. За 2016 г. има 78 регистрирани телефонни измами само на територията на Област Русе. Общо нанесените щети са за над 600 000 лева.", "date": "2017.06.15", "title": "Трима ало-измамници арестувани зрелищно във Ветово"}
{"url": "https://news.bg/int-politics/rosatom-stroi-turskata-aets-akyuyu-do-2023-g.html", "text": "Руската Държавна Атомна Енергийна Корпорация - Росатом спечели одобрението на турския енергиен регулатор и продължава изграждането на атомната електроцентрала \"Акюю\". Стойността на АЕЦ, която се намира в Южна Турция е 20 млрд. долара, съобщава Ройтерс.Проектът за изграждане на четири ядрени реактора многократно се забавя, включително и за кратко беше спрян, след като Турция свали руски самолет близо до сирийската граница през ноември 2015 г. Оттогава насам отношенията между двете страни се подобряват и работата по АЕЦ отново е подновена. Очаква се тя да бъде завършена до 2023 г. и след въвеждането ѝ в експлоатация, да посрещне 6-7% от търсенето на електроенергия в Турция.Росатом е продал няколко ядрени реактора на развиващи се страни. Моделът по който Русия финансира, изгражда и експлоатира ядрените централи, както и начина, по който продава енергия на свои клиенти, повдига въпроси дали използва енергийната политика като средство за политически цели, коментира Ройтерс.Турският енергиен регулатор съобщава, че е предоставя 49-годишен лиценз за производство, на компанията за проекти на Росатом - Akkuyu Nukleer AS. Зависима от вноса на почти цялата си енергия, Турция предприе амбициозна ядрена програма, като възложи на Росатом през 2013 г. да построи четирите реактора от 1 200 мегавата (MW).С енергиен внос от около 50 млрд. долара годишно и търсене, което е сред най-бързо покачващото се в Европа, Турция иска за по-малко от десетилетие, най-малко 5% от производството на електроенергия да дойде от ядрена енергия, както и да намали зависимостта си от природен газ, купуван предимно от Русия.Росатом първоначално обеща да подготви първия от четирите реактора в Акюю до 2019 г., но по обективни причини имаше закъснение. Сега с разрешението на енергийния регулатор, Akkuyu Nukleer AS заявява, че ще ускори строителството, така че всички четири реактора да бъдат построени до 2023 г., а не 2025, както е договорено по-рано.2023 е и годината, в която Турция отбелязва стогодишнината от основаването на турската република.", "date": "2017.06.15", "title": "Росатом строи Турската АЕЦ \"Акюю\" до 2023 г."}
{"url": "https://news.bg/regions/kmetat-na-stara-zagora-obyavi-kak-shte-glasuva-na-referenduma-za-bedechka.html", "text": "Кметът на Стара Загора Живко Тодоров обяви как ще гласува на местния референдум в неделя, 18 юни. Пред БНР Тодоров заяви: \"Аз ще гласувам с \"да\".Това е първото подобно изявление на кмета на Стара Загора, който предизвика местното допитване. В него старозагорци ще трябва да гласуват дали да се запази съществуващият парк \"Бедечка\" или да продължи застрояването му. Става дума за 400 декара зелена площ с близо 4 хил. дървета и алеи.Кметът Тодоров заяви, че има порочност на решения, взети назад в годините. Той изтъкна, че референдумът е последна възможност да се промени един порочно приет план за застрояване. В интервю за радио \"Стара Загора\" преди дни кметът призова старозагорци да го подкрепят в усилията му запазване на парка.\"Старозагорци ще имат възможност да направят своя избор. Получи се много активен дебат и социалните мрежи станаха арена на тези спорове - там има възможност да се чуят всички страни и общината да не се меси и да не предопределя избора на старозагорци\", каза Живко Тодоров дни преди местния референдум за парк \"Бедечка\".Особено важно за Стара Загора е да има активност, хората да излязат и повечето от тях да изразят своето мнение, защото демокрацията изисква хората да контролират своите политици, посочи градоначалникът.В зависимост от това какво ще гласуват хората на 18-и юни, ние ще предприемем действия.Първият вариант е по завършване промяната на общия устройствен план, която сме предвидили.Втори вариант е нещата да останат, както са до момента. Това означава да има изграждане на квартал. Това са двете възможни опции, разясни Тодоров.Могат да се намерят добри компромисни решения от гледна точка на това да не бъде ощетявана общината и да се запази общественият интерес и озеленяването там, допълни Тодоров.Всеки кмет и всяко управление трябва да има подкрепата на хората, когато взима определено важно за града решение. Каквото и решение да се вземе в случая, и едното и другото - това ще означава разходи за града в следващите години. И да бъде квартал - там ще трябва да се направи инфраструктура, която няма да струва малко пари.Според кмета на Стара Загора, референдумът е закъснял. \"Той трябваше да бъде проведен 2003-а година, но това е последната възможност да се промени нещо в един порочно приет план. За съжаление през 2012-а година ние нямахме достатъчно информация\", каза Тодоров.Главният архитект тогава носи основната отговорност да не бъдат изрядни нещата, защото аз самият дори не знаех, че на групите дървета, които тогава са били заснемани, реално не е направена подробна картотека. Впоследствие се е оказало, че има още над хиляда дървета, които въобще не са отразени никъде.През 2012-а година ние нямахме избор, защото общият устройствен план вече беше приет, а един подробен устройствен план трябва да отговаря на общия устройствен план, припомни Тодоров.Има решения, които не са издържани и не са приети според законодателството, което е действало тогава. За съжаление в резултат на тези решения са настъпили определени последици.В резултат на тези решения има приет общ устройствен план, има подробни устройствени планове, които са влезли в сила и начинът, по който ние можем да върнем всичко назад, на първо място е чрез промяна на тези планове, които вече са влезли в сила.В последствие е необходимо доказване на всеки един отделен имот или за всяко едно отделно решение защо то е незаконосъобразно. Но това е една отделна битка, която бихме могли да водим в съда, след промяната на всички тези действащи към момента планове, допълни Живко Тодоров.", "date": "2017.06.15", "title": "Кметът на Стара Загора обяви как ще гласува на референдума за \"Бедечка\""}
{"url": "https://news.bg/euronews/ep-prizova-za-po-yasna-regulatsiya-za-ikonomikata-na-spodelyane.html", "text": "Европейският парламент призовава за по-ясни регулаторни рамки за икономиката на споделянето. За гарантиране защитата на потребителите, правата на работниците, спазването на данъчните разпоредби и на лоялна конкуренция. Изтъкват необходимост от ясна и балансирана стратегия за ЕС. Посочват, че 17% от потребителите на ЕС са използвали платформи за сътрудничество.ЕС трябва да се възползва от предимствата на икономиката на споделянето, като същевременно гарантира лоялната конкуренция, правата на работниците и спазването на данъчните разпоредби.Парламентът подчертава необходимостта от справяне с регулаторните неясноти, които предизвикват значителни различия между държавите членки, дължащи се на различните национални, регионални и местни разпоредби и съдебна практика. Новите бизнес модели варират от предоставяне на услуги за настаняване (например Airbnb) и пътувания с автомобили от врата до врата (например Uber) до домашни услуги.Незаконодателната резолюция е приета с 510 гласа \"за\" срещу 60 гласа \"против\", 48 \"въздържал се\".Докладчикът Никола Данти (С&Д, Италия) коментира, че \"приемането на европейска стратегия за икономиката на сътрудничеството е от първа необходимост. Целта трябва да бъде избягването на различни правила в традиционната икономика и тази на сътрудничеството. Това се отнася както за достъпа до пазара, така и за и данъчното облагане, за да се осигури честна конкуренция между всички оператори.\"Проучване на Евробарометър от 2016 г. показа, че 17% от потребителите в ЕС са използвали услуги, предоставени от икономиката на споделяне, а 52% са наясно с предлаганите услуги. Краткосрочното отдаване под наем на жилище или част от него от неговия собственик е най-големият сектор на икономиката на споделяне въз основа на генерираната търговия, докато предоставяните пряко от едно лице на друго транспортни услуги имат най-голям дял, измерван по приходи от платформи.Тази незаконодателна резолюция е отговорът на ЕП относно съобщението на ЕК за дневния ред на Европейската програма за икономиката на сътрудничеството.По препоръки на евродепутатите, за предоставянето на услуги от частни лица и специалисти са необходими ефективни критерии за разграничаване между партньори (например физически лица, които предоставят услуги на случаен принцип) и специалисти, които споделят набор от общи принципи и критерии на равнище ЕС, както и набор от прагове на национално равнище.Във връзка с правата на потребителите, е необходимо потребителите да бъдат информирани относно приложимия правен режим за всяка сделка и техните права. Платформите за сътрудничество трябва да гарантират, че са налице ефективни системи за процедурите за подаване на жалби и разрешаване на спорове.По отношение на отговорностите, ЕК следва да изясни в по-голяма степен режима на отговорност на платформите за споделяне във възможно най-кратки срокове.За правата на работниците евродепутатите считат, че трябва да бъдат гарантирани справедливи условия на труд и защита на правата на работниците в рамките на услуги, основани на икономиката на сътрудничеството. Работниците трябва да могат чрез платформи за споделяне да се възползват от преносимост на рейтинги и отзиви, които представляват тяхната цифрова пазарна стойност.Евродепутатите също така препоръчват, за данъчното облагане за стопански оператори, които предоставят съпоставими услуги, да се прилагат сходни данъчни тежести, независимо дали в рамките на традиционната икономика, или в икономиката на споделянето. Евродепутатите се застъпват за иновативни решения за подобряване на данъчното облагане и призовават за увеличаване сътрудничеството с онлайн платформи в тази насока.В същото време регламентът не трябва да ограничава икономиката на споделяне, смятат евродепутатите. Те осъждат налагането от някои органи на правила, които ограничават предлагането на туристическо настаняване чрез икономиката на споделянето. ", "date": "2017.06.15", "title": "ЕП призова за по-ясна регулация за икономиката на споделяне"}
{"url": "https://news.bg/politics/vnasyat-proekta-za-modernizatsiya-na-suhopatni-voyski-v-ministerskiya-savet.html", "text": "Проектът за модернизация на Сухопътните войски скоро ще бъде внесен за обсъждане в Министерски съвет. Това заяви в отговор на журналистически въпрос зам.-началникът на отбраната генерал-лейтенант Атанасов на Учебен полигон \"Корен\". Там се проведе заключителният етап на тактическото учение с бойни стрелби \"Ответен удар - 2017\".\"Армията се нуждае от модернизация, тъй като въоръжението е от преди 30 години, а в света навлизат нови системи. Превъоръжаването трябва да се извършва едновременно и в трите вида въоръжени сили\", категоричен беше той.Заместник-началникът на отбраната разясни, че се работи за едновременното реализиране на трите модернизационни проекта. Целта е с отпуснатите финансови средства за ВВС и ВМС да може да се превъоръжат и Сухопътни войски, като плащанията се разсрочат във времето, разясни той.Заместник-началникът на отбраната генерал-лейтенант Пламен Атанасов и командирът на Сухопътните войски генерал-майор Михаил Попов наблюдаваха заключителния етап на тактическото учение с бойни стрелби \"Ответен удар -2017\". То се проведе на Учебен полигон \"Корен\" и в него участваха военнослужещи от състава на Втора механизирана бригада - Стара Загора.Командирът на бригадата бригаден генерал Костадин Кузмов представи целите и задачите на учението, в което участваха около 600 военнослужещи със 150 единици бронетанкова и автомобилна техника от състава на механизираната бригада.По време на \"Ответен удар - 2017\" бяха отработени действия на усилен механизиран батальон като преден отряд на сухопътен компонент. Авиационната поддръжка беше от самолети Су-25 от авиобаза \"Безмер\".В учението се включиха и екипажите на вертолети Ми-24 и \"Кугър\" от 24- та авиобаза в Крумово, танкистите от Центъра за подготовка на специалисти в Сливен, военнослужещи от разузнавателния батальон и курсанти от Националния военен университет \"Васил Левски\".Генерал-лейтенант Атанасов оцени високо боеготовността и боеспособността на участващите военни формирования. По думите му, в учението е постигнато много добро взаимодействие между различните родове войски.Заключителният етап на учението наблюдаваха също командващият Съвместното командване на силите генерал-лейтенант Любчо Тодоров, съветникът на президента по военната сигурност генерал-майор Данчо Дяков, директорът на Служба \"Военна полиция\" бригаден генерал Борислав Сертов.Присъстваха и командири на военни формирования от Българската армия, представители на държавната и местната власт. На Учебен полигон \"Корен\" присъства и командирът на Сухопътните войски на Украйна генерал-лейтенант Сергей Попко, който е на работно посещение в нашата страна.", "date": "2017.06.15", "title": "Внасят проекта за модернизация на Сухопътни войски в Министерския съвет"}
{"url": "https://news.bg/int-politics/islyamska-darzhava-udari-dzhamiya-v-kabul-7-zhertvi.html", "text": "Експлозия е разтърсила джамия в афганистанската столица Кабул, предадоха световните информационни агенции. Става въпрос за шиитска джамия в западната част на града. Загинали са най-малко 7 души, а 15 други са били ранени. Много от тях са полицаи. Съобщава се и за стрелба в района.От вътрешното министерство определиха случилото се като \"самоубийствена терористична атака\". Нападателят е бил спрян от органите на реда на входа на джамията и след кратка схватка е успял да детонира носеното от него взривно устройство. Това е станало около 21 часа тази вечер местно време. По това време храмът е бил пълен с вярващи. Припомня се, че мюсюлманите отбелязват свещения за тях месец Рамазан. Групировки, близки до \"Ислямска държава\" обаче и преди са провеждали подобни атаки срещу шиитите там. Очаквано, джихадистите поеха отговорност часове след атаката. ", "date": "2017.06.15", "title": "\"Ислямска държава\" удари джамия в Кабул, 7 жертви"}
{"url": "https://news.bg/int-politics/ukrayna-planira-hibridno-voenno-polozhenie-v-donbas.html", "text": "Властите в Украйна планират въвеждането на хибридно военно положение в Донбас. Това е заложено в Закона за реинтеграция. Това заяви Мустафа Найем, заместник в най-голямата фракция в украинския парламент \"Блокът на Петро Порошенко\", цитиран от РИА \"Новости\".\", каза още Найем. Той направи това изявление по време на форум, организиран от \"Институт Горшенин\" в Киев.Според подготвените промени най-вероятно такива понятия като \"антитерористична операция\" в Донбас ще бъдат с променен формат, а ръководството на военните операции ще бъде прехвърлено от службата за сигурност на Украйна към други органи.Президентът Петро Порошенко обяви по-рано плановете си за проект на закон за реинтеграцията на Донбас, в който ще бъде разписан правовият режим на украинските военни действия.", "date": "2017.06.15", "title": "Украйна планира хибридно военно положение в Донбас "}
{"url": "https://news.bg/politics/slavi-trifonov-deputatite-suspendiraha-konstitutsiyata.html", "text": "\"Днес депутатите в Народното събрание суспендираха българската Конституция.\" С тези думи започва отвореното си писмо шоуменът Слави Трифонов по повод гласуването на проекта за въвеждане на мажоритарен вот на първо четене в пленарната зала.Припомняме, предложението на ГЕРБ за въвеждане мажоритарна изборна система с абсолютно мнозинство в 2 тура, чрез създаване на 240 едномандатни изборни района в страната, не събра необходимото мнозинство и не мина на първо четене в пленарната зала. След гласуването \"За\" бяха само 98 депутати, а \"Против\" - 121 народни представители. Един депутат се въздържа от правото си на вот.Според Трифонов с решението си днес депутатите на практика правят държавен преврат: \"Днес депутатите в Народното събрание суспендираха българската конституция. В Конституцията пише, че цялата власт произтича от народа и народът упражнява властта си и пряко.\" Според него народът (суверенът) е единственият първоизточник на властта, а на референдума от 6 ноември народът категорично и пряко е заявил волята си за въвеждането мажоритарна избирателна система. \"Днес депутатите не признаха тази воля и практически извършиха държавен преврат. От днес ние не живеем в демократична държава... живеем в някаква уродлива форма на партийна аристокрация. Аристокрация, която живее и управлява с една единствена цел - собственото си благо. Това са фактите. И ние трябва да ги осъзнаем\", заявява шоуменът.В писмото си Трифонов подчертава и че в европейската история такава форма на управление \"винаги е била изхвърляна от властта\", без значение дали по мирен път или чрез революция.Трифонов е категоричен, че и България ще измине този път. Слави Трифонов е сигурен, че \"ще има възмездие\". \"По един или друг начин. Това ще реши българският народ. Аз също съм част от българския народ и ще бъда част от това решение.\"\"И понеже наистина всичко зависи от българския народ, все казвам, че той е суверенът по конституция, в крайна сметка наистина е така. Не защото аз го казвам. А защото е така. В крайна сметка такава е демокрацията. А историята е показала, че българският народ е мъдър.Писмото на Трифонов завършва с две поговорки: \"Каквото повикало - такова се обадило\" и \"На зла круша - зъл прът\". Припомняме, , иницииран от Слави Трифонов, се проведе на заедно с президентските избори в страната на 6 ноември.Избирателната активност в националния референдум беше 50,59% според 100% обработени протоколи на СИК в РИК.  по-малко от необходимите гласове, които можеха да направят резултатите от допитването задължителни.Решението от референдума беше внесено за разглеждане във ВАС. И в тричленен, и в петчленен състав ВАС реши, че . Решението беше окончателно и не подлежеше на обжалване.Няколко дни след като 43-то Народно събрание беше разпуснато с указ на президента Румен Радев и по този начин напълно отпадна възможността референдумът, организиран от \"Шоуто на Слави\" , шоуменът излезе с отворено писмо във връзка с предстоящите предсрочни парламентарни избори. Ден след провеждането на предсрочните парламентарни избори  и се закани, че ако не бъде чут, ще излезе на протест.В началото на месец май, когато депутатите гласуваха кабинета Борисов 3,  и излезе на протест пред парламента. Трифонов беше  пред сградата на Народното събрание. Той настояваше управляващите да внесат за обсъждане резултатите от референдума. ", "date": "2017.06.15", "title": "Слави Трифонов: Депутатите суспендираха конституцията"}
{"url": "https://news.bg/int-politics/sarbiya-za-parvi-pat-s-zhena-premier.html", "text": "Сръбският премиер Александър Вучич предложи 41-годишната Ана Бърнабич за премиер, предадоха световните информационни агенции. Тя е министър на държавната администрация и местното самоуправление в настоящото правителство.През август миналата година тя влезе в политиката чрез избора й за министър. Очаква се в следващите седмици тя да встъпи в длъжност. Това я прави не само първата жена, но и първата с открита хомосексуална ориентация, заемала този пост в страната, която все още е с консервативни разбирания в това отношение. Президентът обяви, че Бърнабич ще отговаря за икономическата част от работата на кабинета, а сегашният премиер и външен министър Ивица Дачич - за политическата. Вучич, който е бивш краен националист, започна да се представя в ролята на проевропейски реформатор, официално подаде оставка от премиерския пост, след като спечели безапелационно президентските избори през април.", "date": "2017.06.15", "title": "Сърбия за първи път с жена премиер "}
{"url": "https://news.bg/politics/modernizatsiyata-na-armiyata-da-stava-s-grizha-za-horata-prizova-rumen-radev.html", "text": "За комплексен подход при модернизацията на армията призова президентът Румен Радев пред журналисти във Варна, съобщиха от администрацията на президента.\" не означава подмяна на едни оръжия с по-съвременни. Тя е комплекс от мероприятия, който включва и усъвършенстване на нормативната база. Много важно е това да става , за , на социалния престиж и с осигуряване на условия за пълноценна подготовка, която да гарантира безопасност и запазване на здравето и живота на военнослужещите и генериране на необходимите бойни способности\", каза Радев.Припомняме, предстои да бъдат развивани проектите за многоцелевите изтребители и за многофункционалните модулни патрулни кораби, които парламентът прие със свое решение през юни миналата година.Президентът спомена, че участниците в заседанието на Консултативен съвет за национална сигурност са се обединили около мнението, че тези проекти трябва да се реализират, особено за корабите, с участието на българската отбранителна индустрия. \"Това означава морската индустрия, концентрирана във Варна, да има своето по-нататъшно развитие\", заяви държавният глава.Президентът припомни отново, че нашите пилоти имат много малко часове нальот. По-късно през деня той ще посети вертолетната база \"Чайка\" край Варна. Румен Радев ще се срещне с двамата пилоти, ранени при падането на българския военен хеликоптер \"Пантер\" по време на учението \"Черно море - 2017\".\"Независимо какви ще бъдат причините за това произшествие, факт е, че нашите летци летят много пъти под минималните санитарни стандарти, установени в НАТО, и трябва да направим така, че да гарантираме на тези момчета да могат да изпълняват своята професия при добри условия за безопасност\", посочи Румен Радев.Радев припомни ясното разграничение на правомощията на всяка институция. Относно предложението държавният глава да определя избирателните райони при провеждане на мажоритарни избори, той каза, че \"по Конституция президентската институция няма нито правомощията, нито капацитета да извърши такова райониране\".Попитан дали България прави необходимото в сферата на образованието, за да могат младите хора да се реализират, държавният глава посочи, че дисбалансите в регионалното развитие, множеството социални проблеми, проблемите в образованието, в здравеопазването, комплексно се отразява върху реализацията на младите хора и демографията като цяло.В отговор на журналистически въпрос дали Пламен Узунов, секретар на президента по правни въпроси и антикорупция, трябва да подаде оставка, Румен Радев беше категоричен, че е абсурдно окарикатуряването на Хитлер да бъде приравнявано към флирта с нацизма.\"Мисля, че г-н Узунов много ясно изложи обстоятелствата по този случай. Спомняте си, че на 9-и май победата над нацизма и почетох милионите жертви на нацизма. А тези политици, които сега искат оставката му и то с манипулативни аргументи, тогава се направиха, че такава дата не съществува\", допълни Румен Радев.Президентът разговаря с кмета на Варна Иван Портних. В Радио Варна Радев се срещна с културни дейци от града. По-късно днес в Икономическия университет в морската ни столица държавният глава ще участва в инициативата на Европейската комисия \"Граждански диалог\".", "date": "2017.06.15", "title": "Модернизацията на армията да става с грижа за хората, призова Румен Радев"}
{"url": "https://news.bg/int-politics/liderat-na-leybaristite-gneven-sled-pozhara-v-london.html", "text": "Лидерът на британските лейбъристи Джеръми Корбин коментира пожара в жилищния блок в западната част на британската столица Лондон, отнел живота на най-малко 17 души, предадоха световните информационни агенции. Изключително гневно реагира той на трагедията от вчера. Той се е срещнал с оцелели от блока и описва гнева им, след като стана ясно, че те са подавали сигнали, че може да се стигне до там. Корбин приветства започнатото от правителството разследване на причините, но припомни, че в страната има хиляди подобни жилищни сгради като изгорялата и живеещите в тях хора са ужасени да не се случи същото. Това не може да се случва във Великобритания в 21-и век, отсече лидерът. Това заяви той по време на изслушването на Ник Хърд, министърът на полицията и противопожарната служба. Той определи като трагедия пожара, убил десетки и увери, че ще бъде направено всичко за разследването. Британският премиер Тереза Мей, която посети мястото на трагедията, обеща пълно разследване, след като се задават въпроси за скоростта, с която се разпространи пожарът.По официални данни, загиналите са 17, но очевидци съобщават за най-малко 25 жертви. В болница са 78 души, като 17 от тях са в тежко състояние. ", "date": "2017.06.15", "title": "Лидерът на лейбъристите гневен след пожара в Лондон "}
{"url": "https://news.bg/euronews/ep-glasuva-poveche-investitsii-za-nay-nuzhdaeshtite-se-ikonomiki-v-es.html", "text": "Инвестиционният план на ЕС - Европейският фонд за стратегически инвестиции (ЕФСИ) ще работи по-добре за по-слабите региони в ЕС. Ще се съсредоточи повече върху по-рискови инвестиции в бъдещето и ще се концентрира повече върху инвестиции, които в противен случаи не биха получили подкрепа.Евродепутатите настояват ЕФСИ да гарантира географското равновесие в ЕС, подкрепата за по-малки компании и рисковите иновативни инвестиции. Незаконодателната резолюция е приета с 477 гласа \"за\" срещу 105 \"против\", 35 \"въздържал се\".След окончателното гласуване на доклада по собствена инициатива за приложението на ЕФСИ евродепутатите ще се съсредоточат върху текущите тристранни преговори с държавите членки и Комисията относно разширяването на фонда.ЕФСИ, управляван от Европейската инвестиционна банка, първоначално е създаден за период от 3 години с цел да мобилизира най-малко 315 млрд. евро за допълнителни инвестиции в реалната икономика. ЕК предложи срока на действие на инвестиционния фонд да бъде удължен до края на настоящата Многогодишна финансова рамка (МФР) през декември 2020 г., за да се постигне инвестиционна цел от 500 млрд. евро.Евродепутатите изразяват загриженост, че ЕС-15, където инвестиционният дефицит вече е под средния за Съюза, е получил 91% от финансирането на фонда. Те посочиха и неравномерното секторно разпределение, като проектите свързани с енергетика съставляват 46% от общото финансиране по линия на ЕФСИ, докато към социалната инфраструктура, здравеопазването и образованието са насочени едва 4% от одобреното финансиране.Целта на Европейския фонд за стратегически инвестиции е да гарантира допълняемост, като помага за преодоляването на неефективности на пазара и неоптимални инвестиционни ситуации, които не биха позволили осъществяването на определен проект без помощта на фонда. Евродепутатите искат да се дефинира ясно концепцията за допълняемост, за да се гарантира, че подкрепените проекти са иновативни, следователно крият повече инвестиционни рискове от тези, които обикновено се финансират от Европейската централна банка (ЕЦБ).Малките и трансгранични проекти не разполагат с достатъчна подкрепа от ЕФСИ. Евродепутатите смятат, че ЕЦБ и Европейският консултантски център по инвестиционни въпроси (ЕКЦИВ) следва да насърчават ползването на инвестиционни платформи, като обединяват малки проекти и предоставят техническа помощ, за да се постигне географска и тематична диверсификация на инвестициите.", "date": "2017.06.15", "title": "ЕП гласува повече инвестиции за най-нуждаещите се икономики в ЕС"}
{"url": "https://news.bg/crime/tri-godini-zatvor-poluchi-zhena-retsidivist-za-izmama.html", "text": "По внесен обвинителен акт на Софийска районна прокуратура, на 14 юни Софийският районен съд постанови осъдителна присъда спрямо Илияна Йорданова. Наложена ѝ е ефективна присъда от три години за измама, представяла се е за служител в Столична община.Подсъдимата Йорданова е осъждана многократно за престъпления против собствеността. В момента изтърпява наказание \"лишаване от свобода\" за срок от една година, наложено й във връзка с други извършени от нея измами.Йорданова е предадена на съд от Софийската районна прокуратура за измама, извършена при условията на специален рецидив и продължавана престъпна дейност, при която са пострадали две жени. Съдебното производство е проведено по реда на съкратеното съдебно следствие, като подсъдимата е признала изцяло фактите в обвинителния акт.В периода от 20 февруари 2015 г. до 10 март 2015 г. в София, Йорданова лъгала пострадалите А. В. и Л. В., че работи като началник на отдел в Столична община и че ще съдейства на А. В. да бъде назначена като служител в общината. В действителност през посочения период подсъдимата била безработна.Независимо от това, на седем различни дати Йорданова се срещала с двете пострадали, поддържайки у тях създадените от нея неверни представи, че ще осигури работа на Л. В. в Столична община. Мотивирани от неотговарящите на истината обещания на Йорданова, двете жени й предали неколкократно различни парични суми, общо възлизащи на 2400 лв.Йорданова успяла да убеди двете пострадали, че парите са необходими за заемането на исканата от Л.В. позиция в посочената институция, като ще послужат за такси за подаване на документи, за записване и участие в конкурс, за назначаване на по-висока длъжност и др.", "date": "2017.06.15", "title": "Три години затвор получи измамница-рецидивист"}
{"url": "https://news.bg/economics/infrastrukturata-ni-mozhe-da-stane-grabnak-za-razvitieto-na-iztochna-evropa.html", "text": "\"Транспортен гръбнак за развитие на Източна Европа може да бъде коридор номер 9, но е необходима преоценка на българо-гръцката му част.\" Това коментира арх. Петър Диков във връзка с развитието на транспортната ни инфраструктура по време на 12-та годишна конференция \"Стратегическа инфраструктура и инвестиции в България 2017 г\".Транспортен коридор 9 свързва Хелзинки - Санкт Петербург -Москва/Псков - Киев - Любашевка - Кишинев - Букурещ - Русе - Димитровград - проход Маказа - Александруполис. Коридорът провежда международните потоци между Румъния, България и Гърция посредством българския участък Русе-Велико Търново-Стара Загора-Димитровград-Свиленград-ГКПП Ново село, както и участъкът Хасково-Кърджали-Подкова-проход Маказа.Арх. Петър Диков изрази недоумението си от факта, че капацитетът на изграденото ГКПП - Маказа за товарни автомобили е едва 3,5 тона, а условието е това да е европейски коридор. Според него развитието на този коридор и връзката, която той предоставя с Украйна и Прибалтика може да бъде \"гръбнак за развитието на Източна Европа\".Архитект Диков коментира, че страната ни не прави нищо за развитието на пътя Via Pontika - древният римски път край Черно море. Той акцентира върху необходимостта от развитието на пътя от Малко Търново до Одрин, като отбеляза че в южната ни съседка той е двулентов. Освен това този път може да има решаващо значение за развитието на туризма и привличането на гости от южната ни съседка Турция, допълни Диков. Арх. Диков припомни, че още Фердинанд е издал указ за изграждането на железницата Ямбол-Елхово-Одрин. Освен това пренебрегнат се оказва и транспортния коридор между пристанището в Лом и пътната инфраструктура, свързваща ни с Егейско море.Пристанището в Лом всъщност предполага най-късото разстояние между Дунав и Егейско море и е единственото, което не се влияе от нивото на река Дунав. Според арх. Диков това е много по-перспективен коридор от търсенето на Видин като транспортна връзка.Арх. Диков бе категоричен, че не се оползотворяват възможностите и на фериботното пристанище във Варна, което било с капацитет 3 млн. тона товари, а в момента годишно се оползотворявали едва 150 хиляди тона. По отношение на Варна той изтъкна, че там е единственото място, където се обслужват руските товарни вагони със смяна на колесари. Развитието на порта е и шанс за развитие на железниците ни, смята още експертът.Д-р Румен Миланов, преподавател в Университета по архитектура, строителство и геодезия (УАСГ), представи проблема за пътната безопасност. Той бе категоричен, че е необходимо устойчиво финансиране на мерките за пътна безопасност като бъде определен процент от събираните пътни такси в размер на 2% за мерките, свързани с пътна безопасност.Друг проблем според него е липсата на категоризация на пътищата по критерий пътна безопасност. Той беше категоричен, че \"черните точки на пътя\" - с концентрация на ПТП-та стоят, защото у нас се прави рехабилитация на пътищата без да се реконструират тези участъци. Той постави въпроса за необходимостта от орган, който да следи за общинската пътна инфраструктура, която е 19 хиляди километра - колкото е и републиканската пътна мрежа.", "date": "2017.06.15", "title": "Инфраструктурата ни може да стане гръбнак за развитието на Източна Европа"}
{"url": "https://news.bg/politics/bsp-pita-kakvo-pravi-dnsk-za-vietnamskite-obshtezhitiya.html", "text": "Какво прави ръководството на Дирекция за национален строителен контрол (ДНСК) по случая с \"Виетнамските общежития\" в \"Красна поляна\" запита депутатът от \"БСП за България\" Николай Цонков регионалния министър Николай Нанков.Народният представител, избран от 25-и МИР, е получил сигнал за проблемите във \"Виетнамските общежития\" от жители на столичния квартал \"Красна поляна\".\" във \"Виетнамските общежития\", които са непригодни за живеене поради липса на условия, коментира Николай Цонков.Припомняме, наемателите във \"Виетнамските общежития\" са настанени още 1993 или 1994 г. При един от протестите кметът на София Йорданка Фандъкова каза, че общината трябва да премести тези, които си плащат редовно сметките.Преместването им е в свободни общински апартаменти на този етап. Търсят се и свободни терени за изграждане на допълнителни жилищни площи, каза тогава Фандъкова.В протокол от 31 август 2008 г. от \"Красна поляна\" трябва да бъде спряно настаняването на семейства, защото са потенциално опасни в противопожарно отношение и с влошени хигиенни условия за обитаване. В протокола се предвижда да бъде изготвен етапен план за освобождаването им от обитатели и разчистване на сградите.При това положение министър Нанков трябва да съобщи какви действия ще предприеме ДНСК по случая, заяви депутатът. \"Освен това настоявам да обясни ясно и точно защо досега Дирекцията е бездействала и продължава да не изпълнява своите служебни и законосъобразни правомощия\", каза Николай Цонков.Николай Цонков продължава с приемните си за граждани в различни райони на столицата. Следващата ще бъде в село Чепинци, район Нови Искър, съобщиха от партията. Тя ще се проведе в събота, 17-и юни, от 10,30 часа.В понеделник, 19-и юни, народният представител от \"БСП за България\" ще се срещне с граждани от \"Овча купел\". Приемната ще бъде от 17,00 до 19,00 часа в клуба на БСП на ул. \"Любляна\" №18.", "date": "2017.06.15", "title": "БСП пита какво прави ДНСК за \"Виетнамските общежития\""}
{"url": "https://news.bg/crime/balgariya-dava-nay-mnogo-pari-za-pravosadie-v-es.html", "text": "България е първенец в класацията на Европейския съюз по средства, харчени за правосъдие, спрямо брутния вътрешен продукт (БВП).Това заявиха от Института за модерна политика (ИМП). В контекста на предстоящите избори за изборен член на ВСС от парламентарната квота, Институтът е анализирал актуални данни от Информационното табло на ЕС в областта на правосъдието (за 2017 г.) и Евростат. Според анализа в България се наблюдава незадоволителна ефективност на съдилищата.Освен че страната ни е първенец по изхарчени пари за правосъдие спрямо БВП, България е и на 4 място в ЕС по брой на съдиите спрямо броя на населението. В същото време заемаме 18 място в ЕС по натовареност на съдиите. При най-ефективните и натоварени съдебни системи се разглеждали 10 пъти повече дела от колко в България.Относно продължителността на производствата по граждански, търговски и административни дела, страната ни е в средата на европейската класация. Въпреки това през последните 5 години този показател бележи спад - продължителността се е покачила от 67 на 78 дни средно за разглеждане на дело в първа инстанция. Като пример от ИМП почват, че средната продължителност на производствата в Дания е 17 дни. Освен това Българските съдилища използвали и най-малко информационни и комуникационни технологии за подаване на искове и заявления и за връчване на призовки. Едва около половината от родните ни съдилища имали внедрена възможност за онлайн проследяване на движението на делата.Института за модерна политика отича и друг фактор. В България се наблюдава ръст в продължителността на делата за пране на пари - през 2014 г. средната продължителност на тези дела била от 65 дни, а през 2015 г. - 182 дни, което е почти 3 пъти повече.", "date": "2017.06.15", "title": "България дава най-много пари за правосъдие в ЕС"}
{"url": "https://news.bg/world/v-lesoto-zastrelyaha-zhenata-na-premiera-tomas-tabane.html", "text": "Съпругата на бъдещия министър-председател на Лесото Томас Табане, е застреляна два дни преди встъпването му в длъжност, съобщава Би Би Си.58-годишната Липолело Табане пътувала към дома си с приятелка, когато двете жени били застреляни от неизвестен нападател, съобщава полицията. Властите допълва, че мотивът е неизвестен и разследването продължава. Съседи съобщават за инцидент по-рано през седмицата, когато група неидентифицирани мъже са забелязани да удрят по вратата на първата дама.Бъдещият премиер и съпругата му живеят отделно от 2012 г. и имат подадена молба за развод, която все още не е удовлетворена. Липолело Табане е спечелила битка в съда срещу съпруга си, за да си осигури привилегии на първата дама, вместо най-младата съпруга на Томас Табане, Лиабилое, съобщава АФП. Бъдещият премиер Табане, сега живее с трета съпруга.Симонян Нцекеле, който е генерален секретар на партията на Табане All Basotho Convention, заявява пред АФП, че премиерът е опустошен от стрелбата. \"Всички са травматизирани от това развитие\", коментира той.Изборите в Лесото се проведоха по-рано този месец и бяха третите избори за три години. В страната има сериозна борба за власт, а Табане все още има врагове в редиците на военните.Официалното му встъпване в длъжност, все още се очаква да се състои в петък.", "date": "2017.06.15", "title": "В Лесото застреляха жената на премиера Томас Табане"}
{"url": "https://news.bg/int-politics/putin-posavetva-poroshenko-da-zakrie-ofshornite-si-smetki-ako-iska-da-e-evropeets.html", "text": "Руският президент Владимир Путин коментира думите на украинския си колега Петро Порошенко, който е цитирал строфа от руския поет Михаил Лермонтов. Преди да се превърне в европеец, Порошенко трябва да си закрие офшорните сметки, подчерта Путин по време на годишната \"пряка линия\", в която руските граждани му задават въпроси, а той им отговаря.Порошенко по-рано поздрави сънародниците си с отпадането на визите за Европейския съюз по време на церемония в Киев. В речта си украинският държавен глава цитира строфата на Лермонтов \"Сбогом, нечестива Русия, страна на роби, страна на господари. И вие, сини мундири, и ти, предания им народ\".\"Разбира се, вие знаете, и в нашата литература, и в украинската, можете да намерите много такива ярки и силни примери, с които би могло да се отговори на Петро Алексеевич. Но аз няма да го сторя от уважение към украинския народ, от уважение към нашата обща история, към нашата обща вяра\", подчерта Путин.\"Ако някои иска да бъде европеец, първо следва да закрие своите сметки в офшорни зони, а след това да говори за благоденствието на народа\", добави руският държавен глава.Путин също така похвали Порошенко, че познава руските класици, но се оплака, че не цитирал цялото стихотворение за \"нечестивата Русия\". Той посочи, че Лермонтов говорел за цяла Русия, включително областта, \"която сега се нарича Украйна\".", "date": "2017.06.15", "title": "Путин посъветва Порошенко да закрие офшорните си сметки, ако иска да е европеец"}
{"url": "https://news.bg/politics/kmetat-na-hitrino-izklyuchen-ot-dps-zashtoto-ne-pozvolil-namesa.html", "text": "Не позволих да ни се месят в работата, това е причина да бъда изключен от ДПС. Това заяви пред Нова телевизия кметът на Хитрино Нуридин Исмаил, който бе изключен от ДПС.Във вторник членовете на Централното оперативно бюро на ДПС решиха да изключат кмета на Хитрино Нуридин Исмаил и председателя на Общинския съвет Мустафа Ахмедов. Причината е съмнения, че парите, предоставени за възстановяване на селото след взрива на цистерни, не се харчат прозрачно. Информацията беше съобщена от депутата от ДПС Йордан Цонев.\"От медиите разбрах, че съм изключен от партията\", разказа кметът на Хитрино. \"За разлика от Йордан Цонев аз съм бил само в ДПС, аз не съм дошъл от някъде с други цели. Аз мисля, че Йордан Цонев, не е в ДПС, за да защити моите права и свободи, той е в ДПС за нещо друго\", коментира Нуридин Исмаил.Кметът на Хитрино съобщи, че до момента са изразходвани малко над половин милион лева от общо 2 милиона лева, събрани по време на благотворителната кампания за хората от селото, организирана от БЧК. \"Всичко е отчетено пред ръководството на БЧК\", твърди Нуридин Исмаил.Припомняме, още на 10 юни Нуридин Исмаил подаде оставка от ръководните постове в партията си. Той се оттегли от член на Централния, Областния и Общински съвет на ДПС.Запитан каква е истинската причина за изключването му от партията Нуридин Исмаил отговори с въпрос: \"На всичко това, което каза Цонев някой вярва ли? Това не са ли измислени мотиви? Добре - аз съм изключен, защото злоупотребявам, а председателят на Общинския съвет не харчи публични средства, той защо е изключен? Защото искат да имат по регионите послушковци\".Исмаил обясни, че в ръководството на партията не се търпят въпроси като защо този е водач, защо така, защо иначе. Ще мълчиш, идват изборите, организираш хората, те гласуват, за да могат горе да са добре в следващите четири години\", заяви кметът на Хитрино, цитиран от shum.bg.По думите му в ДПС са в безизходица, заради загубата на 150 хил. гласа на последните избори. \"Отливът на гласове в ДПС е заради хора като Йордан Цонев. Не можеш да дойдеш в регионите и след това да нямаш хал хабер от живота на тези хора. За разлика от него аз съм правил политика в ДПС, работил съм на терен за хората, аз съм копал с мотиката, а той си е разкарвал костюмите по жълтите павета за сметка на тези хора. За това, че сега са в някаква безизходица и че са в паника за това че са загубили 150 хил. гласа, не е виновен кметът на Хитрино. Ако искат с мен да се разправят политически, да го направят с политически език, на политически терен. С такива груби лъжи няма да позволя да се разправят с мен. Няма да го позволя, заради добротата на всички хора, съпричастни с трагедията в Хитрино\", заяви Нуридин Исмаил.Според Мустафа Ахмед по чл.6 на устава на ДПС членове се изключват за злоупотреби и тежки провинения в партията. \"Ние тежки провинения нямаме. Ние тук сме дали всичко от нас за ДПС. Това, което се случи на последните избори не им хареса. На мен също не ми харесват много неща в ДПС. Тази чуваемост в ДПС, прозрачността, за която се борим и за която Цонев говори, че я няма в Хитрино, я няма в ДПС\", допълни Ахмед.Припомняме, на 10 декември 2016 година след дерайлиране и взрив на товарен влак, превозващ цистерни с пропан и пропилен седем души загинаха, 29 бяха ранени. Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.", "date": "2017.06.15", "title": "Кметът на Хитрино изключен от ДПС, защото не позволил намеса"}
{"url": "https://news.bg/regions/s-6-mln-lv-remontirat-am-trakiya-mezhdu-plovdiv-i-burgas.html", "text": "Очаква се да бъдат одобрени и отпуснати от Министерски съвет 6 млн. лв. за преасфалтиране на активната лента на АМ \"Тракия\" от Пловдив към Бургас, като ремонтните дейности са планирани да започнат от септември, след активния летен сезон. Това съобщи в Пловдив днес министърът на регионалното развити е и благоустройството Николай Нанков.Той допълни, че след въвеждането на смесената система с тол такса и електронни винетки ще има по-голям ресурс за подобряване на състоянието на пътната мрежа в страната.Пред журналисти министърът коментира, че част от пътните проекти на Агенция \"Пътна инфраструктура\", които се финансират със средства от Оперативна програма \"Региони в растеж\", буксуват заради обжалвания на тръжните процедури. От 15 отсечки могат да стартират ремонти по три, а всички останали са в процедура по обжалване, допълни той и посочи, че работата по тях ще започне тази събота.Развитието на градовете като интелигентни е динамичен процес, който е възможен с целенасочената политика на държавата, на инструментите по линия на европейското финансиране и на местните власти, каза още министър Нанков в отговор на въпрос, давайки пример с икономическа зона \"Тракия\" в град Пловдив, където за последните пет години са инвестирани над 1,1 млрд. лв.Интелигентните градове съчетават баланса между различните видове растеж на града като социално, икономическо, културно и екологично развитие, следвайки съвременните тенденции за намаляване на вредните емисии парникови газове от гледна точка на екологичното развитие, подобряване на мобилността в градската среда и качеството на живот. Седемте най-големи града в страната - основни бенефициенти по Оперативна програма \"Регионално развитие\" 2007-2013. са добри примери в тази насока, допълни регионалният министър.Оперативна програма \"Региони в растеж\" 2014-2020 е една от програмите със сериозен напредък в изпълнението. От 3,18 млрд. лв. общ ресурс по програмата, договорените средства са над 1,7 млрд. лв. или 58%, от които 12% са разплатени към бенефициенти, информира той.\"Има проблеми с конкретни бенефициенти, като забавяне на инвестиционния проект за 163 млн. лв. с Министерството на здравеопазването за подкрепа на спешна помощ. Създадохме работна група, която да ускори изпълнението на проекта, като до края на годината ще бъде готова апликационната форма\", съобщи Нанков.Ще се разчита на бързо изпълнение на проектите с цел постигане на междинните индикатори до края на 2018 година, за да не се допусне загуба на финансиране, коментира той.По отношение на Националната програма за енергийна ефективност на многофамилни жилищни сгради министър Нанков обяви, че активността на местната власт е определяща за скоростта на проектите. Община Пловдив е с гарантирано финансиране и когато приключат обществените поръчки започват строително-ремонтните дейности, каза той.\"Благоевград е отличник по брой сгради, където има готови над 120. В малки общини като Луковит, Севлиево и др. процентът на допустимите сгради и този на реализираните се покриват почти на сто процента\", посочи още регионалният министър.", "date": "2017.06.15", "title": "С 6 млн. лв. ремонтират АМ \"Тракия\" между Пловдив и Бургас"}
{"url": "https://news.bg/int-politics/britanskiyat-voenen-ministar-agresiyata-na-rusiya-kam-nato-narastva.html", "text": "Военният министър на Великобритания заяви, че агресията на Русия към НАТО се увеличава и западният военен алианс бил прав да се споразумее за \"силите за бързо реагиране\", съобщава \"Асошиейтед прес\".Майкъл Фалън изтъкна, че Русия е анексирала Крим, заплашила балтийските страни и се е намесила в демократичните процеси в Западна Европа с \"пропаганда и други средства\" през последните три години.Той също така обвини Русия в \"агресия в Източното Средиземноморие, удължаваща конфликта в Сирия\", добавяйки, че \"заплахата към НАТО, особено към югоизточния фланг, нараства\".Той допълни, че алиансът правилно се е споразумял за \"силите за бързо реагиране, което показва бързата реакция, която НАТО изисква\".Фалън е на двудневно посещение в Румъния, където подчерта, че Великобритания, която ще напусне Европейския съюз, остава ангажирана с европейската сигурност.", "date": "2017.06.15", "title": "Британският военен министър: Агресията на Русия към НАТО нараства"}
{"url": "https://news.bg/world/teroristi-izbiha-nay-malko-18-dushi-v-restorant-v-somaliya.html", "text": "Най-малко 18 души са били убити в продължила цяла нощ обсада на популярен ресторант в сомалийската столица Могадишу от екстремисти от терористичната групировка \"Ал Шабаб\", която беше прекратена сутринта от силите за сигурност, съобщава \"Асошиейтед прес\".Оцелели от кървавата баня по-рано описаха ужасяващи сцени, при които нападателите преследват посетители на популярното заведение. Ранените са били откарани от линейки.Ислямистите от \"Ал Шабаб\" поеха отговорност за кървавата баня, докато ресторантът беше под обсада.Войници са обградили сградата и са използвали оръжия, монтирани на превозни средства, за да неутрализират екстремистите. Войниците са нахлули в приземния етаж, докато терористите са били разположили снайперисти на горния етаж.Всичките петима нападатели са били ликвидирани и след зазоряване войниците са въвели ред в сградата. Усилията на войниците да поемат контрола върху ресторанта са били забавени от тъмнината на нощта, принуждавайки ги да чакат до сутринта.Оцелели разказаха, че са се крили под маси и завеси, докато терористите са продължавали да стрелят в ресторанта и да преследват клиенти на заведението. Нападателите са обикаляли от стая в стая, за да търсят хора.Покривите на ресторанта и на околните сгради са били отнесени от мощни взривове.Телата на пет момичета, за които се смята, че са били убити от терористите, са били намерени в ресторанта, уточниха от полицията. Вътре в сградата е открито тялото на сириец, работил като готвач в ресторанта.Атаката е започнала снощи, когато във входната врата на ресторанта се взривила кола бомба, а след това въоръжени мъже, облечени във военни униформи, са нахлули в заведението.От местната Спешна помощ уточниха, че са откарали 18 убити и 26 ранени. Повечето от жертвите са млади мъже, които влезли в ресторанта, след като колата избухнала.", "date": "2017.06.15", "title": "Терористи избиха най-малко 18 души в ресторант в Сомалия"}
{"url": "https://news.bg/world/raketen-obstrel-po-korab-na-oae-kray-bregovete-na-jemen.html", "text": "Бунтовници хуси са атакували кораб от Обединените арабски емирства край бреговете на Йемен, ранявайки един член на екипажа, съобщи саудитската държавна агенция СПА.\"Кораб от ОАЕ беше атакуван от ракета, изстреляна от хусите, без да причини повреда на кораба. Един член на екипажа е ранен\", посочва агенцията, цитирайки изявление на оглавяваната от Саудитска Арабия коалиция, воюваща в Йемен.Уточнява се, че корабът е бил нападнат при заминаването му от йеменското пристанище Ал Мока. Пристанището Ал Мока, което се намира в Червено море, се намира близо до корабния маршрут Баб ал Мандаб, през който преминава голяма част от световния нефт.", "date": "2017.06.15", "title": "Ракетен обстрел по кораб на ОАЕ край бреговете на Йемен"}
{"url": "https://news.bg/crime/v-stolitsata-zadarzhaha-mazh-blasnal-bezprichinno-vazrastna-zhena.html", "text": "Столични полицаи задържаха мъж, блъснал безпричинно възрастна жена. Около 12 и 30 часа днес на улиците \"Хр. Ботев\" и \"Симеон\", 75-годишната жена е блъсната от непознат.Тя не е пострадала, отказала е и медицинска помощ.Намиращият се наблизо полицейски патрул забелязал случващото се, униформените реагирали светкавично и задържали на място нападателя.Установена е самоличността му. Той е 45-годишен от с. Обретеник, Русенско. Отведен е в Трето РУ, откъдето принудително е настанен в Център за психично здраве. ", "date": "2017.06.15", "title": "В столицата задържаха мъж, блъснал безпричинно възрастна жена"}
{"url": "https://news.bg/education/stolichno-uchilishte-puska-paralelki-za-zhurnalisti-i-kriminalisti.html", "text": "От следващата година столичното 93-о СУ \"Александър Теодоров - Балан\" ще започне прием по две нови паралелки - \"Криминология и криминалситика\" и \"Репортерство и медии\".Паралелките са новост за страната - те нямат аналог в България. Новите специалности ще се преподават в сътрудничество в университетите в страната.Директорът на 93-о СУ \"Александър Теодоров - Балан\" Евдокия Гергова обясни пред БНР, че решението за създаването на тясноспециализираните паралелки било взето от екипът на училището. Те преценили, че профилите в училищата не били променяни от години и заложили на иновацията.По думите на Гергова екипът на училището стигнал до извода, че системата има нужда от промяна и че трябва да се мисли за бъдещето развитие и професионално реализиране на децата.Относно журналистическия профил Гергова обясни, че подобен профил в 93-о СУ вече е имало, но той бил свободно избираем предмет (СИП). С новият профил часовете по \"Репортерство и медии\" вече ще бъдат заложени в учебния план - те ще се изучават \"задълбочено и по много\"допълни директорът. Програмата на профила е изготвена с помощта на представител от Факултета по журналистика и масова комуникация (ФЖМК) към Софийски университет \"Св. Климент Охридски\".Паралелката по \"Криминология и криминалситика\" била изготвена аналогично - със съдействието на действащ криминолог.Висшите учебни заведения одобряват програмите на ръководството на училището в квартал \"Гео Милев\".", "date": "2017.06.15", "title": "Столично училище пуска паралелки за журналисти и криминалисти"}
{"url": "https://news.bg/politics/iskame-evropa-s-edna-skorost-osnovana-na-solidarnost.html", "text": "Искаме Европа с една скорост, основана на солидарност, сближаване и уважение към основните принципи и ценности, която да интегрира интересите на всички граждани и бизнеса. Това се посочва в Декларацията приета на срещата на министрите на икономиката и министрите, отговарящи за кохезионната политика на страните от Вишеградската четворка (Полша, Унгария, Чехия, Словакия) и Румъния, Словения, България и Хърватия, която се проведе в Варшава.От българска страна в нея участваха вицепремиерът Томислав Дончев и заместник-министърът на икономиката Александър Манолев, а сред присъстващите бе и еврокомисарят по бюджета и човешките ресурси Гюнтер Йотингер.\"Като едно от основните постижения на ЕС, стабилният вътрешен пазар следва да бъде в основата на всеки сценарий за неговото бъдещо развитие\", каза зам.-министър Манолев по време на дискусиите. Той подчерта, че всеки сценарий за Европа на няколко скорости е неприемлив за България и допълни, че във времена на толкова предизвикателства е важно да се заздравят връзките между страните-членки, вместо да се слагат нови бариери.\"Заедно трябва да намерим решение, което да гарантира солиден единен пазар, основан на ефективното прилагане на четирите свободи - стоки, услуги, капитали и хора. Основавайки се на постиженията и добрите страни на ЕС, трябва заедно да изградим едно по-силно бъдеще\", посочи Александър Манолев.Интеграцията през последните години разшири единния пазар с близо 130 млн. граждани, даде големи възможности за предприемачи и достъп до потребителите от всички държави от ЕС. С присъединяването си към Съюза страните си поставяха за цел премахването на политическите, икономическите и социалните различия в Европа.Продължаването на този път е възможен само ако се запазят четирите свободи и се осигури пълна цялост на единния пазар, се посочва още в приетата декларация. Тя е важна основа за уеднаквяване на позициите между Вишеградската четворка и Румъния, Словения, България и Хърватия при бъдещите дебати между страните-членки на ЕС относно бъдещето на съюза и разписаните сценарии в Бялата книга за реформирането му, след Брекзит.", "date": "2017.06.15", "title": "Искаме Европа с една скорост, основана на солидарност"}
{"url": "https://news.bg/crime/zadarzhaha-nachalnik-v-mvr-silistra-za-shema-s-iztochvane-na-kreditni-karti.html", "text": "По искане на Окръжната прокуратура в Силистра съдът взе мярка за неотклонение \"Задържане под стража\" спрямо служител на МВР за престъпление против паричната и кредитната система.Задържан е 36-годишният Младен А., който е началник на група \"Оперативен център\" в сектор \"Пожарогасене и спасителна дейност\" Младен А. Той е привлечен като обвиняем за придобиване и пазене на предмети и материали, за които знаел, че са предназначени за подправяне на платежни инструменти.При претърсване са открити копия на документи за самоличност на различни лица, данни за кредитни карти, номера, дата на валидност, СVV-код и имената на собствениците им.До разкриване на престъпната дейност на служителя на МВР се стигнало, след като било образувано досъдебно производство в Русе срещу шестима обвиняеми, които са задържани под стража. По него са събрани доказателства, уличаващи началника на група в сектор \"Пожарогасене и спасителна дейност\" в МВР - Силистра, Младен А. Материалите срещу него са изпратени в Окръжната прокуратура в Силистра, тъй като от доказателствата, събрани по разследването, става ясно, че служителят на МВР е извършил престъплението на територията на Силистра.Обвиняемият полицейски служител поддържал част от електронните устройства - сървър и компютри, разположени в сградата един от задържаните по делото в Русе. Те били използвани за престъпната дейност против паричната и кредитната система. Младен А. е поддържал интензивна интернет комуникация с един от русенските обвиняеми чрез 3 електронни пощенски кутии в 259 електронни писма.Те съдържали информация за множество сканирани лични карти на трети лица, фактури и файлове, в които имало информация за електронни пощи, техните пароли и личните данни на притежателите им, потребителски имена и пароли за достъп до сайтове за залагания и електронни портфейли.Разследването разполага и с писмени доказателства, в които обвиняемият Тихомир Г. от Русе иска от служителя на МВР да заличи компютърни данни и информация, съдържаща се в неговите имейл адреси, за да се осуети изземването й и прилагането й по досъдебното производство.Определението на Силистренския окръжен съд, с което спрямо Младен А. е взета мярка за неотклонение \"Задържане под стража\", подлежи на обжалване пред Апелативния съд във Варна.", "date": "2017.06.15", "title": "Задържаха началник в МВР-Силистра за схема с източване на кредитни карти"}
{"url": "https://news.bg/education/150-hilyadi-detsa-ne-hodyat-na-uchilishte-v-balgariya.html", "text": "\"23% от децата от уязвимите групи изобщо не знаят какво е училище и детска градина.\" Това каза пред журналисти Янка Такева, председател на Синдиката на българските учители. Такева участва в среща-дискусия на тема \"Мерки за обхващане, задържане и превенция на отпадането на децата и учениците в детската градина и училището. Ефективно взаимодействие между институциите.\"Така у нас реално необхванатите от училище и детска градина деца от уязвимите групи са някъде около 150 хиляди. Всяка година от училище отпадали около 15-16 хиляди. Половината от тях заминават с родителите си в чужбина и реално там те са обхванати от други образователни системи.Такева настоя общините, МВР и другите институции да затегнат контрола за регистрирането на семействата, които се местят от едно населено място в друго. \"И сега, ако се направи проверка, ще видите, че една голяма част от хората от уязвимите групи идват в София, Варна, Бургас - но не са се регистрирали. Което означава, че който и да иска да направи проверка и да обхване техните деца в училище или в детската градина, не може да го направи, защото не регистрираме вътрешната миграция\", обясни тя.Янка Такева заяви още, че е учудена защо след като МОН има Стратегия по темата за обхвата и намаляването на отпадащите и за взаимодействието между институциите, отново се връщаме в изходна позиция - да се говорим какво трябва да направим.\"Ние трябваше днес 2017 г., след като тази стратегия работи вече 4 години да кажем кои мерки работят, кои не работят и какво трябва да се допълни в тази стратегия и съответно как всички тези мерки трябва да се финансират и конкретно кой за какво отговаря в тези мерки\", коментира Такева. По думите й не може четири години да буксуваме, без да имаме напредък.Такова било положението и в Румъния, която приела своята стратегия по същото време като България, но вече няма този проблем. Такева попита отговорните институции, взели участие във форума, защо Румъния успяха, а ние не можем?Освен това тя изказа недоволство и срещу медийното отразяване на незаконните пазари за булки, традиционни в ромските общности.Тя бе категорична, че в тази държава има закони, които позволяват да се нарушават други закони. \"Социалната политика на държавата трябва да минава през образованието. Само, че тук трябва да се види как да се разделят парите.\"По време на дискусията, която бе отворена за медиите само в първата част, бяха поставени въпросите и встъпителните думи. Тогава министърът на образованието и науката Красимир Вълчев заяви, че предизвикателството е най-голямо и то не стои само пред образователната система, но и социално икономическото развитие на страната.Според него взаимодействието между институциите щяло да има силна добавена стойност по отношение на резултатите. Според него е необходимо МОН да изработи механизъм за съвместна работа на институциите с цел да подпомогне обхващането на децата. \"Амбицията ни е да имаме такъв механизъм до юли месец\", посочи той.В дискусията заместник-министърът на финансите Кирил Ананиев подчерта образованието като национален стратегически приоритет, видим в приетата тригодишна бюджетна прогноза на правителството. Там е заложено увеличение на заплатите на учителите с 15% от септември. Освен това се предвижда и промяна в начина на финансиране на училищата в страната чрез делегирани бюджети.В срещата участваха представители на общините, на агенциите за социално подпомагане, представители от регионални инспекторати по образование и директори на училища.", "date": "2017.06.15", "title": "150 хиляди деца не ходят на училище в България"}
{"url": "https://news.bg/crime/mashtabna-politseyska-aktsiya-v-pazardzhik-i-peshtera.html", "text": "Мащабна полицейска акция е проведена вчера на територията на Пазарджик и Пещера, в хода на която са извършени проверки в пазарджишкия квартал \"Изток\" и в пещерските \"Луковица\" и \"Пирин\" с цел установяване на нелегални търговски обекти.В акцията са участвали служители от ОДМВР, районните управления в Пазарджик и Пещера, екипи на Зоналното жандармерийско управление в Пловдив и инспектори от ТД на НАП-Пловдив. Проверени са общо 35 обекта, като е установено, че 16 от тях са незаконни и предстои да бъдат запечатани. Данъчните инспектори са съставили 23 акта за установяване на различни административни нарушения.В приземен етаж от къща, обособен като магазин, служители на сектор \"Противодействие на икономическата престъпност\" констатирали търговска дейност с маркови спортни стоки и парфюми от реномирани марки без съгласието на притежателя на правата за страната ни.При проверка в землището на с. Сбор, в местността \"Моловица\", криминалисти от РУ-Пазарджик установили нива, засадена с марихуана. При проведеното разследване станало ясно, че производители на забранената наркорастителност са 42-годишния И.С. от Пазарджик и 25-годишната И.П. от с. Черногорово. От местопрестъплението са иззети 205 растения канабис, достигнали височина до 145 см, с обща маса около 37 килограма. Двамата производители на наркотици са задържани в ареста за срок от 24 часа.По случая е образувано полицейско производство под наблюдението на прокуратурата.В хода на продължилото разследване на случаи, свързани с кражби на селскостопански животни и задържаните преди два дни трима жители на Велинград, криминалистите установили, че единият от задържаните, 28-годишния А.К., е извършил подобно престъпление и в началото на май, когато разбил входната врата на частна стопанска постройка и откраднал 25 агнета, 4 овце и две телета.На 13 юни той и двама негови съграждани бяха задържани за противозаконно отнемане на микробус и кражба на животни. Работата по документиране на престъпната дейност и на тримата мъже продължава.По време на акцията полицейските служители са извършили проверки и на стотици моторни превозни средства и техните водачи. Установени са над 70 нарушения по Закона за движение по пътищата. На всички водачи са съставени актове.", "date": "2017.06.15", "title": "Мащабна полицейска акция в Пазарджик и Пещера"}
{"url": "https://news.bg/crime/otkriha-nad-94-kg-kanabis-na-gkpp-gyueshevo.html", "text": "Гранични полицаи откриха над 94 кг канабис на ГКПП Гюешево. В РДГП Кюстендил е задържан турският шофьор, превозващ наркотичното веществоВчера на ГКПП Гюешево пристигнал за влизане в страната товарен автомобил \"Скания\", управляван от 48-годишен турски гражданин. При извършване на проверка граничните полицаи от мобилната група на РДГП - Кюстендил с мобилна рентгенова система установили, че в две от резервните гумите има пакети. Инициирана е съвместна проверка с митнически служители, при която и в другите две резервни гуми на камиона били намерени пакети. Иззети са общо 48 пакета с цилиндрична форма, облепени с кафяво тиксо, по 12 пакета в гума. Във всеки от тях имало листна маса и съцветия, реагирали на канабис при извършен от експерт от РДГП Кюстендил полеви наркотест. Общото тегло на откритите 48 пакети е 94.730 килограма.Уведомена е окръжната прокуратура. Турският шофьор е задържан в Регионална дирекция \"Гранична полиция\" - Кюстендил. По случая е образувано досъдебно производство по описа на ГПУ-Гюешево.", "date": "2017.06.15", "title": "Откриха 94 кг. канабис в резервните гуми на \"Скания\""}
{"url": "https://news.bg/politics/mazhoritarniyat-vot-mozhe-i-da-ni-otkloni-ot-es-spored-siderov.html", "text": "Според Волен Сидеров промяната на изборната система е игра със съдбата на страната.Такова мнение изрази лидерът на \"Атака\" от парламентарната трибуна по време дебатите на първо четене на промените, предложени от ГЕРБ, за промяна на избирателната система в мажоритарна.Лидерът на \"Атака\" Волен Сидеров предупреди, че при мажоритарна система може в парламента да дойдат депутати, които да са против евроатлантическата ни ориентация и даже да поискат страната ни да завие към Евразийския съюз.В такъв случай ЕС щял да изреве като бяла мечка в топло време, предупреди Сидеров. Според него така нямало да се знае на къде се движи държавата.Според него не трябвало да се пипа изборната система. \"Всичко друго е игра със съдбата на страната\", категоричен е Волен Сидеров.Предложението за въвеждане на мажоритарния вот на ГЕРБ не мина на първо четене в пленарна зала.\"За\" бяха само 98 депутати, \"против\" гласуваха 121 и 1 депутат се въздържа.При гласуването беше отхвърлен и законопроектът на ДПС.Преди това в пленарна зала .Припомняме, че , иницииран от инициативен комитет около шоумена Слави Трифонов и проведен заедно с президентските избори, именно след загубата на тези избори.При  че ще подкрепят мажоритарния вот, но още същата вечер .И днес в пленарна зала от ДПС се изказаха отрицателно и видяха предварително нагласен избор. Окончателната позиция на ДПС е, че мажоритарният вот не е в полза на държавата.Мажоритарната система облагодетелства големите партии и ще нанесе тежък удар върху демокрацията, категоричен беще и социалистът Филип Попов. Чистата мажоритарна система убива демокрацията, представителността в парламента и плурализма.Депутатът от \"Обединени патриоти\" Николай Александров предупреди, че най-големият проблем би бил свързан районирането.", "date": "2017.06.15", "title": "Мажоритарният вот може и да ни отклони от ЕС, според Сидеров"}
{"url": "https://news.bg/regions/vazstanoviha-dvizhenieto-po-asparuhoviya-most-vav-varna.html", "text": "Шофьорите вече пътуват по ремонтирания Аспарухов мост във Варна. Предвидените ремонтни дейности на съоръжения 2 и 4 завършиха пет дни предсрочно, отчетоха от АПИ.Мостът е с нова хидроизолация, фуги, асфалт, маркировка, знаци, ограничителни системи, парапети и т. н. Инвестицията е за близо 1,3 млн. лв. и е от бюджета на Агенция \"Пътна инфраструктура\".Строителните дейности започнаха на 19 април и се извършваха без спиране на трафика. Пътноподдържащото дружество ДЗЗД \"ПОНТ\" работи максимално мобилизирано, за да може съоръжението да е готово през юни и в активния туристически сезон шофьорите да пътуват без ограничения.От община Варна финансираха с 200 хил. лева ремонта на тротоарите по моста.Аспаруховият мост е част от път I-1 Варна - Бургас. Той се състои общо от 11 съоръжения. В експлоатация е от 1976 г. и е основна връзка на ж. к. \"Аспарухово\" с останалите квартали от община Варна.", "date": "2017.06.15", "title": "Възстановиха движението по Аспаруховия мост във Варна"}
{"url": "https://news.bg/energy/da-se-vklyuchim-kam-energiynite-pazari-na-sasedite-iska-temenuzhka-petkova.html", "text": "\"Един от основните приоритети в работата на настоящето правителство е развитието на инфраструктурата, в това число и на енергийната\". Това заяви министърът на енергетиката Теменужка Петкова по време на откриването на конференция \"Стратегическа инфраструктура и инвестиции, България 2017.Развитието на инфраструктурата ще интегрира България към енергийните пазари на съседните страни. То ще гарантира сигурността на енергийните доставки. Така ще се реализира и целта ни за диверсификация на източниците и маршрутите за доставка на природен газ, смята Петкова.Важен за интегрирането на българския енергиен пазар към съседните е и проекта за разширение на капацитета на газовото хранилище Чирен до 1 млрд. куб. м.България разполага с 2 765 км национална и газопреносна мрежа, която е изключително добре поддържана. \"Всяка година инвестираме средства в нейната рехабилитация и модернизация, така че тя да е надеждна и функционална. Това предимство убеди колегите от Главна дирекция \"Енергетика\" на ЕК да разработим съвместно концепцията за изграждане на газоразпределителен център на територията на България, така че да получаваме природен газ от различни източници и да го транспортираме\", каза министър Петкова.Предстои провеждане на обществена поръчка за предпроектно проучване за газоразпределителния център \"Балкан\", за което \"Булгартрансгаз\" ЕАД получи 920 хил. евро европейско финансиране.Според министър Петкова ще се разгледа и възможността природен газ да постъпва на входна точка Турция и да преминава през изходна точка Сърбия. За българското правителство е от изключително значение да се запази стратегическата роля на България и тя да се превърне в транзитен център за Европа, допълни Петкова.Тя припомни, че през месец ноември 2016 г. в експлоатация бе въведена първата междусистемна газова връзка на България, а именно тази с Румъния.Сега приоритетно работим за изграждането на интерконектора с Гърция. Това е стратегическа инфраструктура не само за двете страни, а и за региона на Югоизточна Европа и за Европейския съюз, подчерта Петкова.Според нея трите нерешени проблема пред проекта вече са успешно приключени. Те са взимане на окончателно инвестиционно решение, провеждане на успешен пазарен тест и осигуряване на финансиране за проекта.Освен полученото финансиране от ЕК в размер на 45 млн. евро, в няколко последователни бюджетни години българското правителство потвърждава държавна гаранция в размер на 110 млн. лв.Енергийният министър обясни, че финализират процеса за получаване на допълнително финансиране за проекта по оперативна програма \"Иновации и конкурентоспособност\". Ще разчитаме на европейската солидарност\", обяви министър Петкова. Ще бъде обявена обществена поръчка за избор на строител за изграждане на проекта на стойност около 120 млн. евро. Предвижда се строителството да започне през първото тримесечие на 2018 г. Продължава работата и за завършване на проектите за интерконектори със Сърбия и Турция, каза още Петкова.Електроенергийната инфраструктура е неразделна част от стратегическата инфраструктура, стана ясно от думите на Петкова. \"Електроенергийният системен оператор\" ЕАД получи над 30 млн. евро по Механизма за свързване на Европа и ще работи по изграждане на проекти, сред които и далекопроводът между Добруджа и Бургас. Това ще ни даде възможност Българската независима енергийна борса да се интегрира към борсите на съседните страни.Изграждането на енергийна инфраструктура ще бъде заложено и в Енергийната стратегия на България за 2030 г. с хоризонт до 2050 г. За нейното разработване Министерството на енергетиката ще привлече всички заинтересовани страни. Това е стратегически за българската енергетика документ, не е само за едно правителство, а за десетилетия напред и следва да се приеме с консенсус, каза още Петкова.", "date": "2017.06.15", "title": "Да се включим към енергийните пазари на съседите, иска Теменужка Петкова"}
{"url": "https://news.bg/world/kray-na-rouminga-v-es.html", "text": "Таксите за роуминг в Европейския съюз престават да съществуват. Краят им настъпва - 15 юни.\"Европейският съюз съществува, за да сближава хората и да улеснява живота им. Премахването на таксите за роуминг е истински европейски успех. Отсега нататък гражданите, които пътуват в ЕС, ще могат да се обаждат, да пращат съобщения и да общуват през мобилните си устройства на цените, които заплащат у дома.Премахването на таксите за роуминг е едно от най-големите и осезаеми постижения на ЕС\".Това се казва в съвместно изявление на председателя на Европейския парламент Антонио Таяни, министър-председателят на Малта Джоузеф Мускат, от името на малтийското председателство на Съвета на Европейския съюз, и председателя на Европейската комисия Жан-Клод Юнкер.Председателите на трите европейски институции заявяват още: През последните 10 години нашите институции работиха усилено съвместно, за да поправят тази пазарна неефективност. При всяко преминаване на граница в ЕС по празници, за работа, следване или просто на кратко посещение европейските граждани внимаваха как използват своите мобилни телефони и се притесняваха от високи телефонни сметки заради таксите за роуминг. Таксите за роуминг са на път да се превърнат в история. От утре ще можете да останете във връзка, докато пътувате в ЕС, на цената, която плащате у дома.Отдавна чакахме този ден и мнозина се потрудиха той да настъпи. Чрез тясно сътрудничество Европейският съюз постигна конкретни положителни резултати за европейските граждани. Горди сме, че ЕС сложи край на високите цени за роуминг и сме благодарни на всички, които показаха решителност да се преборят с всички предизвикателства по пътя към целта.Едновременно с това ЕС успя да намери точния баланс между премахването на таксите за роуминг и необходимостта националните абонаментни пакети за мобилни услуги да запазят своята конкурентоспособност и привлекателност. Операторите разполагаха с 2 години да се подготвят за този ден и сме уверени, че те ще се възползват от възможностите, които предлагат новите правила в полза на своите клиенти\".Премахването на таксите за роуминг е в основата на цифровия единен пазар на ЕС и е нова стъпка към изграждането на единно и устойчиво европейско цифрово общество, достъпно за всички европейски граждани.", "date": "2017.06.15", "title": "Край на роуминга в ЕС"}
{"url": "https://news.bg/energy/prezidentat-na-lukoyl-s-ochakvaniya-za-promeni-v-zakonodatelstvoto-u-nas.html", "text": "България и Русия разглеждат нови взаимоизгодни проекти, стана ясно от думите на президента на \"Лукойл\" Русия Вагит Алекперов пред журналисти след срещата му с премиера Бойко Борисов.Той похвали българският завод за преработка на нефтопродукти без да назавова името на рафинерията в Бургас. \"В България има голям преработвателен завод, който е модернизиран. Българският завод е един от добрите на европейския пазар. Усъвършенстване на нефтопреработвателния завод, който е в България е следващата стъпка\", заяви Алекперов.Президентът на руската енергийна корпорация обясни, че има предвид формиране на нов клъстър на нефтохимическите продукти, които остават след преработката на нефта. Разглеждаме различни варианти за икономически ползотворни проекти и за България и за нас, каза Алекперов. Това беше неговият отговор на въпроса: \"По време на разговорите си с президента Румен Радев вчера е станало въпрос, че България може да стане петролен експортен център, бихте ли ни казал нещо повече\".На въпрос какви мерки би предложил за спирането на контрабандата на горива и нелоялната конкуренция, президентът на \"Лукойл\"-Русия Вагит Алекперов обясни, че всичко се регулира от законодателството.\"Премиерът одобри всички действия, целящи усъвършенстване на законодателството. Надявам се, че  ще внесе законодателни актове, които регулират въпросите с този пазар на територията на републиката\", допълни Алекперов.По-късно от правителствения пресцентър информираха, че по време на срещата е отбелязано намерението на компанията да развива дейността си в България. До момента инвестициите й у нас надхвърлят $3 млрд. По време на разговора между премиера Бойко Борисов и президента на \"Лукойл\" Русия Вагит Алекперов е акцентирано върху мерките, които предприема правителството в борбата с контрабандата и по-специално по отношение на горивата.", "date": "2017.06.15", "title": "Президентът на \"Лукойл\" с очаквания за промени в законодателството у нас "}
{"url": "https://news.bg/regions/zatvoriha-ulitsa-kam-zhilishtni-blokove-v-pernik.html", "text": "Мистериозно затвориха улица, водеща към жилищни блокове в Перник. Улица \"Железничарска\" води до три 12-етажни блока, но след затваряне ѝ, жителите на блоковете могат да се предвижват до домовете си само по черен път.Вчера, 14 юни, жителите на трите блока излязоха на протест.Хората не знаят всъщност защо улицата е затворена. \"Искаме да разберем какво се случва... тук не може да влезе нито линейка, нито пожарна\", посочват те пред bTV.По информация в местните медии се предполага, че улицата е била оградена от частна компания. Въпреки това на мястото липсва задължителната в такива случаи информационна табела.", "date": "2017.06.15", "title": "Затвориха улица към жилищни блокове в Перник"}
{"url": "https://news.bg/int-politics/hilyadi-protestirat-v-ankara-sled-hvarlyaneto-v-zatvora-na-opozitsionen-deputat.html", "text": "Няколко хиляди турски протестиращи шестваха в столицата Анкара срещу 25-годишна присъда, постановена на опозиционен депутат по обвинения в шпионаж, съобщава \"Ройтерс\".Енис Бербероглу беше осъден вчера. Той е депутат от основната опозиционна Народнорепубликанска партия. Бербероглу беше обвинен, че е предоставил на опозиционен вестник видео, в което е заснето как турската разузнавателна служба прекарва оръжия в Сирия.Бербероглу е първият депутат от светската Народнорепубликанска партия, който ще бъде вкаран в затвора след започването на правителствените репресии след неуспешния преврат през миналата година. Повече от 50 хил. души бяха вкарани в затвора и повече от 150 хил. са били уволнени или отстранени от работните си места след пуча.Лидерът на Народнорепубликанската партия Кемал Кълъчдароглу нарече съдебното решение незаконно и политически мотивирано. Днес той започна 425-километров поход от Анкара до затвора в Истанбул, където Бербероглу е задържан. Представители на партията заявиха, че очакват ходенето да отнеме най-малко 20 дни на 68-годишния политик.\"Ердоган размахва пръст на всеки, който е срещу него\", изтъква Нуран, пенсионирана учителка, която отказала да спомене фамилията си, допълвайки: \"Арестът беше направен, за да отправи послание, но ние не се страхуваме. Ще се съпротивляваме, докато не затворят всеки един от нас.\"Тя е била сред тълпата, събрала се в централния парк в Анкара, откъдето Кълъчдароглу започна своя поход към Истанбул. Много хора са носели плакати и тениски, на които е пишело \"справедливост\". Други са носили портрети на Мустафа Кемал Ататюрк, светския основател на модерна Турция, както и на Народнорепубликанската партия.", "date": "2017.06.15", "title": "Хиляди протестират в Анкара след хвърлянето в затвора на опозиционен депутат"}
{"url": "https://news.bg/regions/puskat-dvizhenieto-po-stolichniya-bulevard-patriarh-evtimiy.html", "text": "Пускат движението по столична булевард \"Патриарх Евтимий\".Припомняме, булевардът беше затворен в участъка от \"Граф Игнатиев\" до \"Петте кьошета\" заради ремонтни дейности във връзка с изграждането на третия лъч на софийското метро.Преминаването в този участък на булеварда беше спряно от. Движението по емблематичния столичен булевард ще бъде еднопосочно, защото дейностите по изграждането на третия лъч на метрото в София продължават. В тунела \"Васил Левски\" също ще се преминава еднопосочно, съобщи Нова телевизия.В края на миналата седмица столичният кмет Йорданка Фандъкова заяви, че всички станции от третия лъч на метрото се изграждат по график.Припомняме и че в началото на месеца кметът на София Йорданка Фандъквоа обясни  във връзка с изгражданието на третия лъч на метрото в столицата и призова гражданите за толерантност. Ще се изграждят 4 нови метростанции - от квартал \"Овча купел\" до улица \"Околовръстен път\".", "date": "2017.06.15", "title": "Пускат движението по столичния булевард \"Патриарх Евтимий\""}
{"url": "https://news.bg/politics/da-ne-propuskame-golemite-energiyni-proekti-prizova-zam-vanshniyat-ministar.html", "text": "Заместник-министърът на външните работи Георг Георгиев заяви пред БНТ, че България не трябва да пропуска големите енегрийни проекти. По думите му страната ни не трябва да пропуска възможности, включително и азерския газ. Според Георгиев България има нужда от силна позиция по въпроса, така че \"тръбата да продължи и към нас\", допълни той.Георгиев обсъди и . По думите му Борисов е обещал да положи всички усилия, за да нормализира отношенията между ЕС и южната ни съседка. Стана ясно и че в хода на визитата на премиера в Турция били дадено много сигнали и били обсъдени ангажименти и гаранции и от двете страни, предвиждащи добросъседските отношения в духа на ползотворното партньорство и приятелството.\"Радостни сме, че Турция за пореден път ще продължи доброто ни сътрудничество в сферите на сигурността, енергетиката и икономиката\", заяви Георгиев и допълни, че Турция оценявала отношението на България по проблемните въпроси, касаещи южната ни съседка.Георгиев коментира и това, че президентът Ердоган и премиерът Йълдъръм благодарили на Борисов за това, че България съдействала на Турция при опитите за държавен преврат там.Пред Нова телевизия външният министър Екатерина Захариеха също коментира темата около опитите за държавен преврат в Турция. Според нея всички законови процедури около екстрадирането на турските граждани непосредствено след опита за преврат били спазени. На въпроса защо , Захариева посочи, че това се решавало от всяка държава поотделно.Захариева коментира и добрите отношения между премиера Борисов и президента на Турция Ердоган. По думите ѝ Борисов се чувал често с европейските ръководители, те му били приятели. Ердоган също бил приятел на Борисов, но едва ли се чували всяка седмица. \"Отношенията на приятелство и честните отношения, независимо дали имат различия по някои въпроси, е важно\", обясни Захариева и посочи, че премиерът често се чувал и с други лидери като .Относно ролята на мост между Европа и Турция, която Борисов иска страната ни да играе за стоплянето на отношенията между Съюза и южната ни съседка, Захариева обясни, че турската делегация многократно е заявила желанието си за членство в ЕС. Въпреки това \"пред Турция има доста време и път пред членството ѝ в ЕС\", обясни външният министър.Главните теми на разговорите и поетите ангажименти били свързани със спазването на европейското споразумение за мигрантите. \"Турция трябва да успокои топката. Говорим за огромен брой бежанци. Трябва да има хуманитарна помощ и да се помага на Турция. ЕС трябва да бъде солидарен. По-добре тези хора да са по-близо до домовете си. Когато се успокоят нещата, да могат да се приберат\", информира Захариева и допълни, че спрямо споразумението с ЕС Турция има ангажимент да пази външната граница на ЕС.", "date": "2017.06.15", "title": "Да не пропускаме големите енергийни проекти, призова зам.-външният министър"}
{"url": "https://news.bg/regions/valeri-simeonov-inspektira-ogradata-po-granitsata-s-voenen-helikopter.html", "text": "Вицепремиерът Валери Симеонов инспектира границата ни с Турция с военен хеликоптер, съобщи Нова телевизия.Проверката на Симеонов е продиктувана от повишения обществен интерес спрямо оградата по границата, след като червената депутатка Елена Йончева скочи, че при изграждането на съоръжението имало корупционна схема и търговия с държавната сигурност.Припомняме, на 2 юни, петък, Йончева посочи, че има корупционна схема със строителството на възпрепятстващото съоръжение по българо-турската граница. Според нея им участък от 21 км по българо-турската граница в Хасковска област, от река Тунджа до река Марица, в който оградата е едноредова, а в проекта е било предвидено изготвянето на двуредова ограда. Малко след това Йончева заяви и че  в пограничните райони от КПП \"Капитан Андреево\" до КПП \"Лесово\" не работели заради изтекъл договор за поддръжка.В отговор Симеонов обясни, че в края на 2015 г. оградата е трябвало да бъде спешно завършена, поради което било наредено едноредовото ѝ изграждане, което да спре \"пълчищата\" от мигранти.", "date": "2017.06.15", "title": "Валери Симеонов инспектира оградата по границата с военен хеликоптер"}
{"url": "https://news.bg/regions/vkarvat-elektronna-tiket-sistema-v-stolichniya-gradski-transport.html", "text": "Изпълнителният директор на Центъра за градска мобилност Христиан Петров заяви пред БНТ, че се наблюдава 45% спад на издадените глоби за нередовни пътници в столичния градски транспорт. Петров предполага, че голяма част от хората решили да си купят абонаментни карти.По думите на Петров до 3 години се предвижда в столицата да има работеща електронна система за таксуване - електронна тикет система. Според него това ще помогне на първо място на потребителите, който ще могат по-лесно да следят натовареността на транспорта. При въвеждането на новата тикет система няма да има промяна в цените на предлаганите услуги, обясни Петров.Все пак новата система нямало да реши всички проблеми на Центъра за градска мобилност. Според Петров тя ще дава по-точни данни за това къде и по какъв начин хората се предвижват \"гратис\" в градския транспорт.Предвидено е и в превозните средства да бъдат поставени броячи на пътниците, които да показват колко са пътуващите с градския транспорт и колко от тях се валидират при използване на услугата. Ще се изпращат контрольори към районите, където най-често има разминавания между броя на посетителите и тези, платили за услугата.", "date": "2017.06.15", "title": "Вкарват електронна тикет система в столичния градски транспорт"}
{"url": "https://news.bg/int-politics/ne-mina-votat-na-nedoverie-kam-desnite-upravlyavashti-v-ispaniya.html", "text": "Испанският парламент отхвърли вот на недоверие срещу премиера Мариано Рахой, поискан от ляворадикалната партия \"Подемос\", която е противник на строгите мерки за икономии, съобщава \"Ройтерс\". Това беше очаквано, тъй като групата на социалистите в парламента предварително обяви, че ще се въздържи, а депутатите от либералната партия \"Сиудаданос\" и няколко малки партии бяха против вота на недоверие. 170 депутати гласуваха \"против\" вота на недоверие, 82 бяха \"за\", 97 се въздържаха. Испанският парламент е съставен от 350 депутати.Целта на \"Подемос\" е да се изтъкне като лидер на опозицията срещу правителството на дясноцентристката Народна партия на Мариано Рахой. Това става по време, когато социалистите избират нов лидер и се борят да си възвърнат изгубената подкрепа.\"Ние сме на правилния път да изградим алтернативно мнозинство\", заяви след гласуването лидерът на \"Подемос\" Пабло Иглесиас, допълвайки: \"Днес сме с една стъпка по-близо до отстраняването на Народната партия от институциите.\"", "date": "2017.06.15", "title": "Не мина вотът на недоверие към десните управляващи в Испания"}
{"url": "https://news.bg/crime/mitnichari-spipaha-1-5-tona-alkohol-mente.html", "text": "Митничари откриха 1 760 литра спирт и 1 464 литра високоградусов алкохол. Енергийните стоки нямали платен акциз.На 13 юни, вторник, служители от митническата мобилна група от Централно митническо управление правят проверка на складова база в района на Велико Търново.В хода на проверката митничарите установили, че в склада се помещават 1 760 литра 96-градусов спирт, разпределен в пластмасови туби от по 10 и 11 литра.Последвала проверка и на друг обект, където служителите на реда открили други 732 бутилки от по 2 литра, пълни с общо 1 464 литра алкохол - водка, ракия, мастика и уиски.Ползвателят на обектите е установен. Алкохолът е иззет, а по случая е образувано досъдебно производство.", "date": "2017.06.15", "title": "Митничари спипаха 1.5 тона алкохол менте"}
{"url": "https://news.bg/politics/patriotite-se-vazdarzhaha-za-po-golemi-pensii.html", "text": "\"Управлявайте с разум, за да не се срамуваме всички ние\". За това призова Хасан Адемов по време на дискусиите за индексацията на пенсиите, предложена от БСП. Дебатите стартираха ожесточено вчера и стигнаха до политическа поезия.Според вносителите 1,3 млн. пенсионери у нас са с пенсии до линията на бедността - 314 лева за 2017 г. Това е 60% от общия брой пенсионери. При преизчисляване на пенсиите със средния осигурителен доход за 2013 г. увеличение на пенсиите биха получили пенсионерите с начална дата на пенсиониране преди 2013 г.Преизчисляването на пенсиите със средния осигурителен доход за 2013 г. ще струва около 400 млн. за 2017 г.Според вносителите на законопроекта, бюджетната тригодишна прогноза предвижда средно нарастване на пенсиите с около 2,5%, от което следва, че не се очертава никаква съществена промяна в размерите на пенсиите.Вносителите са убедени, че ниските размери на пенсиите на повечето от българските пенсионери създават нетърпимо положение. Това налага да се вземат бързи мерки за увеличаването на пенсиите.Една такава мярка е преизчисляването на т.н. стари пенсии. Съгласно чл. 70 от Кодекса за социално осигуряване, размерът на пенсията за осигурителен стаж и възраст зависи от средно месечния доход на страната за последните 12 месеца преди пенсиониране, съотношението между осигурителния доход на лицето и средния осигурителен доход на страната за определения период и от осигурителния стаж на лицето. При спазване на принципа на равнопоставеността, осигурените лица, имащи еднакъв осигурителен принос, би трябвало да получават близки по размер пенсии за осигурителен стаж и възраст.Очаквано проектът не мина.Гласувалите \"За\" бяха 98, 7 народни представители гласуваха против и 108 се въздържаха. Между въздържалите се бяха и представителите на ОП.", "date": "2017.06.15", "title": "Патриотите се въздържаха за по-големи пенсии"}
{"url": "https://news.bg/economics/nemski-firmi-izpitvat-nedostig-na-kadri-u-nas.html", "text": "Сериозен глад за работна ръка изпитват немските фирми в България. Все повече квалифицирани работници напускат страната ни за по-високо заплащане, което затруднява работата на немските инвеститори у нас.Това стана ясно по време на кариерно изложение в Пловдив, организирано от Германо-българската индустриално-търговска камара.Участие взеха 18 фирми в сферата на електрониката и електротехниката, машиностроене и търговските вериги.", "date": "2017.06.15", "title": "Немски фирми изпитват недостиг на кадри у нас"}
{"url": "https://news.bg/int-politics/razsledvat-tramp-za-vazprepyatstvane-na-pravosadieto.html", "text": "Американският президент Доналд Тръмп е разследван от специалния прокурор Робърт Мълър за възможно възпрепятстване на правосъдието, съобщават американските медии.Уточнява се, че високопоставени служители от специалните служби ще бъдат разпитани за това дали Тръмп се е опитал да прекрати разследването срещу бившия си съветник по националната сигурност Майкъл Флин, който беше принуден да подаде оставка.Адвокатите на Тръмп междувременно обявиха, че последното изтичане на информация към медиите било \"скандално\".Робърт Мълър ръководи разследването на ФБР за предполагаема намеса на Русия в американските президентски избори през миналата година и всички връзки на Тръмп с нея.Държавният глава на САЩ многократно отрече каквито и да е тайни споразумения с Русия, определяйки течащото разследване като \"лов на вещици\".В. \"Вашингтон пост\" определи решението на Мълър да разследва поведението на самия Тръмп като голям поврат в разследването, което доскоро беше съсредоточено върху действията на Русия.Позовавайки се на пожелали анонимност правителствени служители, американското издание посочва, че Даниел Коутс, директор на американското разузнаване, Майк Роджърс, шеф на Агенцията за национална сигурност и Ричард Леджит, доскоро заместник на Роджърс, са се съгласили да бъдат разпитани от разследващите.Разпитването може да се случи още тази седмица.Анонимните правителствени служители са изтъкнали пред \"Вашигтон пост\", че разследването за възпрепятстване на правосъдието е започнало броени дни след като Тръмп уволни бившия директор на ФБР Джеймс Коми на 9 май.Преди уволнението Тръмп потърси и получи уверения от Коми, че той лично не е разследван.Обаче по-късно Коми намекна, че Тръмп се е опитал да го накара да прекрати разследването срещу Майкъл Флин.Майкъл Флин беше уволнен през февруари, тъй като не разкрил степента на контактите си с руския посланик във Вашингтон Сергей Кисляк.Белият дом отрече да е оказвал натиск върху Джеймс Коми.", "date": "2017.06.15", "title": "Разследват Тръмп за възпрепятстване на правосъдието"}
{"url": "https://news.bg/euronews/rekordnite-3-mlrd-leva-potichat-ot-bryuksel-kam-balgariya-prez-2018-a.html", "text": "България ще получи 3 млрд. лв. от бюджета на Европейския съюз за 2018 г. Предвидени са над 22% увеличение на плащанията за кохезионна политика.Това съобщи пред News.bg евродепутатът Андрей Новаков в Страсбург.Една от темите, която беше засегната на пленарното заседание на Европейския парламент, както в работни групи, така и в комисии, беше предложението за проектобюджет на ЕС за 2018 г., каза той\"Положителното в него за България е, че са предвидени над 22% увеличение на плащанията за кохезионна политика. Това означава повече средства както за социални проекти, така и за инфраструктура, за образование, за насърчаване на младежката заетост\", разкри Новаков.\"Предвижданията са, че страната ни ще получи около 3 милиарда лева както за земеделие, така и за инфраструктура, така и за социални проекти, което наистина ни поставя в изгодно положение в рамките на тази година да можем да си поставим приоритети, които да изпълним с подкрепата на европейските фондове\", поясни още той.По думите му \"бюджет 2018 ще бъде най-големият в историята на Европейския съюз\".\"Никога досега Европейската комисия не е представила проектобюджет, в който е включила над 160 млрд. евро поети ангажименти. Считам, че това е възможност за страната и региона осезаемо да инвестираме в развитието на икономиките си, в развитието на инфраструктурата. Така че в крайна сметка в кратък срок от време да има осезаемо подобрение живота на хората\", заключи европейският депутат от ГЕРБ. ", "date": "2017.06.15", "title": "Рекордните 3 млрд. лева потичат от Брюксел към България през 2018-а"}
{"url": "https://news.bg/crime/kola-blasna-16-godishno-momche-v-sofiya.html", "text": "16-годишно момче е било блъснато от автомобил в София, съобщиха от МВР.Инцидентът е станал около 7.30 часа на кръстовището на булевардите \"Владимир Вазов\" и \"Александър Екзарх\", в района на стадион \"Георги Аспарухов\". Сигналът в МВР е бил депозиран в 7.45 ч.Изяснено е, че момчето пресичало на червен сигнал на светофар. Момчето веднага е било откарано в УМБАЛСМ \"Пирогов\". По първоначални данни то се е разминало с фрактура на ръката.Водачът на автомобила е дал отрицателна проба за алкохол. Той е помогнал на детето след инцидента.", "date": "2017.06.15", "title": "Кола блъсна 16-годишно момче в София"}
{"url": "https://news.bg/regions/sabaryat-nezakonni-romski-postroyki-v-kazanlak.html", "text": "Със заповед на кмета на Казанлък започна премахването на незаконни постройки в района на квартал \"Казмера\", съобщи БГНЕС.Кварталът е известен като ромската махала в града.Живеещите в района имаха законов срок, в който сами да премахнат незаконните постройки, но това така и не се случило.Със заповедта на кмета Галина Стоянова се даде началото на процедурата по принудителното разрушаване на постройките.", "date": "2017.06.15", "title": "Събарят незаконни ромски постройки в Казанлък"}
{"url": "https://news.bg/world/hemc-ite-gimnazii-v-cofiya-papvi-na-matypata-po-litepatypa-mitnichari-s-fond-arest.html", "text": "Heмcĸитe гимнaзии в Coфия пъpви нa мaтypaтa пo литepaтypa 91-a нeмcĸa eзиĸoвa гимнaзия и 73-a гимнзия (пoпyляpнa ĸaтo Bтopa нeмcĸa) в Coфия имaт нaй-дoбpи peзyлтaти нa мaтypaтa пo бългapcĸи eзиĸ и литepaтypa. Лидep нa втopaтa зaдължитeлнa мaтypa пo пpeдмeт пo избop e Aмepиĸaнcĸият ĸoлeж.Toвa пoĸaзвaт peзyлтaтитe oт 19-aтa cecия нa зpeлocтнитe изпити пpeз мaй, ĸoитo бяxa пpeдcтaвeни oфициaлнo в миниcтepcтвoтo нa oбpaзoвaниeтo.Избраната линия е правилна, дано се постигне успех Няма как да знаем и да преценим всичко, което съдържа посещението на премиера Бойко Борисов в Турция. Сигурно има подробности и нюанси, които не са още казани и други, които въобще ще останат премълчани за пред обществото. Така е впрочем при всяка подобна среща. Да не говорим за онези думи или жестове, разменени между участниците, които и за тях самите са нещо недоизказано, но със своя си тежест и значение.Митничари с фонд арест 10 на сто от всеки рушвет за фонд \"арест\". Ноу-хауто е на митничарите от ГКПП Кулата, където късно във вторник бяха закопчани две смени начело с шефовете им.Събраният десятък от подкупите отивал за адвокатска защита и плащането на гаранцията по мерките за неотклонение, ако схемата се провали.Корумпираните служители от Кулата са били следени от миналия август. \"Касае се за организирана престъпна група\", поясни говорителят на главния прокурор Румяна Арнаудова. Освен митнически инспектори сред 23-мата задържани има и шефове на транспортни фирми, които давали подкупи. При акцията са направени 83 обиска в цялата страна, открити са общо 63 000 лв., съобщи главният секретар на МВР Младен Маринов.По един шеф на 10 чиновнициСъотношението жени-мъже сред чиновниците е 2:1 в полза на женския пол и само в МВР е обратното. На 10 държавни служители пък се пада по един шеф. Това става ясно от Доклада за състоянието на администрацията през 2016 г., който правителството одобри на заседанието си по-рано днес. Така, масовото впечатление от жените зад гишетата, че бюрократичната машина е \"превзета\" от нежния пол, на практика се оказва невярно. Жените във всички структури на държавната администрация са 63 465 или 50,1%, а мъжете - 63 343 или 49,9% на сто, се посочва в доклада. Все пак равнопоставеността на половете се дължи най-вече на МВР, защото извън тази структура, делът на мъжете рязко пада на 34,8%. Оценките на матурите по български се повишават, по математика се влошават След години наред влошаващи се резултати по български език и литература тазгодишните матури ще се запомнят с леко повишение (с 1 т.) на средните оценки на зрелостниците. По математика обаче успехът на младежите се влошава с близо 4 т. Понижение има по още 5 от общо 13-те предмета, по които се държи втора задължителна матура по предмет по избор. По повечето предмети двойките намаляват, но по математика бележат скок. Просветният министър Красимир Вълчев призна, че не може да се говори за тенденция за повишаване на образователните резултатите на абитуриентите, а изводът по-скоро е, че няма влошаване. Това е накратко равносметката от държавните зрелостни изпити в края на 12-и клас за учебната 2016/17 г.Полицаи искат 15% по-високи заплатиЗа 15% увеличение на заплатите в сектор \"Сигурност\" от 15 юли настояват синдикатите в МВР. За днес е насрочена среща между синдикалистите и ръководството на вътрешното министерство. Ако отхвърлят исканията ни за по-високи заплати, най-вероятно ще започнем протестни действия, закани се зам.-председателят на Управителния съвет на Синдикалната федерация на служителите в МВР Генади Тенев.Заради незаетите 3000 щата в сектора полицаите работят с пъти по-висока натовареност. Синдикалистът смята, че затова служители в сектора имат неизползвани 900 хиляди дни отпуск. Тенев отбеляза, че липсата на отпуск довежда до неефективност и допускане на грешки.Най-скъпият имот в България: мол \"Сердика\" с цена 207 млн. евроНай-голямата сделка за недвижим имот в България вече е договорена: южноафриканският фонд NEPI ще плати за софийския мол \"Сердика център\" и офис сградата към него рекордната сума от 207.4 млн. евро. Дотук топ продажбата беше пак за мол - през 2008 г. гръцки фонд предложи почти 200 млн. евро за недостроения тогава The Mall на \"Цариградско шосе\", но после платената цена беше 170 млн. евро.", "date": "2017.06.15", "title": "Heмcĸитe гимнaзии в Coфия пъpви нa мaтypaтa пo литepaтypa, Митничари с фонд арест"}
{"url": "https://news.bg/world/egipet-se-razdelya-s-ostrovi.html", "text": "Египетският парламент одобри договор, с който Кайро отстъпва на Саудитска Арабия суверенитета над два необитаеми острова в Червено море, заяви председателят на парламента Али Абдел Аал Сайед Ахмед, цитиран от Ройтерс. Предстои договорът да бъде ратифициран от президента Абдел Фатах ас Сиси, което се приема за формалност.Кайро и Рияд подписаха споразумение за определяне на морската граница, в резултат на което спорните острови Тиран и Санафир в Червено море бяха предадени под контрола на Рияд. Островите са включени официално в териториалните води на Саудитска Арабия.Египетско-израелският мирен договор от 1979 година определя статута на тези острови - единият, на който, Тиран, е разположена база с миротворци от ООН, чиято задача е съблюдаване свободното мореплаване в Акабския залив и използването на тези острови само за мирни цели.", "date": "2017.06.15", "title": "Египет се разделя с острови"}
{"url": "https://news.bg/world/bilet-do-rusiya-i-torta-za-rozhdeniya-den-na-tramp.html", "text": "Десетки протестиращи се събраха пред Тръмп тауър в Ню Йорк.Те използваха рождения ден на президента на САЩ Доналд Тръмп, за да протестират срещу неговата политика.Демонстрантите носиха плакат с еднопосочен билет до Русия и торта.", "date": "2017.06.15", "title": "Билет до Русия и торта за рождения ден на Тръмп"}
{"url": "https://news.bg/world/putin-rusiya-nyama-da-stane-halifat.html", "text": "Москва няма да допусне Русия да се превърне в халифат. Това заяви в интервю за Оливър Стоун президентът на Русия владимир Путин.Той не пропусна да отбележи, че нито една световна религия не трябва да бъде източник на зло. И в исляма има много направления и течения. Две са основните - шиити и сунити. Ние виждаме, че между тях има дълбоки противоречия. Аз смятам, че това все пак ще бъде преодоляно, смята Владимир Путин, цитиран от РИА Новости.В отговор на въпрос: Москва няма ли да стане халифат - Путин отговаря, че това няма да бъде допуснато. Внимавайте Вашингтон да не стане халифат, отбеляза руският президент.", "date": "2017.06.15", "title": "Путин: Русия няма да стане халифат"}
{"url": "https://news.bg/society/vsyako-peto-dete-zhivee-v-bednost.html", "text": "Според доклад на УНИЦЕФ всяко пето дете в богатите държави живее в бедност. Между най-разпространените проблеми са тези, свързани с недостига на храна и липсата на образование, информира БНР.Докладът на УНИЦЕФ обхваща 41 държави с високи и средни доходи.Според доклада в световен мащаб се наблюдават положителни тенденции за намаляване на бременността в тийнейджърска възраст. Има спад и на употребата на алкохол сред младежите и подрастващите.УНИЦЕФ отчита най-добри резултати в скандинавските страни, както и в Германия, Швейцария, Южна Корея, Словения и Холандия.", "date": "2017.06.15", "title": "Всяко пето дете живее в бедност"}
{"url": "https://news.bg/politics/mazhoritaren-vot-znachi-240-deputati-za-gerb-za-tova-li-se-borim-alarmira-ekspert.html", "text": "Българските граждани се нагледаха на пропорционално формиране на листи, което е непрозрачно и в което партиите не успяха да изключат по качествен начин, и в което наистина виждат, особено по места, некачествени хора, които попадат в листите и нямат място там.Така социологът Борис Гюров коментира избора на масата български граждани на референдума на Слави Трифонов за изборните правила.Той обаче изтъкна, че френската избирателна система, която наподобява предложението на \"Шоуто на Слави\", е създадена през 1960-те години и е била насочена към възпиране на изключително силните екстремистки партии.\"Мажоритарната система потиска новите партии и в българския случай би докарала система от 2 или 3 партии. Където има мажоритарни партии, броят на представените партии намалява. Това е функцията на мажоритарните системи\", коментира експертът пред БНР.ДПС е силна по места и мажоритарна система не би наранила трайно тяхното представяне, освен ако районите не бъдат направени така, че това да им пречи. Застрашени са партиите, които имат силна национална подкрепа, която обаче не е достатъчна да ги направи първи или втори като Патриотичния фронт и партиите от десния спектър.\"Идеята, че въвеждането на мажоритарния вот ще оправи доверието между българските политици и гражданите е несъстоятелна сама по себе си. Доверието се печели с политики и това политиците трябва да го разберат\", подчерта Борис Гюров.От своя страна специалистът по математическа логика доц. д-р Владимир Сотиров подчерта, че гласуването е ирационален процес и математиката трудно се намесва в него. \"2009 година имаше мажоритарна компонента. ГЕРБ спечели 40% в пропорционалните си райони. Значи, общо взето, може да се каже, че настроенията към ГЕРБ са 40% одобрение. От 31 мажоритарни района, те спечелиха 26. Смятайте го това в проценти. Това е над 90%. Значи, ако всички мандати са гласувани с мажоритарен вот, това означава ГЕРБ да спечели 100%. Е, за това ли се борим, за еднопартиен парламент\", постави ребром въпроса Владимир Сотиров. ", "date": "2017.06.15", "title": "Мажоритарен вот значи 240 депутати за ГЕРБ, за това ли се борим, алармира експерт"}
{"url": "https://news.bg/world/streletsat-sreshtu-us-kongresmena-bil-otyavlen-protivnik-na-tramp.html", "text": "Президентът на САЩ Доналд Тръмп посети ранения си съпартиец Стив Скалийз. Той се лекува във вашингтонската болница МедСтар, предаде АП. Президентът и първата дама Мелания Тръмп донесоха два букета от бели цветя.Конгресменът Стив Скалийз беше ранен тежко и все още е в критично състояние, съобщи в Туитър болница МедСтар във Вашингтон.Стив Скалийз беше ранен при престрелка на бейзболно игрище в щата Вирджиния. Той остава в критично състояние и ще трябва да бъде подложен на още няколко операции.Стрелецът Джеймс Ходжкинсън по-късно е починал от раните си. Той имал малък бизнес в щата Илинойс, като публично тръбял за омразата си към републиканците и президента Доналд Тръмп. Той също така бил твърд поддръжник на ултралевите (от гледна точка на американската традиция, б. р.) политически разбирания на сенатор Бърни Сандърс. Стрелбата повдигна въпроса за носенето на оръжие в САЩ.", "date": "2017.06.15", "title": "Стрелецът срещу US конгресмена бил отявлен противник на Тръмп"}
{"url": "https://news.bg/world/sasht-i-meksiko-se-razbraha-za-zaharta.html", "text": "Съединените щати и Мексико в сряда финализираха условията на Пакта за търговия със захар, който се стреми да разреши дългогодишния спор, предаде Ройтерс.Споразумението за захарта предотвратява налагането на големи мита върху вноса на мексиканска захар в САЩ, като същевременно се занимава с исканията на американската индустрия за защита от евтина, субсидирана захар от най-големия си чуждестранен доставчик.Споразумението беше парафирано от двете правителства в сряда и бе открито за публични коментари за седем дни, се казва в изявление на американската търговска камара.Новината идва седмица след като министърът на търговията на САЩ Уилбър Рос и мексиканският министър на икономиката Илдефонсо Гуаярдо обявиха споразумението.Споразумението намалява риска от ответни действия от Мексико, точно както двете държави и Канада са готови да предоговорят Северноамериканското споразумение за свободна търговия тази година.", "date": "2017.06.15", "title": "САЩ и Мексико се разбраха за захарта"}
{"url": "https://news.bg/world/sasht-prodavat-na-katar-iztrebiteli-f-15-za-usd12-mlrd.html", "text": "САЩ продават на Катар изтребители F-15. Стойността на сделката е за $12 млрд., съобщи АП. Срещу тази сума Катар ще получи 36 изтребителя.Държавният департамент е одобрил продажбата.Самият ,инистър на отбраната Джеймс Матис е подписал договора заедно с катарския си колега Халид ал Атия, съобщи Пентагонът.Сделката е сключена при ескалацията на напрежението между Катар и негови съседи от Залива. Доха е обвинявана, че подкрепя тероризма.Само преди седмици американският президент Доналд Тръмп сключи оръжейна сделка със Саудитска Арабия за доставка на американски оръжия и военно оборудване за почти $110 млрд..Сделката, която влиза в сила веднага, предвижда и допълнителни продажби на оръжие за Рияд за $350 млрд. през следващите 10 години,", "date": "2017.06.15", "title": "САЩ продават на Катар изтребители F-15 за $12 млрд."}
{"url": "https://news.bg/bulgaria/vidovden-e.html", "text": "Сигурно всеки от нас е чувал израза \"Ще дойде Видовден\", \"Всяка коза на свой крак, но като дойде Видовден ще видим\". Смисълът на това е, че ще дойде денят на възмездието, когато всеки ще си получи заслуженото и ще бъде наказан за сторените дела.Денят Видовден се отбелязва на 15 юни /28 юни по стар стил/. Няма сведения да съществува светец с подобно име и този ден не е включен в църковния календар. Произходът му се свързва с легенди и предания от езически времена. На тази дата се почитат двамата светци Елисей ( Лисе ) и Вартоломей и тяхната сестра Вида. Това е денят за предпазване от градушки и други природни бедствия. Елисей и Вартоломей, както и Герман ( също смятан за техен брат ), са известни още с името \"светците - градушкари\", които изпращат природни стихии, най- вече градушки. Те поразяват провинилите се, които заслужават наказание. Именно тук трябва да търсим и произхода на израза: \"Ще дойде Видовден\". Природните бедствия и злините поразяват виновните и един ден ще стане ясно кои са те.15 юни в народната митология е като \"денят на Страшния съд\", когато всеки очаква възмездието си. Вида наподобява римската Темида, която отсява истината от лъжата. Защото от хилядолетия хората са вярвали, че дори и съдът да сгреши, идва Видовден, когато всичко си идва на мястото и всеки съгрешил получава наказанието си.Освен с предстоящото възмездие, в България денят се свързва и с култа към Слънцето. Хората го посрещат в ранни зори, вярвайки, че то ще им даде здраве и сила. Младите момичета изнасят дрехи от чеиза си и ги простират по оградата, за да се огреят от слънцето и да се видят от момците и съседите.Както на много други празници, така и на Видовден се изпълняват \"любовни ритуали\" и гадания. В навечерието на празника момите се мият с \"видовенска\" вода, събирана от росата по растенията. Вярвали са, че тази вода ще направи косите им по-буйни, а лицата им по-красиви. Отрязвали са три стръка от растението шавар и са го наричали с имената на младежите, които харесват, вярвайки, че до края на годината ще се задомят за този младеж, чийто стрък е пораснал най-висок.На този ден не се работи, за да не се предизвикат светците \"градушкари\". Днес най-активно празникът се чества в Годечко, Брезнишко и Трънско. В района на Граовско Видовден се почита като празник на здравето на очите и против слепота. Смята се, че тази традиция идва от Европа. Хората, които имат проблеми със зрението, на този ден стават рано и пръскат очите си със свежи, мокри от росата зелени клонки. Според някои предания, благодарение на това много слепи са прогледнали.След неофициален спор между Трън, Годеч и Брезник, накрая Брезник \"патентова\" Видовден. На 15 юни в града се организира граовски събор и фестивал в чест на празника. Видовденският събор се провежда от древни времена в местността Кална бара /на мястото Стари Видовдън/ в с. Бабица, Брезнишко на 15 юни. Съборът продължава 3 дни и основно време за търговия. С времето традицията се променя и днес вместо сергии, на събора се представят основно фолклорни представления. От 1990 година се възстановява традиционното име на събора \"Видовден\". В момента той се провежда пред читалището в град Брезник, като съхранява автентичния си характер.Видовден в ЕвропаТози ден се отбелязва не само в България, но и в Сърбия, Босна и Херцеговина, Черна гора, Хърватска и други страни. В тези страни се празнува денят на Свети Виду, по подобие на езическия бог Виду. В навечерието на празника се палят огньове от сухи клони, които се прескачат от незадомените. Вярва се, че по този начин всички в дома ще бъдат предпазени от градушки и бедствия.Именно от Чехия и Саксония идва вярването, че това е ден на зрението и против слепотата. В тези райони Видовден е посветен на Св.Вит, закрилник на зрението, живял в края на 3-ти век.Мистика и заклинание за здраве и благоденствие, Православие и Католицизъм, вярата, че за всеки все някога ще дойде този, Видовден се вплитат в един особен празник, точно в средата на годината.", "date": "2017.06.15", "title": "Видовден е"}
{"url": "https://news.bg/world/pentagonat-sam-shte-opredelya-kontingenta-v-afganistan.html", "text": "Пентагонът сам ще определя контингента в Афганистан. Това съобщи АП.Агенцията се позовава на отбраната на САЩ Джеймс Матис. Днес той разкри в Конгреса, че е получил от президента Доналд Тръмп правомощия да определя бъдещия размер на американските военни части в Афганистан.Мярката няма да означава незабавно увеличаване на числеността на войсковите части в страната.", "date": "2017.06.15", "title": "Пентагонът сам ще определя контингента в Афганистан"}
{"url": "https://news.bg/world/vw-nyama-da-vrashta-pari-v-es.html", "text": "Водещият в Европа автомобилен производител Volkswagen е готов да предложи на своите клиенти в ЕС допълнителна две годишна гаранция за дизеловите си модели, предаде Ройтерс.Концернът няма обаче да връща пари.\"Дизелгейт\" гръмна, след като се разбра, че е инсталиран софтуер, който неутрализира тестовете за газови емисии. Така произведени са около 11 милиона дизелови автомобила на VW, което им позволява да изпускат в атмосферата азотни оксиди над 40 пъти повече от допустимото.Скандалът за манипулираните тестове за вредни емисии на дизеловите автомобили на \"Фолксваген\" засегна и 3-литровите дизелови двигатели в луксозните автомобили от марките \"Фолксваген\", \"Ауди\" и \"Порше\".", "date": "2017.06.15", "title": "VW няма да връща пари в ЕС"}
{"url": "https://news.bg/world/balgarite-v-chuzhbina-prashtat-vse-po-malko-pari-u-nas.html", "text": "През миналата година българите, работещи в чужбина, са върнали в страната почти 1.7 млрд. долара, което се равнява на 3.1% от БВП. Темпът на растеж на тази средства за 2007 г.- 2016 г. е отрицателен -1.5%..В същото време за миналата година румънците са изпратили 3.514 млрд. долара в родината си. Това е 1.7% от БВП. Темпът на растеж обаче е положителен 116.3%.Това сочи доклад, разпространен от Международния фонд за земеделско развитие (IFAD) .Общата сума, която мигрантите са връщали към родните си места през 2016г. възлиза на 445 млрд. долара.Най-зависимата от парите на емигрантите си страна в Източна Европа е Молдова - през миналата година върнатите 1.444 млрд. долара са се равнявали на 23.5% от БВП. Значителните 6.5% от БВП на Украйна са представлявали и 6.161 млрд. долара от работещите в чужбина.Общите доходи на мигрантите работници се оценяват на 3 трилиона долара годишно, като почти 85 процента от тях остават в страната, където са изработени. Парите, които пращат мигрантите в родните си страни, средно възлизат на под един процент от брутния вътрешен продукт на държавата, в която работят.Семействата получават средно от чужбина 200 долара месечно, което е 60 процента от доходите на домакинството. Все пак те се използват за храна и за подобряване на социалния статус.", "date": "2017.06.15", "title": "Българите в чужбина пращат все по-малко пари у нас"}
{"url": "https://news.bg/economics/prez-esenta-startirat-otnovo-kontsesiyata-na-letishte-sofiya.html", "text": "В началото на есента се очаква да стартира процедурата за концесията на летище \"София\". Транспортният министър Ивайло Московски коментира, че това нямало да бъде изцяло нова процедура.\"Ще настоявам да се запази начинът, по който се обяви предишната, която беше спряна, т. е. да има едно по-голямо авансово плащане\", коментира той. По думите му, парите са необходими за оздравяването на БДЖ.Вчера Московски е провел разговори с Европейската банка за възстановяване и развитие. Такива разговори е имало и със Световната банка, а следващата седмиа предстоят с Европейската инвестиционна банка.\"От тези три банки ще чакаме оферти за консултант по този проект\", посочи транспортният министър. Техният ангажимент ще е основно да актуализират всички анализи - финансови, правни, екологични, правни.\"Ще разчитаме да ни дадат концепция за провеждане на самата процедура и ще имаме готовност да стартираме. Надявам се това да се случи в началото на есента\", коментира Московски.Московски участва в Дванадесетата годишна конференция \"Стратегическа инфраструктура и инвестиции - България 2017\".Той коментира и актуалната тема за отпадане на роуминга. По думите му, това е много добра придобивка за гражданите на ЕС, а процесът бил тежък. Московски подчерта, че на практика роумингът отпада и хората ползват националния си тарифен план, където и да пътуват в държави в ЕС.Към регламента са присъединени също Норвегия и Исландия.\"Операторите нямаха голям интерес, но успя да се постигне баланс, така че всичко да е в интерес на гражданите\", посочи Московски.По думите му, ако човек е в тарифен план и го надвиши, има едни цени, определени от регламента, които били съвсем приемливи и нямало да има проблем. \"Хората ще бъдат доста доволни\", прогнозира Московски.", "date": "2017.06.15", "title": "През есента стартират отново концесията на летище \"София\""}
{"url": "https://news.bg/politics/tsacheva-ne-misli-za-ostavka.html", "text": "Министърът на правосъдието Цецка Цачева покани възмутените от нея юристи на разговор в министерството, но по конкретни законодателни инициативи.Оставка обаче Цецка Цачева няма намерение да подава въпреки призива на изключително уважавани от нея юристи. Това може да стане, по думите й, само ако премиерът Борисов поиска оттеглянето й.Министър Цачева обясни и преди да влезе като председателстващ ВСС, че не е препоръчвала на председателя на ВКС да се кандидатира за депутат, съобщи БНР.Припомняме, вчера 16 топ юристи разпространиха отворено писмо, с което й поискаха оставката заради реплика в телевизионно интервю: \"Ако иска промени господин Панов, следва да се кандидатира за депутат.\"Юристите не са съгласни с изказването на Цачева, тъй като всеки законопроект подлежи на обществено обсъждане и те не виждат кой друг, ако не съдиите да са компетентни да изказват мнения.Днес Цецка Цачева отрече това да е точен цитат на думите ѝ, които били извадени от контекста. \"Тези думи за Панов са извадени от контекста. Няма такава фраза\" увери ЦачеваНа днешното заседание на ВСС беше оповестено и името на първия кандидат за председател на ВАС - съдия Георги Чолаков, номиниран от върховните съдии,. Номинации могат да се правят и следващият четвъртък, а изборът е насрочен за 11 септември. Мандатът на настоящия председател на ВАС Георги Колев изтича през ноември.", "date": "2017.06.15", "title": "Цачева не мисли за оставка"}
{"url": "https://news.bg/politics/mazhoritarniyat-vot-udrya-tezhko-demokratsiyata-preduprezhdava-bsp.html", "text": "Предварително нагласен избор видя Джейхан Ибрямов от ДПС по време на дебатите за изборни правила, предложени от ГЕРБ. Подобна избирателна система ще увеличи корупционния натиск, убеден е той.ДПС няма да подкрепи мажоритарния вот с аргумент, че той не е в полза на държавата.Депутатът от ГЕРБ Георги Марков поиска осмисляне на избирателно право.Той направи исторически преглед на изборите от 90-те досега. Аз съм голям привърженик на мажоритарната система, призна Марков, според когото трябва да има освежаване на избирателната система.Мажоритарната система облагодетелства големите партии и ще нанесе тежък удар върху демокрацията, категоричен беще и социалистът Филип Попов. Чистата мажоритарна система убива демокрацията, представителността в парламента и плурализма.Мажоритарната система води до липса на парламентарно представяне на голям процент от българските гласоподаватели, според червения депутат. Тя облагодетелства големите партии за сметка на плурализма и ще доведе до тежък удар срещу демокрацията, подчерта Филип Попов.Според патриота Николай Александров най-големият проблем в едно законодателството, свързано с изборната система, е районирането.Депутатът от ДПС Рамадан Аталай също се притеснява, че при мажоритарна система в законодателния орган можело да влязат трийсетина нарциси. Имахме един такъв, подчерта той. Депутатът се опасява как тези \"трийсетина нарциси\" ще се обединят в името на националния интерес. Мажоритарната система ще е с вредно влияние за държавата, предупреди още Аталай.След не много бурни дебати предложението за въвеждане на мажоритарния вот на ГЕРБ не мина на първо четене в пленарна зала.\"За\" бяха само 98 депутати, \"против\" гласуваха 121 и 1 депутат се въздържа.При гласуването беше отхвърлен и законопроектът на ДПС.", "date": "2017.06.15", "title": "Мажоритарният вот удря тежко демокрацията, предупреждава БСП"}
{"url": "https://news.bg/politics/za-subsidiite-za-zemedeltsi-se-pritesnyavat-ot-volya.html", "text": "ПП \"Воля\" са притеснени, че ЕС орязва субсидиите за земеделците. От партията на Веселин Марешки очакват реакции на нашите евродепутати и искат силно лобиране за защита на българските земеделци.От \"Воля\" искат сформиране и на работни групи, които да лобират на всички нива в защита на земеделските субсидии.Най-вероятно земеделските субсидии в общността ще се намалят на половина. Европейският съюз трябва да намали субсидиите като част от планираните реформи, за да се справи с очаквания спад от 3 милиарда евро в бюджета за селско стопанство на ЕС, след като Великобритания напусне съюза.У нас спадът в производството на традиционни продукти е драстичен. В периода 2007 - 2013 г. са произведени средногодишно за консумация на човек едва 7% от ябълките, 22% от доматите, 33% от месото и 44% от млякото.", "date": "2017.06.15", "title": "За субсидиите за земеделци се притесняват от \"Воля\""}
{"url": "https://news.bg/int-politics/kruti-merki-sreshtu-irakski-imigranti-v-sasht-natirvat-gi-kam-irak.html", "text": "Американските имиграционни власти са арестували и се готвят да депортират 199 иракски имигранти, повечето от района на Детройт, като това е станало през последните три седмици, след като Ирак се съгласи да приеме депортираните като част от споразумението, което извади страната от забранителния списък с държави на Тръмп за пътуване в САЩ, съобщиха властите, цитирани от \"Ройтерс\".В района на Детройт 114 иракски граждани са били арестувани през уикенда и 85 в останалата част на страната през последните няколко седмици, уточниха американските имиграционни власти.Действията на властите идват като част от усилията на администрацията на Тръмп да засили мерките срещу имигрантите и да накара страните, които се съпротивляваха в миналото, да приемат обратно техни граждани, които са били депортирани от САЩ.Крутите мерки срещу иракските имигранти следват решението на американското правителство да извади Ирак от списъка с мюсюлмански страни, към които е насочена ревизираната версия на временната забрана на Тръмп за пътуване, издадена през март.Преобладаващото мнозинство от арестуваните имат присъди за престъпления, включително убийство, изнасилване, насилие, отвличане, кражба с взлом, наркотрафик, оръжейни нарушения и др.Десетки иракски халдейски католици в Детройт са сред засегнатите от действията на властите, някои от които се опасяват, че ще бъдат убити, ако бъдат депортирани в родната си страна.", "date": "2017.06.15", "title": "Крути мерки срещу иракски имигранти в САЩ, натирват ги към Ирак"}
{"url": "https://news.bg/disasters/zhertvite-na-pozhara-v-london-sa-pone-17-ochakvat-se-oshte.html", "text": "Спасителите не очакват да открият още живи хора в жилищния блок в западната част на британската столица Лондон, който беше обхванат от огромен пожар, обявиха от лондонската пожарна, цитирани от БиБиСи.Шефът на лондонската пожарна Дани Котън заяви, че все още има \"неизвестен брой\" хора в тлеещите руини на Grenfell Tower в северната част на Кенсингтън.Хората отчаяно се надяват на новини за изчезнали семейства и приятели, след като беше потвърдена смъртта на 17 души.Кралица Елизабет II изтъкна, че нейните \"мисли и молитви\" са със семействата.Повече от 30 души остават в болница, 17 от които са в критично състояние.Британският премиер Тереза Мей, която посети мястото на трагедията, обеща пълно разследване, след като се задават въпроси за скоростта, с която се разпространи пожарът.Пожарникарите са били повикани в 24-етажната жилищна сграда в 00:54 часа местно време, по време, когато стотици хора са се намирали в сградата, повечето от тях спящи.Мнозина са били събудени от съседи или викове и са напуснали сградата. Пожарникарите са спасили 65 възрастни и деца, но някои са останали в жилищата си, хванати в капан от дима и пламъците.Тази сутрин е извършен бърз оглед на всички етажи, но тежестта на пожара и количеството на отломките означават, че задълбоченото издирване на хора ще бъде \"трудно и мъчително\".Причината за пожара, който отне повече от 24 часа, за да бъде потушен, остава неизвестна.", "date": "2017.06.15", "title": "Жертвите на пожара в Лондон са поне 17, очакват се още"}
{"url": "https://news.bg/regions/patrulka-katastrofira-kray-razgrad.html", "text": "Полицейски автомобил е катастрофирал тази сутрин край Разград, съобщи БГНЕС.В служебния автомобил имало двама полицаи. Те се прибирали от проверка по сигнал в село Осенец, област Разград.Полицаите са с леки наранявания. Те са прегледани в болница в областния град.Като причината за произшествието полицаите посочили, че предното ляво колело на патрулката се блокирало. Колата се завъртяла и се озовала в нивата край пътя.На мястото на инцидента работя следователи. По случая е образувано следствено дело.", "date": "2017.06.15", "title": "Патрулка катастрофира край Разград"}
{"url": "https://news.bg/euronews/zemedelskite-subsidii-oshte-ne-se-obsazhdat-uspokoyava-nekov.html", "text": "\"Тепърва ще се обсъжда общата селскостопанска политика, която е обвързана с многогодишната финансова рамка на ЕС.\" Това коментира пред News.bg българският евродепутат в групата на ПЕС Момчил Неков.Припомняме, малко по-рано от партия \"Воля\" обявиха на брифинг в НС, че ЕС обмисля сериозно орязване на субсидията за земеделците - поне на половина. Това щяло да се отрази зле на нашите производители.Неков е заместник-член на комисията по земеделие в Европейския парламент и е силно ангажиран с проблемите в сектора. Той обясни, че заради излизането на Великобритания от ЕС бюджетът на общността ще бъде лишен от годишната вноска на кралството. \"Същинските преговори по Брекзит все още обаче не са започнали\", обясни евродепутатът.Тепърва щели да се водят разговорите за финансирането на отделните европейски политики след излизането на Великобритания. Момчил Неков обаче е категоричен в едно - той ще защити интересите на родните земеделски производители на европейско ниво и няма да допусне родното земеделие да пострада.", "date": "2017.06.15", "title": "Земеделските субсидии още не се обсъждат, успокоява Неков"}
{"url": "https://news.bg/politics/nagradiha-voennite-moryatsi-spasyavali-ekipazha-na-padnaliya-vertolet-panter.html", "text": "Военният министър Красимир Каракачанов награди девет военни моряци, участвали в спасителната операция на падналия по време на учението \"Черно море - 2017\" вертолет Пантер. При инцидента загина командирът на екипажа посмъртно повишен в чин майор Георги Анастасов. Награждаването стана на 15 юни 2017 г. при посещение на министъра в щаба на Военноморските сили, съобщиха от ВМС.След официалната церемония министър Каракачанов и генерал-лейтенант Боцев се срещнаха с личния състав в Щаба на Военноморските сили. По време на срещата бяха връчени официалните отличия на бойците, участвали в операцията за спасяване на екипажа на падналия в Черно море вертолет \"Пантер\".:Флотилен адмирал Мален Стефанов Чубенков - командир на военно формирование 54950-Бургас, с награден знак \"За вярна служба под знамената\"- І степен.Капитан III ранг Боян Божидаров Добрев - командир на аварийно-спасителен отряд във военно формирование 28580-Варна, с почетен знак на МО \"Свети Георги\" - II степен за офицери.Капитан д-р Христо Цеков Петров - лекар на фрегата \"Дръзки\", с почетен знак на МО \"Свети Георги\" - III степен за офицери.Старши лейтенант Димитър Теодоров Бахчеванов - офицер по енергетика и живучест, той и инструктор-водолаз на фрегата \"Дръзки\", с почетен знак на Министерството на отбраната \"Свети Георги\" - ІІІ степен.Подполковник Милен Иванов Хинтоларски - старши инспектор-пилот в Щаба на ВМС, с предметна награда \"Знак на Министерството на отбраната\".Старшина I степен Калин Николов Стоянов - старши водолаз във водолазна група на спасителен кораб във военно формирование 28580-Варна, с награден знак \"За отлична служба\" - II степен за сержанти.Старшина I степен Тодор Хариев Хараламбиев - водолаз във водолазна група на спасителен кораб във военно формирование 28580-Варна, с награден знак \"За отлична служба\" - II степен за сержанти.Матрос 3-ти клас Андрей Александров Мутафов - водолаз във водолазна група на спасителен кораб във военно формирование 28580-Варна, с предметна награда Щик - нож \"АК\" - 47.Матрос 3-ти клас Живко Тодоров Илиев - водолаз във водолазна група на спасителен кораб във военно формирование 28580-Варна, с предметна награда Щик - нож \"АК\" - 47.По време на церемонията началникът на отбраната генерал-лейтенант Андрей Боцев награди:Капитан II ранг Георги Кирилов Савов - началник на щаба на военно формирование 22480-Бургас, с предметна награда \"Бинокъл Б 8х30\".Капитан II ранг Ивайло Стоянов Иванов - командир на фрегата \"Дръзки\", с предметна награда \"Бинокъл Б 8х30\".Капитан III ранг Иван Андреев Пашов - командир на сектор \"Технически\" на фрегата \"Дръзки\", с предметна награда \"Бинокъл Б 8х30\".Oфицерски кандидат 2-ри клас Андрей Петров Петров - командир на катер във военно формирование 54970-Варна, с предметна награда Щик - нож \"АК\" - 47.По-късно през деня военният министър и началникът на отбраната ще посетят Пункт за базиране Варна, минен ловец \"Цибър\", фрегата \"Смели\", фрегата \"Дръзки\" и морската вертолетна авиобаза \"Чайка\", допълниха от ВМС.", "date": "2017.06.15", "title": "Наградиха военните моряци, спасявали екипажа на падналия вертолет \"Пантер\" "}
{"url": "https://news.bg/int-politics/kritichni-komentari-na-nedovolni-rusnatsi-vsyaha-smut.html", "text": "Коментари на недоволни руснаци смутиха годишната \"Пряка линия\" на руския президент Владимир Путин с граждани, появявайки се на телевизионния екран пред очите на милиони зрители, съобщава \"Франс прес\".Коментарите са били от рода на \"Три президентски мандата, стига толкова!\", \"Кога ще престанете да нарушавате конституцията?\".\"Пряка линия\" е много добре дирижирано ТВ предаване, като Путин отговаря на подбрани въпроси, така че обикновено всичко протича гладко.\"Путин, наистина ли смяташ, че народът вярва на този цирк с тези изфабрикувани въпроси?\", прочетоха зрителите на това изключително гледано предаване. \"Довиждане, Владимир Владимирович!\", се изписа след това на екрана.Няколко минути по-късно синята рамка, където се публикуват по-остри въпроси, изчезна от екрана.Разговорът на руския президент с граждани се състоя три дни след ареста на над 1 720 души, излезли на улични протести в столицата Москва и други големи градове по призива на опозиционера Алексей Навални. ", "date": "2017.06.15", "title": "Критични коментари на недоволни руснаци всяха смут"}
{"url": "https://news.bg/regions/izsahvat-nad-10-000-hektara-izkustveni-gori-predimno-byal-bor.html", "text": "Изсъхват над 10 000 хектара изкуствено създадени насаждения предимно от бял бор от общо 4.2 милиона хектара гори в държавата. От средата на 2016 г. изсъхналата иглолистна гора нараства като процент в цялата страна. Това са констатациите от завършилите в цялата страна съвещания по стопанисване на горите.Причините за изсъхването са комплексни. Основният проблем е физиологичното отслабване на здравословното състояние на дървостоите, които са били залесявани в миналото, а именно залесяване на някои видове на по-ниска надморска височина от естествените им райони на разпространение като белия бор и други. Влияние оказват и голямата гъстота на дърветата в насаждението и зачестилите ветровали, снеголоми и други. Глобалните климатичните промени са също важен фактор, който влияе върху състоянието на горите.В проведените съвещания са обсъждани спешни съвместни действия от всички заинтересовани страни - собственици на гори и държавни институции, защото проблемът със здравословното състояние на иглолистните култури е от голяма икономическа и обществена значимост.Експертите набелязаха неотложни практически и административни мерки в краткосрочен и дългосрочен план за ограничаване на ареала на разпространение на съхненето.Краткосрочните мерки предвиждат незабавно изсичане и изнасяне на заразената и повредената изсъхнала дървесина от местата, където се настаняват вторични вредители - насекоми, болести и приоритетно усвояване на увредената дървесина. Експертите от ИАГ и структурите на агенцията са изготвили предписания към всички собственици за своевременно усвояване на увредената дървесна маса, без да бъдат засегнати и изсечени здрави гори. Предвидени са и нормативни промени за облекчаване на административната процедура по усвояване на увредената дървесина. В момента от засегнатите площи усвоената дървесина в държавните горски територии е около 70%. В горите частна или кооперативна собственост, усвояването е около 50%.Дългосрочните мерки са насочени към постепенна подмяна на иглолистните насаждения с местни широколистни видове, където е възможно.Във форумите в цялата страна взеха участие лесовъди от регионалните дирекции по горите, държавните горски предприятия, държавните горски и ловни стопанства, както и представители от общинските структури, сдружения и лесовъди на свободна практика, които се занимават със стопанисване на горите.", "date": "2017.06.15", "title": "Изсъхват над 10 000 хектара изкуствени гори, предимно бял бор"}
{"url": "https://news.bg/politics/plan-smetkata-za-iztrebitelite-gotova-do-kraya-na-mesetsa.html", "text": "До 20 юни в Министерството на отбраната трябва да направят анализ, а до 30 юни да изготват и план с посочени суми, така че да може да се вземе решение какъв нов военен самолет ще се купува.Това стана ясно на обсъжданията на проблема във военната парламентарна комисия днес.От думите на председателя на комисията генерал Константин Попов стана ясно, че той е провел среща с шведския посланик у нас и с военното аташе, на която тази тема е коментирана. Шведската страна е имала среща и с министъра на отбраната Красимир Каракачанов.Вчера шведската компания \"Грипен\", сочена за фаворит, даде пресконференция и настоя за старт на преговорите с кабинета за новия самолет. Освен \"Грипен\" за проекта за нов изтребител кандидати са \"Юрофайтър\" и \"Ф-16\".Ще продължим преговорите и с трите претендента, заяви генерал Попов пред депутатите от военната парламентарна комисия.По думите на ген. Попов може да се наложи прегласуване на някои от . Има финансова схема за разплащане и ако тя е различна от тази, която вече е гласувана в парламента, ще трябва да се прегласува, поясни Попов.Проектите  ще се платят разсрочено.Заложеният срок обаче се оказва твърде къс за финансовите възможности на Министерство на отбраната. Очакват се становища от военното ведомство как ще се осъществят проектите и в какъв финансов план.Ние сме тези, които ще даваме парите на българския данъкоплатец и се грижим за българския данъкоплатец, , увери Константин Попов. Ще защитаваме основно нашите интереси, подчерта председателят на военната комисия.Парите в бюджета - и на държавата, и на МО, не са безкрайна величина, призна генерал Попов. Именно това било голямото предизвикателство пред министерството - да подходи по-реалистично към проектите. Всички искаме повече, но трябва да се съобразяваме и с реалностите, смята Константин Попов.Той смята, че ако се налага преоценка на проектите за армията и нужните финанси, съвсем реалистично било до края на лятната сесия парламентът да се произнесе.", "date": "2017.06.15", "title": "План-сметката за изтребителите готова до края на месеца"}
{"url": "https://news.bg/health/fondat-odobri-51-sluchaya-na-detsa-kandidatstvashti-za-lechenie-v-chuzhbina.html", "text": "Одобриха документите на 51 малки пациенти, кандидатстващи за финансиране от Фонд за лечение на деца, съобщиха от Фонда.На редовно заседание общественият съвет към Център \"Фонд за лечение на деца\" разгледа заявленията на 65 деца и одобри 51 случая.11 малки пациенти, с тежки и редки заболявания, бяха одобрени да заминат за лечение в чужбина.Одобрени са и документите на 40 деца, които ще се лекуват в България и ще получат скъпоструващи лекарства, медицински изделия и генетични изследвания.Общественият съвет отложи вземането на решение по 10 заявления - до получаване на допълнителни медицински експертизи. Гласува отказ за 1 заявление, поради отрицателни медицински становища. Беше докладвано и развитието по заявленията на 3 деца.Гласуваните финансови средства са в размер: за лечение в чужбина - 63 000 евро, за лечение в България - 280 000 лв.Решенията на Обществения съвет ще се публикуват на 15 юни 2017 г. в 15.30 часа и заявителите могат да направят справка, допълват от Фонда.Следващото заседание на Обществения съвет е на 28 юни.", "date": "2017.06.15", "title": "Фондът одобри 51 случая на деца, кандидатстващи за лечение в чужбина"}
{"url": "https://news.bg/society/radioto-v-tsaribrod-vklyuchva-programi-ot-bnr.html", "text": "Програми на Българското национално радио (БНР) ще звучат в ефира на Царибродското радио. Обменът е с населения предимно с българи Цариброд (Димитровград) в Сърбия. Това ще стане след подписване на договор между генералния директор на БНР Александър Велев и директора на Радио и телевизия Цариброд Драган Йовичич, съобщиха от общественото радио.Документът се очаква да бъде подписан идната седмица. С него се определя регламента за излъчването на програмите.\"Ще използваме всички програми, които ще получим от БНР и от България, защото наистина нашата публика се нуждае от българската реч, от оригиналната реч на българите от България\", заяви директорът на радио и телевизия Цариброд Драган Йовичич.Излъчването на предавания на БНР ще помогне и на образователния процес, убедена е Снежана Симеонова, директор на гимназията \"Св. св. Кирил и Методий\" в града. \"Винаги са ни добре дошли материали от областта на образованието, тъй като ние сме българи извън България. Много ни е важно да слушаме българска реч\", заяви Симеонова.Припомняме, преди дни пред сградата на БНР имаше протест на журналистите от радио \"България\" - една от програмите на БНР, която представя новини и аудио продукция на различни езици през интернет. Тя ще бъде закрита.Казусът със закриването на Радио България ще бъде поставен и в Европейския парламент, заяви на протеста Атанас Ценов от дружеството на СБЖ към Радио България.\"Вярно е, че през 2012-а година бяха спрени късите вълни, но и ние имаме звукови , които бяха спрени от ръководството на 1-ви юни тази година. Да се премахне и това, и да се каже, че не е ефективно, аз мисля, че не е коректно\", каза Ценов.Пред \"Хоризонт\" генералният директор на БНР Александър Велев обясни, че информацията ще бъде достъпна на чужди езици. \"Английски, няма защо да го обосновавам. Това е световен език. Руският е също световен език, веднъж, и, втори път, в България живеят немалко руснаци и руски граждани. Ние ще реорганизираме и ще стигнем до повече българи по света, като ще подготвяме програми, които да предоставяме на българските радиостанции, които те да пускат на техните радиа\", заяви Велев.26-ма души ще изгубят работата си срещу обезщетение от шест заплати.", "date": "2017.06.15", "title": "Радиото в Цариброд включва програми от БНР "}
{"url": "https://news.bg/crime/pozharnata-izpratena-na-kamping-smokinya-ne-bila-prazna.html", "text": "Пожарният автомобил, който беше изпратен да изгаси горящото заведение на плажа на къмпинг \"Смокиня\", не е бил празен. Това заявиха от Управителния съвет на Националния синдикат на пожарникарите и спасителите \"Огнеборец\".Според синдикатите пожарната кола е била пълна и обратното твърдение било абсурдно. Водата в една пожарна се изхарчвала за 2-3 минути, след което колите били презареждани.Според тях основният проблем бил в липсата на достатъчно служители, както и неефективното им използване от страна на ръководството на Регионалната дирекция \"Пожарна безопасност и защита на населението\" в Бургас (РДПБЗН - Бургас).Синдикатите са съпричастни към собствениците на изгорялото заведение, но и призовават да не се насажда омраза сред обществото към професията.Припомняме, през нощта на 12 юни заведение на плажа на къмпинг \"Смокиня\" изгоря до основи. Заведението се намирало в непосредствена близост до караваните на къмпингуващите хора. На мястото е била изпратена пожарна кола. По-късно свидетелите на случилото се сигнализираха, че пожарната кола, която отишла на мястото, всъщност била празна и нямала в резервоара си вода, с която да изгаси бедствието.", "date": "2017.06.15", "title": "Пожарната, изпратена на къмпинг \"Смокиня\", не била празна"}
{"url": "https://news.bg/euronews/balgarski-evrodeputat-poe-kolezha-na-kvestorite-v-evropeyskiya-parlament.html", "text": "Евродепутатът Андрей Ковачев пое председателството на Колежа на Квесторите в Европейския парламент от г-жа Елизабет Моран- Шартие.Ковачев бе лично поздравен от председателя на Европейския парламент Антонио Таяни, който изтъкна доброто им взаимодействие в организацията на работата на парламента при терористичните атаки в Брюксел през 2016г.Ръководният орган на институцията се състои от 14 заместник-председатели и петима квестори. Квесторите отговарят за административните и финансовите въпроси, които са свързани с изпълнението на мандата на евродепутатите.Ковачев благодари на колегите си за доверието:Благодаря на председателя Таяни за признанието и съвместната работа, както и на г-жа Моран-Шартие за изключително ползотворните резултати. Основна цел за нас остава да бъде все по-ефективната работа на парламента, която да удовлетворява в максимална степен очакванията на всички европейски граждани.", "date": "2017.06.15", "title": "Български евродепутат пое Колежа на квесторите в Европейския парламент"}
{"url": "https://news.bg/energy/udalzhavat-sroka-za-izdirvane-na-neft-v-cherno-more.html", "text": "Министър Теменужка Петкова и представители на Тотал подписаха допълнително споразумение за търсене и проучване на нефт и природен газ в блок \"Хан Аспарух\", съобщиха от министерството на енергетиката.Документът бе подписан от енергийния министър и представители на \"Тотал Е&П България\" Б.В. - Нидерландия, \"ОМВ Офшор България\" ГмбХ - Австрия и \"Репсол България\" Б.В. - Нидерландия. Със споразумението се урежда продължаването срока на договора.Припомняме, че с решение на Министерския съвет от 18-ти април 2017 година срокът на разрешението за търсене и проучване в блок Хан Аспарух се удължава със 135 дни.\"Един от основните приоритети на настоящето правителство в енергийния отрасъл е търсенето и проучването на местните енергийни ресурси, тъй като разработването на местният добив ще гарантира конкурентни предимства за страната ни\", каза министър Петкова по време на срещата.Тя увери, че комуникацията и съвместната работа между Министерството на енергетиката и Тотал ще продължат и в рамките на сегашния мандат. По думите на управителя на Тотал Ксавие Фожрас в момента продължава обработката на сеизмичните данни от проучванията в площта. Предвижда се през есента на тази година компанията да извърши и втори сондаж в блок Хан Аспарух.Г-н Фожрас запозна министър Петкова с Алманаха на Черноморското крайбрежие, разработен от Тотал, ОМВ и Репсол в партньорство с Института по  към Българската академия на науките.", "date": "2017.06.15", "title": "Удължават срока за издирване на нефт в Черно море"}
{"url": "https://news.bg/int-politics/navalni-bez-shans-da-bade-dopusnat-do-prezidentskite-izbori-v-rusiya.html", "text": "Руският опозиционен лидер Алексей Навални няма никакъв шанс да вземе участие в президентските избори през следващата година заради предишна присъда за злоупотреби.Това обяви ръководителят на Централната избирателна комисия в Русия пред местна телевизия.Навални, който е противник на руския президент Владимир Путин, заяви, че иска да се впусне в битката за президентски пост през март 2018 г. Путин, който доминира политическия пейзаж в Русия в продължение на 17 години, масово се очаква да се кандидатира за четвърти мандат, но все още не е потвърдил, че ще го стори.Навални се превърна в най-изявения опозиционен претендент след организирането на някои от най-големите протести срещу Кремъл от години, опитвайки се да предизвика обществен гняв спрямо, както той я нарича, гротескната официална корупция, за да увеличи популярността си.Но той претърпя поражение през февруари, когато беше осъден на 5 години условно за злоупотреби в дърводобивен завод, като той определи казуса като изфабрикуван с цел да му попречи да се кандидатира за президент. Според руската конституция осъдени не могат да се кандидатират за президентския пост.", "date": "2017.06.15", "title": "Навални без шанс да бъде допуснат до президентските избори в Русия"}
{"url": "https://news.bg/crime/lozan-panov-obzhalva-otkaza-na-vss-da-nakazhe-trima-sadii.html", "text": "Председателят на ВКС Лозан Панов обжалва отказите на Съдийската колегия да образува , съобщиха от ВСС.Панов внесе във Върховния административен съд (ВАС) жалби срещу решенията на Съдийската колегия по Протокол № 23/06.06.2017 г. С него е решено да не бъдат образувани дисциплинарни производства за налагане на дисциплинарно наказание на съдиите Иво Дачев, Николай Димов и Петя Крънчева - Тропчева.Припомняме, тримата са изготвяли Исканията за подслушване не са били изготвени от съдиите, а от . Искани са разрешение и за дипломатически представителства, което е нарушение на Виенската конвенция за дипломатическите отношения и Виенската конвенция за консулските отношения.Председателят на ВКС мотивира искането си с направените констатации в Доклад за дейността на отдел \"Защита на класифицираната информация\" по Закона за специалните разузнавателни средства (ЗСРС) и Закона за електронните съобщения (ЗЕС) за 2015 г. и 2016 г. на Софийския градски съд (СГС).Според него отказите да се образуват дисциплинарни производства са незаконосъобразни. Според мотивите на отказите, председателят на ВКС се позовава на резултати от проверка, която не е извършена от компетентен орган съгласно ЗСРС и Закона за съдебната власт (ЗСВ). Това е причината те да не могат да послужат за изготвяне на предложение за налагане на дисциплинарно наказание.Според Закона за съдебната власт искането за образуване на дисциплинарно производство, направено от компетентен орган - председателя на ВКС, е достатъчно основание.Дали да наложи или не дисциплинарно наказание преценка има съответната колегия на ВСС, но когато е надлежно сезиран, дисциплинарно-наказващият орган няма право да отклонява предложението\", категоричен е председателят на ВКС. Той цитира и трайната практика на ВАС по въпроса.Лозан Панов пише още, че по същество не споделя аргументите за това, че проверката, на която се позовава в предложенията си, не е извършена от компетентен орган.Той подчертава, че докладът на СГС е приет с решение на Съдийската колегия, без да са изложени възражения във връзка с констатациите в него, дори за липса на компетентност на заместник-председателите на СГС по Закона за специалните разузнавателни слесдтва (ЗСРС) и Закона за съдебната власт (ЗСВ).\"Безспорно е обстоятелството, че административният ръководител на Софийския градски съд има правомощия да извършва проверки и да контролира цялостната дейност на съда, включително тази във връзка с прилагане на ЗСРС. От своя страна, в качеството му на по-горестоящ административен ръководител, председателят на ВКС, който съгласно конституционно установеното си правомощие осъществява върховен съдебен надзор за точно и еднакво прилагане на законите от всички съдилища, не би следвало да остане безучастен към подобни порочни практики, упражнявайки правомощието си по чл. 312, ал. 1, т. 2 ЗСВ\" - пише в жалбите до ВАС председателят на ВКС.", "date": "2017.06.15", "title": "Лозан Панов обжалва отказа на ВСС да накаже трима съдии"}
{"url": "https://news.bg/int-politics/putin-obyavi-sanktsiite-na-zapada-nakaraha-rusnatsite-da-si-razmardat-mozatsite.html", "text": "Руският президент Владимир Путин обяви, че Русия ще премахне санкциите си срещу други страни, ако те отменят санкциите си, наложени на Москва, съобщава \"Ройтерс\".\"Когато решава за разширяването на сакциите, Русия ще разгледа отношението на страните, които наложиха своите санкции срещу Москва\", подчерта Путин по време на годишната среща, излъчвана по телевизията, на която руските граждани му задават въпроси, а той отговаря.Уточнява се, че през тази година на руския държавен глава са били зададени около 2 млн. въпроса.Путин също така изтъкнал, че новите санкции на САЩ срещу Русия са резултат от вътрешна политическа борба в САЩ.По-рано Сенатът на САЩ гласува с голямо мнозинство за нови санкции срещу Русия заради предполагаемата ѝ намеса в американските президентски избори през 2016 г., както и да принуди американския президент Доналд Тръмп да получи одобрението на Конгреса преди облекчаването на които и да е съществуващи санкции срещу Русия.Според Путин политиката на Вашингтон за налагането на санкции срещу Москва под различни предлози винаги е била с цел да се опита да сдържи Русия.Путин осъди решението на Сената, но добави, че западните санкции срещу Москва също така вредят и на самия Запад.Той допълни, че санкциите са дали на Русия стимул да се освободи от зависимостта си от износа на петрол и газ, карайки руснаците да използват мозъците и талантите си, за да развиват други индустрии.Руският държавен глава отбеляза, че електрониката, авиационните индустрии и селското стопанство били получили тласък заради санкциите.По думите му, руската икономика е преодоляла рецесията и \"кризата свърши\".Путин, който досега винаги е бил потаен относно семейния си живот, заяви, че има двама внуци, чието лично пространство искал да уважава.Руският президент, който през 2013 г. обяви по държавната телевизия, че се е развел с жена си, има две дъщери, които не са засичани в публичното пространство от години и станаха обект на слухове.По думите му, и двете му дъщери живеят в Москва и работят \"в областта на науката и образованието\".", "date": "2017.06.15", "title": "Путин обяви: Санкциите на Запада накараха руснаците да си \"размърдат\" мозъците"}
{"url": "https://news.bg/crime/mvr-sindikatite-prinudeni-ot-zakona-da-stachkuvat.html", "text": " \"Ще се постарая да водя такъв диалог че протести да няма\", обяви зам.-вътрешния министър Стефан Балабанов пред журналисти, след заседание на съвета за социално партньорство където участваха и синдикатите на МВР. След края на заседанието заедно направиха изявления пред медиите. Обсъдени са въпросите за повишаване на заплатите в МВР, спешни изменения в закона за МВР, касаещи социалните права на служителите и подготовка на изцяло нов закон за МВР.Запитан дали се отменя готовността им за протести, председателят на Синдикалната федерация на служителите в МВР Валентин Попов подчерта, че протестите са част от преговорите. \"Докато текат нормални преговори, докато има около какво да стигнем до консенсус, не можем да говорим за протести\", каза той. Уточни обаче, че в момента, в който някой от синдикатите реши, че преговорите са се изчерпали като възможност и не може да се стигне до задоволителни за двете страни решения, законът не само им позволявал, а практически ги принуждавал да излязат на протести.На свой ред зам-министър Балабанов обеща, че ще се постарае полицаите да получат това, което искат и да не се стига до протести, защото \"всеки изгубен час на протест от полицаи, е още една ограбена и изнасилена баба, още едно дете, зарибено с наркотици, още един телефонен измамник и още един ограбен дом\".\"Постигнахме договореност, че заплатите на служителите трябва да бъдат увеличени\", изтъкна зам.-министър Балабанов. Предвижда се на следващото заседание, което щяло да е скоро, да бъдат поканени министърът на финансите и шефът на парламентарната бюджетна комисия, които да кажат какви са възможностите на държавата от кога и с колко биха могли да се увеличат заплатите.Балабанов подчерта, че служителите не са получавали униформено облекло 4-5 години, но с волята на правителството вече са почнали да получават. \"Надяваме се до края на годината, да бъдат преоборудвани с чисто ново облекло\", каза зам.-вътрешния министър.По време на заседанието страните са се обединили около тезата, че е нужен изцяло нов закон за МВР, тъй като обстоятелствата в света и в Европа изискват такава промяна. И министърът, и синдикатите смятат, че не е нужно да се кърпи сега действащият закон, а е необходимо изцяло нов. В момента структурите на МВР в страната дават своите предложения. Те ще бъдат обобщени, а след това ще бъдат подложени на широко обществено обсъждане. Тази промяна е свързана най-вече с права, задължения и социални придобивки.Валентин Попов обяви, че до голяма степен са били удовлетворени от срещата и че е доволен, че и по трите поставени проблема са стигнали до някакъв консенсус. \"Необходимо е увеличение на основните заплати на служителите в МВР през тази година\", категоричен е Попов. По думите му, размерът на това увеличение, от кога да влезе в сила и еднакво ли да е за всички служители, или не, са въпроси, по които може да преговарят. Все пак обаче, той изложи позицията, че увеличението на основните заплати трябва да бъде между 15% и 20%. Той поясни, че са се чули и други цифри от страна на колегите му от другите синдикати.По думите му в закона има 7-8 текста, които трябва да бъдат променени в спешен порядък, иначе е необходим изцяло нов закон, категорични са синдикатите. Те изтъкнаха, че в последният закон приет през юли 2014 г. има вътрешни противоречия, а някои въпроси не са засегнати в него. Синдикатите очакват \"с нетърпение следващото заседание на съвета, за да чуят цифри\".", "date": "2017.06.15", "title": "МВР синдикатите принудени от закона да стачкуват"}
{"url": "https://news.bg/int-politics/germaniya-i-avstriya-othvarlyat-amerikanskite-sanktsii-sreshtu-rusiya.html", "text": "Германия и Австрия изразиха остра критика към най-новите санкции на САЩ срещу Москва, защото те биха могли да засегнат европейският бизнес, който участва в газопровода за руски природен газ за Европа, съобщава Ню Йорк Таимс.Американският сенат гласува в сряда да удари с нови санкции ключови сектори на руската икономика и физически лица, заради намесата им в предизборната кампания в САЩ и руската агресия в Сирия и Украйна. Мерките са приложени към законопроект, насочен към Иран.В съвместно изявление австрийският канцлер Кристиан Керн и германският външен министър Зигмар Габриел заявиха, че е важно Европа и Съединените щати да формират единен фронт по въпроса за Украйна, където руските сепаратисти се борят с правителствените сили от 2014 г. насам.\"Ние обаче не можем да приемем заплахата от незаконни и извънтериториални санкции срещу европейските компании\", допълват двамата, цитирайки част от законопроекта, с която Съединените щати ще продължат да се противопоставят на газопровода \"Северен поток 2\", който трябва да доставя руски газ до Германия под Балтийско море.Половината от разходите за новия тръбопровод се заплащат от руския газов гигант \"Газпром\", а другата половина е заета от група, включваща англо-холандската група Royal Dutch Shell, френския доставчик Engie, австрийците от OMV и германските Uniper и Wintershall.Някои източноевропейски страни, включително Полша и Украйна, се опасяват от загубата на транзитни приходи, ако руските доставки на газ не преминат през териториите им след като бъде изграден новият тръбопровод.Габриел и Керн обвиняват САЩ, че се опитват да помогнат на американските доставчици на природен газ за сметка на руските си конкуренти. Те заявиха, че възможните глоби за европейските компании, участващи в проекта \"Северен поток 2\", \"поставя отношенията между Европа и САЩ в едно съвсем ново, много негативно измерение\", допълват те.В обръщението си Габриел и Керн призоваха САЩ да се откажат да свързват на положението в Украйна с въпроса, кой може да продава газ за Европа.Двамата официални представители заявиха: \"Енергийното снабдяване на Европа е въпрос на Европа, а не на Съединените американски щати!\"", "date": "2017.06.15", "title": "Германия и Австрия отхвърлят американските санкции срещу Русия"}
{"url": "https://news.bg/politics/noviyat-zamestnik-ministar-na-vatreshnite-raboti-e-milko-berner.html", "text": "Министър-председателят Бойко Борисов назначи Милко Бернер за заместник-министър за вътрешните работи.Милко Бернер е завършил Химикотехнологичния и металургичен университет в София и Националния военен университет \"Васил Левски\" във Велико Търново.В периода февруари - август 2002 г. е бил старши национален представител и командир на първия български контингент в състава на ISAF в Кабул - Афганистан.Заемал е длъжността заместник-началник на отдел прилагане на Конвенцията за забрана на химическото оръжие в Генералния щаб на Българската армия от 2000 до 2006 г.", "date": "2017.06.15", "title": "Новият  заместник-министър на вътрешните работи е Милко Бернер "}
{"url": "https://news.bg/politics/obrazovanieto-realizatsiyata-na-mladite-hora-i-badeshteto-na-es-obsadi-kralev-s-evrokomisar-tibor-navrachich.html", "text": "Какво бъдеще на Европейския съюз желаят гражданите, как Европа може да се справя по-добре с големите предизвикателства на деня и какви умения са необходими за младите хора, за да намерят добра работа и да се включат активно в обществения живот.Това бяха част от разискваните теми в събитието под надслов \"Важна е Европа, важен си ти\", част от инициативата за популяризиране на активното европейско гражданство, което се проведе във Варна.Министърът на младежта и спорта Красен Кралев също участва в граждански диалог с еврокомисар Тибор Наврачич по актуални въпроси на образованието, реализацията на младите хора и бъдещето на ЕС, който се проведе във Варна. Това съобщиха от пресцентъра на Министерството на младежта и спорта. Кралев определи бъдещето на България в Европа като гаранция за стабилност. По думите му е важно младите хора да имат достъп до информация и да бъдат подпомагани всички неправителствени организации, работещи в сектора на младежките политики, за да изпълняват по-ефективно дейността си. обърна се той към присъстващите.Министърът подчерта, че един от основните приоритети на правителството е реформата в образователната система., категоричен бе той.На въпрос как да задържим младите хора в България и как те да участват по-активно в правенето на политики министър Кралев заяви: \"Наша и Ваша отговорност е да убедим обществото ни да не бъде толкова консервативно и да подкрепяме кадърните млади хора във всички сектори\".Той даде пример със заместник-министъра на външните работи Георг Георгиев, който е изключително подготвен за поста млад човек, но е получил големи критики заради възрастта си. Красен Кралев подчерта, че външният министър на Австрия също няма 30 години., подчерта още спортният министър.Поредицата от срещи се организира от Европейската комисия. На форума във Варна взеха участие президентът на България Румен Радев, представители на академичните среди, публични личности, младежи, студенти и ученици.", "date": "2017.06.15", "title": "Образованието, реализацията на младите хора и бъдещето на ЕС обсъди Кралев с еврокомисар Тибор Наврачич"}
{"url": "https://news.bg/int-economics/gartsiya-se-sporazumya-s-evrogrupata.html", "text": "Преговорите по отпускането на поредния транш от спасителния заем за Гърция най-сетне имат положителен резултат. Атина ще получи 8,5 млрд. евро, предадоха световните информационни агенции.Това са решили финансовите министри от Еврогрупата на срещата си в Люксембург. По-рано днес германският финансов министър Волфганг Шойбле изрази увереност, че пробив ще има. Страната спешно се нуждае от 7 млрд. евро, за да плати вноските си по дълга през юли и да избегне фалит.Припомняме, че преди около месец стана ясно, че траншът ще се забави, тъй като остават съществени различия между гръцкото правителство и кредиторите.Лидерът на Еврогрупата Йерун Дейселблум тогава изрази оптимизъм за скорошен пробив. Очакваше се разговорите да продължат преди срещата на групата на 15 юни.През май гръцкият парламент одобри строите мерки за икономии, които изведоха хиляди недоволни отново на стачки и протести, които прераснаха в сблъсъци.Мерките включват орязвания на пенсии и повишаване на данъци.", "date": "2017.06.15", "title": "Гърция се споразумя с Еврогрупата "}
