{"url": "https://news.bg/crime/hvanaha-tsenko-chokov-v-restorant-dokato-e-pod-domashen-arest.html", "text": "Полицията и прокуратурата започват проверка на бившия кмет на Галиче Ценко Чоков, който е бил забелязан в столичен ресторант в \"Драгалевци\", макар че официално е под домашен арест.Той е посетил заведението в компания със свои познати, съобщи Нова телевизия.При мярката за неотклонение, която му е наложена, той не би трябвало да напуска дома си.През месец май тази година Ценко Чоковна над 4 години затвор за отвличане, побой и палеж. Тогава той дойде в съдебната зала с линейка и на носилка, с обяснението, че здравословното му състояние е силно влошено.Магистратите взеха предвид това обстоятелство и го пуснаха под домашен арест.", "date": "2018.12.17", "title": "Хванаха Ценко Чоков в ресторант, докато е под домашен арест"}
{"url": "https://news.bg/world/leybaristite-organizirat-vot-na-nedoverie-ako-mey-ne-obyavi-data-na-glasuvaneto.html", "text": "Лидерът на Лейбъристката партия Джереми Корбин ще поиска вот на недоверие, ако днес премиерът на Великобритания Тереза Мей не обяви дата на гласуване на споразумението за Брекзит в британския парламент, съобщават британски медии.Източници разкриха пред Би Би Си, че Корбин иска дата и ще организира гласуването, ако Мей не я обяви днес.Според източници от Лейбъристката партия премиерът се опитва да остави парламента само с два \"неприемливи избора\" - \"нейното лошо споразумение или без сделка\".Днес Тереза Мей ще говори пред британския парламент за последното развитие на преговорите с ЕС за Брекзит.През миналата седмица Мей спечели ", "date": "2018.12.17", "title": "Лейбъристите организират вот на недоверие, ако Мей не обяви дата на гласуването"}
{"url": "https://news.bg/economics/petkova-gotova-otnovo-da-podava-ostavka.html", "text": "Енергийният министър Теменужка Петкова е готова да понесе отговорност заради . Това обяви тя на брифинг в Министерство на енергетиката.\"Ако някой смята, че има такава политическа отговорност, която трябва да понеса, съм готова\", каза тя в отговор на журналистически въпрос. Припомняме,  като министър в третото правителство на Бойко Борисов - след като стана ясно, че се познава с кандидат купувача на ЧЕЗ Гинка Върбакова.Очакваме официалното решение на ЕК и тогава ще се реши дали ще обжалваме. Петкова каза още, че ще направим всичко възможно, за да бъдем коректни по отношение на наложената глоба.Решенията ни след наложената глоба от ЕК в размер на 77 млн. евро на групата БЕХ ще бъдат насочени в защита на националните ни интереси, каза още министърът на енергетиката.Иначе до три месеца трябва да си платим наложената санкция, стана ясно още от думите й. . Смятахме, че са налице всички основания за това да можем да постигнем споразумение с ЕК, подчерта Теменужка Петкова. Не се е постигнало споразумение с Комисията обаче.За да има такова, Брюксел искал \"Булгартрансгаз\" да бъде приватизиран и в него да влезе чужд оператор. Това за България е червена линия, която не може да прекрачи, според ресорния министър. По думите ѝ това е инфраструктура, свързана с националната сигурност и стратегическа за страната. \"Ние компромиси с нашата национална сигурност не можем да правим\", отсече тя.Стремим се да запазим стратегическото място на България на газовата карта на Европа, увери още министърът.Тя бе лаконична в коментар за Сашо Дончев. Ако се чувства увреден, може да предприеме съответните действия, каза Петкова. Министерството обаче щяло да предприеме действия за защита на националния интерес.Имаме възможността да извършим необходимите плащания по глобата на ЕК в срок, успокои изпълнителният директор на БЕХ Петьо Иванов.БЕХ се подготвял за такъв развой. Наложената санкция е по-малка от тази,  като бюджет.На брифинга стана ясно още, че БЕХ е загубил 140 милиона лева в КТБ.Няма да има негативи за потребителите от това решение на ЕК, увери обаче Иванов.", "date": "2018.12.17", "title": "Петкова готова отново да подава оставка"}
{"url": "https://news.bg/politics/demokratichna-balgariya-sezira-ek-prezidenta-i-ks-za-promenite-v-antikoruptsionniya-zakon.html", "text": "\"Демократична България\" ще сезират ЕК, Съда на ЕС и Съвета на Европа за .Според промените прекратяването на наказателното производство или доказването на невинност няма да спират гражданската конфискация на имущество, както и няма да падат сроковете за проверка от страна на антикорупционния орган.От обединението са категорични, че измененията са характерни по-скоро за авторитарно управление, а не демократично.Председателят на \"Да България\" Христо Иванов пише, че с промените \"\".Според Иванов с промените се създава инструмент, който позволява гражданите, извършили или обвинени в извършването на престъпление, да бъдат лишавани от своите основни права на частна собственост.Христо Иванов: Това отношение към гражданите е атрибут на авторитарна, а не демократична и правова държава.Според \"Демократична България\" предложените и приети на първо четене промени в Закона за противодействие на корупцията и отнемане на незаконно придобито имущество (ЗПКОНПИ) ограничава независимия съдебен контрол и създава нова възможност за политически репресии на неудобни лица. С измененията едно лице, което не е извършило нищо неправомерно, може да се окаже обект на дългогодишна държавна репресия от страна на антикорупционния орган и отнемане на имущество, въпреки доказана невинност. \"т\", пише Иванов.В съобщението се припомня, че за подобен тип правна уредба България вече е била осъдена в Страсбург (\"Димитрови срещу България\" - 12655/09). Това очевидно не притеснява българският законодател, който не само не гарантира правата на гражданите, а създава условия за репресии и произвол, допълва лидера на \"Да България\".Според обвиненията на Иванов около промените в антикорупционния закон не са спазени дори правилата и стандартите на законодателния процес - изготвената предварителна оценка на въздействието, в размер на половин страница, била абсолютно бутафорна. Не било спазено и условието за обществената консултация на промените - \"\".\"\", категорични са от \"Демократична България\".Обединението настоява законопроектът да бъде незабавно оттеглен и по този начин да бъде спазена Конституцията на страната и установените в нея принципи на правовата държава, а именно разделението на властите и независимостта на съдебната власт.\"\", обещават от \"Демократична България\".Те заявяват ясно, че във връзка с промените ще сезират ЕК за нарушение на правото на ЕС, Парламентарната асамблея на Съвета на Европа (ПАСЕ) и Венецианската комисия за нарушаване на правата на човека по ЕКПЧ, както и ще уведомят Съда на ЕС.\"Демократична България\" ще сезират и президента Румен Радев с искане за вето върху промените в антикорупционния закон. Ако законът бъде приет, обединението ще сезира и Конституционния съд на страната.\"\", завършва Христо Иванов.", "date": "2018.12.17", "title": "Демократична България сезира ЕК, президента и КС за промените в антикорупционния закон"}
{"url": "https://news.bg/int-politics/ukrayna-ukrepva-s-voyski-i-tehnika-granitsata-s-rusiya.html", "text": "Във връзка с въвеждането на , послоството на Украйна в България съобщава, че държавна гранична служба (ДГС) предприема мерки за усилване на бързо реагиране и мобилизиране на всички ресурси.Основните усилия са съсредоточени в допълнително укрепване на границата и нейния режим, на първо място с Руската федерация, чрез приобщаване на резерви и допълнително окомплектоване на подразделения, изпращане на усилени отряди с групово оръжие и бронирана техника, увеличаване на инженерно и отбранително оборудване, максимално използване на системата за отразяване на обстановката, активизиране на разузнаване и оперативни мерки за предотвратяване на инциденти, провокации, проникване на ДРГ и противодействие на трансграничната престъпност.В готовност за действие са бойните резерви, морската охрана и авиацията на Държавната гранична служба. По-специално всички кораби и лодки на Държавната гранична служба са приведени в пълна бойна готовност. Отделно от това украинските граничари придружават кораби в акваторията на Азовско море, предупреждават рибари и капитани на други кораби, преминаващи Керченския пролив, за това, че по отношение към тях могат да бъдат приложени определени режимни мерки от страна на Руската федерация. Почти целия плавателен състав се намира по това време в морето и е готов да действа решително в случай на обостряне на ситуацията.На 6 декември 2018 година Върховната рада на Украйна прие закон, с който разшири контролните функции на Държавната гранична служба в прилежащата зона в морето. Прилежащата зона на Украйна е определена като морски пояс, който приляга към териториалното море на Украйна и чиято външна граница е на разстояние не повече от двадесет и четири морски мили, измерени от изходните линии, от които се измерва широчината на териториалното море на Украйна.Наред с укрепването на държавните граници и неговия режим в контролно-пропускателните пунктове и контролни пунктове за влизане и излизане се извършва усилен контрол върху преместването на хора. По време на пресичане на границата от чужденци и лица без гражданство, включително граждани на Руската федерация, граничните служители, отделят рискови групи и извършват допълнителни мерки за предотвратяване на влизане в Украйна на лица, които могат да участват в провокативни или незаконни действия на територията на Украйна.Ако налице са правни основания и в случай, че гражданите не могат да формулират ясна цел на пътуването си до Украйна, на чужденците и лицата без гражданство се забранява влизането в Украйна в определен от законодателството ред.По време на военното положение пропускът на лица във ВОТ на АР Крим през административната граница ще се осъществява само по украински документи. Изключенията ще се правят само за представителите на чуждестранни медии, правозащитни организации, хуманитарни мисии, в случай на наличие в тях на необходимите документи и получени специални разрешителни, издавани от Държавната миграционна служба на Украйна, както това е предвидено от законодателството.Във всеки отделен случай ще се вземат изключителни решения непосредствено в контролните пунктове за влизане и излизане. Чуждестранните граждани, които преди това законно са напуснали окупирания полуостров, ще могат да се завърнат там безпрепятствено.В района на провеждането на операцията на Обединените сили по решението на командващия на Обединените сили в контролните пунктове за влизане и излизане е установен специален режим на преминаване на линията на сблъсъка, включително е ограничено влизането/излизането на чужденци и лица без гражданство на временно окупираната територия на Украйна.Правото за преминаване линията на сблъсъка ще имат представители на официалните мисии за наблюдение на ООН, ОССЕ и Червения кръст. За други чуждестранни граждани решенията за пропуск във временно окупираната територия на Украйна ще се приемат в зависимост от наличие на съответните документи за постоянно пребиваване в окупираните територии или с оглед на необходимост от преминаване на линията на сблъсъка с хуманитарни цели. Няма никакви ограничения за украинските граждани.В момента Държавната гранична служба информира съседните държави за нарастващата агресия от страна на Руската федерация и се обърна с молба към граничните служби на страни, с които Украйна граничи на запад, заедно да се укрепи охраната по границите и да се активизира оперативното взаимодействие.Националната полиция на Украйна не е военно формирование и като централен орган на изпълнителната власт, който осъществява реализирането на държавната политика в съответната сфера, взима участие само в извършването на мерките на правния режим на военното положение в рамките на своята компетентност.В същото време, за да се реализират приоритетните мерки на правния режим на военното положение, на 27 ноември 2018 г. Президентът на Украйна, върховен главнокомандващ на въоръжените сили на Украйна одобри План за спешни мерки за въвеждане и осигуряване на правен режим на военното положение в отделни региони на Украйна, който предвижда мерки за осигуряване на обществения ред и сигурността, засиленото патрулиране в големите градове, предотвратяването и противодействието на евентуалните безредици и провокации в териториите, където е въведено военно положение.Службата за сигурност на Украйна (ССУ) осъществява мерки на правния режим на военното положение в рамките на пълномощията си съгласно изискванията на Законите на Украйна \"За одобрение на Указа на Президента на Украйна \"За въвеждане на военно положение в Украйна\", \"За правен режим на военно положение\", \"За служба за сигурност на Украйна\" и други нормативни и правни актове.Органите за сигурност подсилват контраразузнавателния, антитерористичния и контрдиверсионния режими в Украйна. В сътрудничество с други държавни органи са активизирани мерки за защита на обекти на критична инфраструктура на Украйна и дипломатическите представителства на чужди държави.Усилено е контрразузнавателното осигуряване на отбранителния потенциал, информационна и киберсигурност на държавата, контрол върху опазването на държавната тайна в държавните органи, органите на местните власти, на предприятия, институции и организации.За предприетите мерки и техните резултатите ССУ информира обществеността в установения от законодателството ред.Министерство на външните работи на Украйна информира, че:", "date": "2018.12.17", "title": "Украйна укрепва с войски и техника границата с Русия"}
{"url": "https://news.bg/world/sasht-iskat-novi-sanktsii-sreshtu-rusiya-i-zasilvane-na-prisastvieto-v-cherno-more.html", "text": "САЩ и партньорите им могат да наложат допълнителни санкции срещу Москва и да увеличат военното си присъствие в Черно море. Такива мерки ще послужат като Това заяви специалният представител на САЩ за Украйна Кърт Волкър, цитиран от руски медии.Волкър разказа за възможността да се въведат нови санкции срещу Русия за инцидента в Керченския проток на 25 ноември.Според дипломата новите ограничителни мерки могат да включват разширяване на списъка на санкционираните физически и юридически лица.Като друга причина Волкър също посочва липсата на придвижване на диалога в рамките на \"Нормандската четворка\" по казуса за урегулиране на ситуацията с достъпа в Азовско море. Той също така припомни, че Русия все още не е освободила задържаните украински моряци.Волкър разкри, че заради инцидента в Керченския проток е отменил визита в Москва. Американският дипломат в момента е в Брюксел, където преговаря с европейските съюзници за допълнителни мерки.Западните държави трябва да демонстрират подкрепата си за Украйна, включително и чрез увеличаване на военното присъствие в Черно море, отбеляза дипломатът.", "date": "2018.12.17", "title": "САЩ искат нови санкции срещу Русия и засилване на присъствието в Черно море"}
{"url": "https://news.bg/crime/hvanaha-mazh-i-zhena-izmamili-76-godishna-v-sofiya.html", "text": " Полицията хвана 33-годошен мъж и 24-годишна жена за телефонна измама.И двамата криминално проявени, са задържани непосредствено след като взели 13 100 лева и златни накити от 76-годишна жена от София.На 14 декември двамата мамят възрастната жена по схемата \"съдействие на полицията\". В момента на задържането в тях са намерени вещи, свързани с престъпната дейност, парите и златните накити.По случая е образувано бързо производство. 33-годишният е с наложена временна мярка за задържане за срок до 72 часа. Той е привлечен като обвиняем. Работата по случая продължава под надзора на Софийската районна прокуратура.", "date": "2018.12.17", "title": "Хванаха мъж и жена, измамили 76-годишна в София"}
{"url": "https://news.bg/society/s-46-prodadeni-e-vinetki-v-parviya-chas-se-hvali-api.html", "text": "46 електронни винетки са продадени в първия час от пускането на специализирания сайт  на Националното тол управление, съобщи Агенция \"Пътна инфраструктура\" (АПИ).Сайтът за е-винетки беше пуснат в 14 часа днес, 17 декември. Е-стикерите могат да се закупят и чрез мобилно приложение, както и на терминалите за самотаксуване в търговската мрежа.От АПИ отчитат над 15 000 посещения на новия сайт само в първия час от неговото функциониране.За същите 60 минути близо 400 водачи пък са конвертирали хартиените си винетки към е-винетки.Уеб сайтът bgtoll.bg беше представен на пресконференция днес в Министерството на регионалното развитие и благоустройството (МРРБ) от директора на Националното тол управление Антон Антонов, членът на Управителния съвет на АПИ инж. Веселин Давидов и експерта към АПИ проф. Олег Асенов.Проф. Олег Асенов подчерта, че преди да пристъпи към купуване на е-винетка, потребителят на пътя трябва да си е изяснил три основни елемента - какъв продукт за таксуване на време иска да купи (, седмична, тримесечна, годишна винетка), както и да знае регистрационния номер на автомобила и да реши как да планира пътуването си.Системата позволява е-винетката да бъде активирана с дата до 30 дни най-късно от момента на купуването ѝ.След избор на държавата, в която е регистриран автомобилът, за който се купува е-винетка, се въвежда регистрационният му номер и се избира период на валидност на винетката. Системата автоматично изчислява коя е крайната дата за валидност на винетката, обясни проф. Асенов.Има опция по желание да бъде въведен имейл адрес, на който потребителят да получи обратна разписка. Не е нужно да я разпечатва, нито да я носи в автомобила си, нито да я представя на контролните органи. След като получи идентификационен номер на транзакцията за купена винетка, клиентът може да изтегли разписка или да въведе електронен адрес, на който да я получи и след това да приключи процедурата по покупката.В рамките до 5 минути след купуване на винетката, тази информация ще бъде въведена в системата и всеки сам ще може да провери дали винетката е валидна. Правоприлагащите органи ще виждат, че купената е-винетка е валидна, че все още не е използвана или, че ще бъде активна от 1 януари 2019 г.Е-винетката е държавна такса, съответно при сгрешена транзакция или покупка на е-винетка, във всички Областни пътни управления (ОПУ) трябва да бъде подадена писмена молба в свободен текст, който разяснява ситуацията. Ако потребителят има разпечатана разписка за покупката, това би помогнало много за бързото разясняване на случая, отбеляза Асенов.Инж. Веселин Давидов посочи, че контролът ще се осъществява от мобилните екипи на Националното тол управление, както и от органите на МВР и Агенция \"Митници\". Той подчерта, че с , въведена в унисон с международната практика, се дава възможност на нарушителите, които ползват пътя без платена е-винетка, да си спестят съставянето на акт за установяване на административно нарушение. Предвижда се компенсаторната такса за леки автомобили да бъде 70 лева, за тежкотоварни превозни средства с обща технически допустима максимална маса от 3,5 до 12 тона - 125 лв., и за превозни средства с тегло над 12 тона - 175 лв. Предвижда се сумите да бъдат обнародвани в \"Държавен вестник\".", "date": "2018.12.17", "title": "С 46 продадени е-винетки в първия час се хвали АПИ"}
{"url": "https://news.bg/bulgaria/zhirardeli-se-okaza-mazhoritaren-sobstvenik-na-yulen.html", "text": "Петкратният носител на Световната купа по ски алпийски дисциплини Марк Жирардели се е включил в обсъждането на концесионния договор за ски зона Банско.Във връзка с обществения интерес и в името на развитието на курорта Банско, Марк Жирардели е представил пред министрите оригинални документи, удостоверяващи, че притежава 100% от собствеността на \"Такс сървисиз лимитед\", която компания е мажоритарен собственик на \"Юлен\" АД.Това става ясно от прессъобщение на Министерство на околната среда и водите, в което се посочва, че трима министри - Нено Димов, Николина Ангелкова и Емил Караниколов са се срещнали с Марк Жирардели. Срещата се е провела в МОСВ и е била посветена на развитието на ски зона Банско, концесионния договор на \"Юлен\" за ско зона Банско и необходимостта от изграждане на втори кабинков лифт в курорта. Както се посочва в прессъобщението Марк Жирардели е бил придружен от адвокатите на \"Юлен\" АД.Жирардели е упълномощил мениджмънта на \"Юлен\" АД да водят преговори по поставените теми и да се намерят решения с цел бъдещото развитие на Банско. Това е втората среща, Министър Димов е запознал Марк Жирардели, че това, че той е  за изменение и допълнение на договора за предоставяне на концесия с \"Юлен\" АД.С промяната се цели да бъдат изчистени неяснотите с границите на концесионната територия на ски зона Банско, както и да се промени и увеличи концесионното възнаграждение. Била е обсъдена също необходимостта от залагане в договора на санкции при нарушение на екологичното законодателство.Всички участници в срещата категорично са заявили, че зимният туризъм има бъдеще в България и трябва да се развива.Припомняме, правителството възложи при провеждане на преговорите министърът да се съобрази, представени с писмо до министър-председателя. Проверката си прокуратурата направи по .Назначаването на министър Нено Димов за разговори дойде след като главният прокурор Сотир Цацаров заяви в \"Шоуто на Слави\", че ако не се предприемат действия в срок за урегулиране на концесионния договор на \"Юлен\" ще има обвинени лица и от Министерски съвет.Препоръката на главния прокурор беше изпратено към МС преди месеци още, но до този момент , че втори лифт в Банско ще има,  не бяха предприети.И самият  и това е станало още през 2001 година.В началото на декември месец също така излезе  (ВАС), с което той върна за повторно разглеждане на долна инстанция делото за екологичната оценка на новия план за управление на Национален парк \"Пирин\". Така се отменя .Според министерството характерът на актуализацията на плана за управление не изисква изготвяне на екооценка.", "date": "2018.12.17", "title": "Жирардели се оказа мажоритарен собственик на \"Юлен\""}
{"url": "https://news.bg/world/sporazumenieto-za-brekzit-shte-se-glasuva-mezhdu-14-i-18-yanuari-obyavi-mey.html", "text": "Споразумението за Брекзит между Великобритания и ЕС ще бъде гласувано третата седмица на януари 2019 г.Това съобщи премиерът на Обединеното кралство Тереза Мей пред британския парламент, цитирана от \"Гардиън\". Мей запозна депутатите с Мей обяви, че гласуването ще се проведе в седмицата от 14 януари 2019 г.Дебатът за Брекзит ще бъде възобновен от 7 януари, а на следващата седмица ще се гласува споразумението, стана ясно от думите й.По ключовия въпрос за защитния механизъм за избягване на \"твърда\" граница между Ирландия и Северна Ирландия, Мей заяви, че европейските лидери са изразили надежда, че механизмът няма да бъде задействан. Британският лидер цитира заключителната декларация от срещата на върха през миналата седмица, в която също се отбелязва, че евролидерите са готови да подготвят ЕС за започване на преговори с Лондон за бъдещите отношения след официалното подписване на сделката за Брекзит.По думите й френският президент Еманюел Макрон е уверил, че никой не се опитва да блокира Великобритания в защитния механизъм.Заключителната декларация има правна сила, подчерта министър-председателят.Ако защитният механизъм бъде задействан, ще бъде временно, повтори тя и отбеляза, че знае притесненията на депутатите относно механизма. Според нея възможни са още пояснения по този въпрос и преговорите с ЕС ще продължат. Мей поясни, че се опитва да разбере как може да упълномощи Камарата на общините относно прилагането на механизма. Това може, по думите й, да позволи на депутатите да кажат, че защитният механизъм не може да се използва безсрочно.По-рано днес се появи информация, че лидерът на Лейбъристката партия Джереми Корбин ще поиска вот на недоверие срещу Мей, ако премиерът не обяви дата на вота.Мей призова депутатите да не помагат на Корбин да тласне страната към предсрочни парламентарни избори.Те трябва да мислят за националния интерес, а не за партийния, смята премиерът.Пред депутатите Корбин от своя страна предупреди, че Мей води Великобритания към \"национална криза\". Според него това е безпрецедентна ситуация.Премиерът ни води към национална криза, алармира Корбин и поясни, че тя нищо не е постигнала на срещата на върха.Джереми Корбин вярва, че депутатите трябва да избират между нейното споразумение и Брекзит без сделка.Отговорен премиер ще постави споразумението на гласуване в парламента още тази седмица. Няма извинение за отлагане, съобщи той.\"Гардиън\" отбелязва, че Корбин изглежда се е отказал лично да поиска вот на недоверие срещу Мей.", "date": "2018.12.17", "title": "Споразумението за Брекзит ще се гласува между 14 и 18 януари, обяви Мей "}
{"url": "https://news.bg/crime/hvanaha-6-ma-pri-spetsaktsiya-droga-v-yambol.html", "text": "Полицаите от Ямбол и Елхово хванаха 6-ма с нароктици при специализирана операция на Областната дирекция на МВР в Ямбол.Спецоперацията \"дрога\" е осъществена през изминалите два дни под наблюдението на прокуратурата.Установени са 6 мъже за притежание и разпространение на наркотични вещества.Претърсени са два адреса в община Болярово, ползвани от двама мъже на 18 и 44 години. Полицаите там открили и иззели общо около 1 килограм сух канабис.Спецакцията продължила в Елхово, където в имот на 40-годишен са иззети джъмпери с бяло кристалообразно вещество, реагирало на наркотеста като метамфетамин.При случайни провери на двама - на 28 и 30 години - било установено, че същите държат в себе си съответно по пликчета с метамфетамин и с марихуана.В рамките на операцията бил установен и 37-годишен водач на лек автомобил, седнал зад волана след употреба на канабис.И шестимата са задържани с полицейски заповеди за срок до 24 часа. С решение на прокурор за срок до 72 часа е задържан 40-годишният мъж. Срещу него е повдигнато и обвинение.Работата по пълното документиране на случаите продължава под надзора на прокуратурата.", "date": "2018.12.17", "title": "Хванаха 6-ма при спецакция \"дрога\" в Ямбол"}
{"url": "https://news.bg/world/polsha-frantsiya-e-bolniyat-chovek-na-evropa.html", "text": "Франция е \"болният човек на Европа\" и проблемите й вредят на региона.Това предупреди полският външен министър Яцек Чапутович, който се аргументира с протестите на \"жълтите жилетки\" и, при която загинаха петима души, включително и един поляк, информира АФП.\"\", каза полският министър пред местния телевизионен канал Polsat News.\"Терористичната атака доказва, че нещо не е наред във Франция, протестите през последните седмици. Отказът на президента Макрон от държавни реформи - тъжно\", добави той.\"\", смята Яцек Чапутович.Коментарът на полския министър отразява напрежението между двете държави, откакто партия \"Право и справедливост\" пое властта в Полша през 2015 г.Наскоро Макрон разкритикува спорните реформи в Полша.", "date": "2018.12.17", "title": "Полша: Франция е “болният човек на Европа”"}
{"url": "https://news.bg/int-politics/obvinyavat-v-konspiratsiya-dvama-biznes-partnyori-na-flin-bivshiya-savetnik-na-tramp.html", "text": "Двама бивши бизнес партньори на първия бивш съветник по националната сигурност на президента Доналд Тръмп, Майкъл Флин са обвинени в конспирация, свързани с усилията им срещу турски духовник по нареждане на турското правителство, съобщава \"Уол Стрийт джърнал\".Биян Киан и Камил Алптекин са обвинени от окръжния съд в Източна Вирджиния, в престъпни деяния, действайки като нерегистрирани представители на турското правителство, според съдебни документи. Алптекин е обвинен и в неверни твърдения пред ФБР, според обвинителния акт. Ако бъде осъден, Киан го очакват 15 години затвор, съобщава Министерството на правосъдието, а Алптекин до 35 години затвор.Двамата мъже са обвинени от федералните власти, че се опитват да \"окажат скрито и незаконно\" влияние върху американската политика и общественото мнение в полза на екстрадирането на турския гражданин Фетхула Гюлен, обвинен от турския президент Реджеп Ердоган за опит за преврат през 2016 г., като Гюлен отрича да стои зад усилията за сваляне на турското правителство.\"Обвиняемите се опитаха да дискредитират и делегитимират турския гражданин в очите на политиците\", заявява съдът. Фирмата на Флин, която е наета от компанията на Алптекин е част от това твърдение. Двамата обвиняеми работят в полза на турското правителство, но се опитват да прикрият участието на Турция, според съдебните документи.Обвинителният акт е издаден ден, преди 60-годишният Флин, да бъде осъден във федерален съд във Вашингтон, за фалшиви твърдения пред агенти на ФБР. Флин, който се призна за виновен по това дело, сътрудничи по текущите разследвания на специалния съветник Робърт Мълър. Флин се призна за виновен за лъжа относно разговорите си с руския посланик в САЩ Сергей Кисляк в края на 2016 г.Екипът на Мълър отбелязва, че Флин също е лъгал пред Министерството на правосъдието, относно дейността на неговата компания относно \"предимствата на Република Турция\" скоро след опита за преврат от 2016 г. На Флин и компанията са платени 530 000 долара за тази дейност.В обвинителния акт се казва, че Флин, който е идентифициран като \"Лице А\", и Киан създават компания, която предлага услуги на клиентите въз основа на \"опита в националната сигурност\" на Флин.Според обвинителния акт Киан и Алптекин участват в конспирация да повлияят на американските политици и общественото мнение за Гюлен, когато Турция иска неговото екстрадиране.Като част от това намерение, Флин пише за \"Хил\", че Гюлен е \"сенчест ислямски молла\" и \"радикален ислямист\" и го сравнява с аятолах Хомейни и Осама бин Ладен. Тази публикация е от 8 ноември 2016 г., денят на президентските избори и е пряк резултат от конспирацията, според обвинението.", "date": "2018.12.17", "title": "Обвиняват в конспирация двама бизнес партньори на Флин, бившия съветник на Тръмп  "}
{"url": "https://news.bg/crime/zadarzhaha-64-godishen-napadnal-s-plastmasov-pistolet-lekar-v-sofiya.html", "text": "Задържаха 64-годишен, нападнал с пластмасов пистолет лекар в София.Към 18 и 20 часа в столичната полиция е получен сигнал за инцидент в сграда на бул. \"Македония\". Според първоначалните данни, непознат позвънил на вратата на медицински кабинет в сградата.След като отворил, лекарят е нападнат от маскиран и въоръжен мъж, който му нанесъл удари с пластмасов пистолет. На виковете на доктора реагирали съседи, които задържали нападателя и повикали полиция.Служителите на реда задържали на място 64-годишен софиянец, криминално регистриран, който е отведен в Шесто РУ-СДВР. Предстои изясняване на обстоятелствата по случая и мотивите, довели до инцидента.", "date": "2018.12.17", "title": "Задържаха 64-годишен, нападнал с пластмасов пистолет лекар в София"}
{"url": "https://news.bg/politics/i-gripen-i-lokhiyd-martin-informirat-za-podobrenite-si-oferti.html", "text": "И Gripen, и Локхийд Мартин подобриха офертите към страната ни за закупуването на нови бойни самолети.Актуализираните конкурентни оферти включват и други параметри освен самите изтребители. От  предлагат да включат в проектите си български инженери и учени, които имат експертиза в разработването на безпилотни самолети и други автономни системи от най-ново поколение с търговско и с военно предназначение. От  пък предлагат да доставят на страната ни не 8, а 10 изтребителя, което, според фирмата, несъмнено ще доведе до значително увеличаване на оперативните способности на българските ВВС.Локхийд Мартин\"Изборът на най-новата модификация изтребители F-16 на Локхийд Мартин ще създаде възможност за младите български инженери и учени да се включат в разработването на безпилотни самолети и други автономни системи от най-ново поколение с търговско и с военно предназначение\", пишат от фирмата в прессъобщение.Технологичният гигант възнамерява да даде възможност на българската индустрия и образователни институции да се включи в поддръжката и ремонтните дейности на машините. Нещо повече, от фирмата са констатирали, че България има експертиза и в сферата на безпилотните технологии, а ако страната ни започне сътрудничество с Локхийд Мартин, която е най-голямата компания за отбрана и космически технологии в света, това би допринесло за значителни ползи за страната ни, пишат още в съобщението.Ако България избере F-16, ние сме готови да работим за включването на българската индустрия и университети в тази вълнуваща област на дейността ни за развитието на изцяло или частично безпилотни системи, заяви директорът \"Международно бизнес развитие на F-16\" в Локхийд Мартин Джеймс Робинсън.От фирмата посочват и че са първенци по въздушната отбрана на НАТО в Европа с около 700 самолета. \"Това значително надхвърля числеността на всеки друг тип еднодвигателни изтребители на въоръжение в НАТО в Европа и дава уникална възможност за взаимодействие във въздуха и на земята\", пишат още Локхийд Мартин. Те припомнят и че по-рано през декември Словакия избра F-16, блок 70 пред Gripen C/D. Предложеният на страната ни самолет F-16 е идентичен с този, който избра Словакия.\"Това е най-бързият, гъвкав и добре екипиран самолет от своя вид, който съществува в момента и той ще осигури на България позицията на водещ член на НАТО.Ако  бъде избран, български екипи ще бъдат обучавани от американските военновъздушни сили, които са сред най-добре подготвените, опитни и уважавани в света. Kато член на групата страни, използващи този изтребител, България ще има важна роля в по-нататъшното развитие на цялостната глобална програма на F-16\", довършват от компанията.GripenПравителството на Швеция пък излезе с официално становище относно изтребителя Gripen.Директорът \"Експорт и международни отношения\" към Агенцията за отбранително имущество на Швеция (FMV) Йоаким Валин информира, че шведското правителство е оптимизирало офертата си към България така, че в момента може да предложи 10 изтребителя Gripen вместо 8 бойни самолета. Това от своя страна щяло до доведе до значително увеличаване на оперативните способности на българските ВВС.Подобрената оферта отговаря на всички задължителни изисквания на страната ни, включително по отношение на способностите въздух-въздух и въздух-земя. Офертата също така се вмества в зададения бюджет и осигурява доставка на първите самолети в рамките на 24 месеца от сключване на договора.Шведите също пишат за продължаващо сътрудничество с България. \"Шведското правителство наблюдава българския процес по избор на нов изтребител с голям интерес и с надежда, че ще може да продължи своето сътрудничество с България\", казва Валин.Правителството на скандинавската страна хвали бойните си самолети - изтребителите Gripen имали оптимално представяне на разумна цена, тъй като били конструирани така, че да имат предвидими и ниски оперативни разходи. От друга страна адаптивността на бойната машина се дължи на модерните оръжия и системи, които притежава. \"Gripen е оборудван с комплексни системи за обмен да данни, радар и други сензори, както и с технология за водене на електронна война, която е най-добрата в света и която е доказана в международните мисии на НАТО\", допълва Йоаким Валин.", "date": "2018.12.17", "title": "И Gripen, и Локхийд Мартин информират за подобрените си оферти"}
{"url": "https://news.bg/crime/marinov-vizhda-vcherashniya-problem-po-patishtata-v-shofyorite-na-tirove.html", "text": " При условията на  на територията на цялата страна е създадена нужната организация за съсредоточаване на всички налични снегопочистващи машини и полицейски патрули, коментира министър Младен Маринов на заседание на националния щаб във връзка с усложнената зимна обстановка в Министерство на вътрешните работи.По думите му част от създадените вчера проблеми са вследствие на несъобразилите се с пътните знаци водачи на ТИР-ове, които при навлизане в забранените участъци са аварирали.Той коментира, че на 30 шофьори са наложени глоби от 300 лева и лишаване от право за управление на МПС за месец, заповед за принудителна административна мярка и спиране от движение на МПС до 3 месеца.Вътрешният министър обърна специално внимание на поведението на шофьорите и припомни, че общественото очакване е в такива ситуации да се проявява толерантност на пътя и стриктно да се спазват указанията на знаците и на униформените.Фирмата, която се забави с почистването на АМ \"Струма\" вчера, ще бъде санкционирана, обясни министър Аврамова.По думите й вчера \"бяха задействани всички екипи по снегопочистване и регулиране на движението, но изпуснахме момента за своевременното уведомяване на всички пътуващи по републиканските пътища за това, какво се случва по пътя и какви действия са предприети\".Тя допълни, че в бъдеще съвместните действия на институциите ще бъдат координирани, за да се постигне и по-навременна информираност на гражданите за усложнена пътна обстановка.На заседанието е взето и решение тежкотоварният трафик да бъде спиран при прогноза за тежка метеорологична обстановка, така че да не се забавя пак движението по този начин. В заседанието на националния щаб във връзка с усложнената зимна обстановка участваха и министърът на регионалното развитие и благоустройството Петя Аврамова, представители на АПИ, БАН, столична община, заместник-главният секретар на МВР гл. комисар Георги Арабаджиев, директорите на ГДНП, ГДПБЗН и СДВР, заместник-директорът на ГДНП Гребенаров ,директорът на ОДМВР-София, както и представители на Центъра за аерокосмично наблюдение към МВР.", "date": "2018.12.17", "title": "Маринов вижда вчерашния проблем по пътищата в шофьорите на тирове"}
{"url": "https://news.bg/crime/pregazeniyat-v-sabota-politsay-e-bez-opasnost-za-zhivota-no-v-tezhko-sastoyanie.html", "text": "\"Колегата, който бе прегазен в събота вечерта, е в болница в тежко състояние, но няма опасност за живота му. Заедно с министър Маринов бяхме при него и разговаряхме\", коментира обясни ст. комисар Ивайло Иванов.\"Познавам го отдавна, работили сме заедно, той е добър професионалист, силен е и съм сигурен, че ще се справи. Предстоят му операции, затова създадохме организация и вече сме набавили необходимото количество кръв\", допълни той.\"Веднага след извършеното престъпление създадохме необходимата организация и обявихме установения 23-годишен мъж за издирване. Той е криминално проявен за наркотици. Задържан е в село близо до София, заедно с мъж, който му е помагал да се укрие, също с криминални прояви\", обясни Иванов.По думите на директора на СДВР има данни, че 23-годишният столичанин постоянно не се е подчинявал на полицейски патрули и именно това е бил и поводът за проверката.В момента текат процесуално-следствените действия под наблюдението на прокуратурата. Открити са количества наркотици и боеприпаси.", "date": "2018.12.17", "title": "Прегазеният в събота полицай е без опасност за живота, но в тежко състояние"}
{"url": "https://news.bg/finance/75-ot-rodniya-tyutyun-veche-e-izkupen.html", "text": "Близо 75% от тютюна, произведен в страната, вече е изкупен. Това сочат данни на Националната асоциация на тютюнопроизводителите, цитирани от БНР.Според данните най-бързо се продава едролистия сорт Бърлей. Производителите отчитат, че вече са реализирани продажби за 85% от количествата от този сорт.Разплащането към стопаните се извършва изцяло по банков път в 30-дневен срок.Очаква се след пълното приключване на изкупната кампания към края на януари 2019 година, да започне сключване на новите договори с фирмите изкупвачи.С тези договори земеделските стопани ще се впишат в регистъра на тютюнопроизводителите, крайният срок за което е 31 март.", "date": "2018.12.17", "title": "75% от родния тютюн вече е изкупен"}
{"url": "https://news.bg/crime/osadiha-okonchatelno-bivshiya-kmet-na-isperih.html", "text": "3 години и половина затвор за бившия кмет на Община Исперих Бейсим Шукри. Това реши днес Върховния касационен съд.Припомняме, през 2013 г. той беше арестуван по обвинение в , а на 1 април 2014 г. беше осъден на три години затвор условно с четиригодишен изпитателен срок. По-късно обаче Апелативният съд във Варна отмени присъдата, поради което на 18 февруари 2015 г. Разградския окръжен съд даде ход на  През юни същата година съдът в Разград присъди на Шукри две години лишаване от свобода, като отложи изпълнението на присъдата с пет години. През март 2016 г. Варненският апелативен съд отмени оправдателната част на първоинстанционната присъда и присъди 5 години затвор за бившия кмет, но година по-късно състав на В на Варненския апелативен съд и върна делото за ново разглеждане от друг състав. Тогава по делото беше назначена Според ВКС Апелативен съд - Варна правилно е приел, че протестът на Разградската окръжна прокуратура не може да започне въззивно производство за проверка на присъдата в частта, свързана с оправдаването на подсъдимия по обвинението за опит за убийство. Причината е, че осъждането на оправдан подсъдим по повдигнатото му обвинение е възможно само ако има протест от прокурора или жалба на частния обвинител.Върховните съдии споделят заключението на втората инстанция, че във въззивния протест не е ясно поискано осъждане на подсъдимия.По тази причина ВКС постанови бившият кмет на Исперих да изтърпи наказание \"лишаване от свобода\" за срок от 3 години и 6 месеца.", "date": "2018.12.17", "title": "Осъдиха окончателно бившия кмет на Исперих"}
{"url": "https://news.bg/world/sasht-bombardiraha-ash-shabab-v-somaliya.html", "text": "Въоръжените сили на САЩ съобщиха, че са извършили шест бомбардировки в Сомалия. Избити са общо 62-ма екстремисти от групировката \"Аш Шабаб\", информира АП.В съобщението Командването на САЩ в Африка пояснява, че при четири въздушни удара на 15 декември са убити 34 души и при още два на 16 декември са загинали 28 души. Всички атаки са извършени южно от столицата Могадишу.Пояснява се, че няма загинали или ранени цивилни граждани. Всички бомбардировки са извършени в тясна координация с правителството на Сомалия. Целта е да се попречи на терористичната групировка да използва отдалечени райони като безопасно място за организиране и подготовка на бъдещи терористични атаки.\"Аш Шабаб\" използва част от южната и централната част на Сомалия за организиране на нападения, кражба на хуманитарна помощ и укриване на радикални елементи.От началото на годината САЩ са бомбардирали \"Аш Шабаб\" най-малко 46 пъти.", "date": "2018.12.17", "title": "САЩ бомбардираха „Аш Шабаб” в Сомалия"}
{"url": "https://news.bg/society/nov-protest-v-sandanski-zaradi-uvolnenieto-na-hirurg.html", "text": "Над 100 жители от общините Сандански, Петрич, Струмяни и Кресна се събраха на протест в двора на МБАЛ \"Югозападна болница\" в Сандански. Хората недоволстват срещу освобождаването на завеждащия хирургично отделение в болницата доктор Георги Алексиев.Припомняме, Алексиев, който получи и приза за \"Лекар на годината\" в областта, е  заради това, че нямал необходимите административни и управленски качества. Той също така се отнасял грубо с колеги и пациенти.Протестиращите са категорични, че това е голяма грешка, защото благодарение на Алексиев са спасени хиляди хора. Жителите обявиха, че няма да допуснат специалистът да напусне региона.Целият екип на хирургично отделение в Сандански също се е обявил в негова подкрепа, въпреки думите на директора на болницата д-р Илия Тонев, че Алексиев се държал грубо и непрофесионално.\"Аз съм хирург, трябва да спасявам човешки живот. Моята работа е да знам да оперирам. В Лекарския съюз не търпят инакомислещи хора. В 21 век сме, в демокрация живеем. Може ли да ме наказват с уволнение, защото имам мнение\", заяви пред БНР уволненият специалист.", "date": "2018.12.17", "title": "Нов протест в Сандански заради уволнението на хирург"}
{"url": "https://news.bg/crime/markovski-srs-tata-po-deloto-ivancheva-iztekli-samnitelno-stranno.html", "text": "\"Още по време на досъдебното производство мярката за неотклонение на Десислава Иванчева трябваше да бъде нормална. Моето мнение е, че трябваше да бъде подписка.\"Това заяви защитникът на бившия кмет на столичния район \"Младост\" Десислава Иванчева адвокат Димитър Марковски преди началото на днешното съдебно заседание, което продължи с разпит на свидетели.Марковски даде да се разбере, че защитата ще иска промяна на  на двете обвиняеми.\"Ние не го правим, за да може някой да се чувства добре или да си окичи някакви венци на главата, а просто, защото трябва да се спази законът в държавата. Виждате какви крупни дела се гледат в този съд и как има свободни и усмихнати хора, които са на свобода, а Иванчева и Петрова станаха най-черните хора на държавата\", негодува защитникът.Марковски коментира и  на СРС като \"странно изтекли\". Те не са чути в съдебна зала и на се приети като доказателства, тъй като делото в момента е в процес.\"Не е нормално и не е законно да изтичат материали по делото, които все още не са чути в съда\", подчерта адвокатът.Марковски уточни, че най-важни са доказателствата по делото, които да докажат, че Иванчева няма нищо общо с подкупа.Марковски заяви, че принципно е добре да има дискусия между институциите, но като защитник не го интересуват институционални скандали и разправии.Според него няма нищо страшно да бъдат проверени както Специализираната апелативна прокуратура, така и председателят на Върховния касационен съд Лозан Панов.", "date": "2018.12.17", "title": "Марковски: СРС-тата по делото \"Иванчева\" изтекли съмнително странно"}
{"url": "https://news.bg/world/kitay-stoi-zad-zasilenoto-izpolzvane-na-bezpilotni-samoleti-v-blizkiya-iztok.html", "text": "Използването на бойни безпилотни самолети в Близкия изток, тласнато от продажби от страна на Китай, значително се е увеличило през последните години във все повече държави и други страни, които ги използват в регионални конфликти със смъртоносен ефект.Показва нов доклад на Кралския обединен институт за изследване по въпросите на безопасността и отбраната, цитиран от АП.Британският аналитичен център е установил, че все повече близкоизточни държави се сдобиват с бойни безпилотни самолети. Държави като Йордания, Ирак, Саудитска Арабия и Обединените арабски емирства ги внасят, докато Израел, Иран и Турция разчитат на свое производство.В Близкия изток Китай е спечелил поръчки за продажба на безпилотни самолети на по-ниски цени и без политически условия, изисквани от САЩ.По-рано тази година световната осведомителна агенция обяви, че държави в Близкия изток са ухажвани от китайски доставчици на оръжие за сметка на американски безпилотни самолети, което е помогнало на Китай да увеличи влиянието си в регион, който е от жизнена важност за американските интереси в сигурността.Подчертава се, че се използват китайски безпилотни самолети по бойните полета в Близкия изток, включително във войната в Йемен.В доклада \"\" на британския институт се казва, че Пекин се е възползвал от образувалия се през последните няколко години вакуум и е доставил безпилотни самолети в няколко държави, които не могат да купуват от САЩ.Отбелязва се, че Китай най-вероятно ще продължи да играе ключова роля като доставчик на бойни безпилотници в Близкия изток.В доклада се обяснява къде и как държавите използват безпилотните самолети, както и дали има промяна в подхода при използването им от военновъздушните сили. Установено е, че Иран, ОАЕ и Турция действат различно след сдобиването с безпилотните самолети. Турция и ОАЕ използват безпилотни самолети при ситуации, когато не искат да рискуват с конвенционални летателни апарати.", "date": "2018.12.17", "title": "Китай стои зад засиленото използване на безпилотни самолети в Близкия изток"}
{"url": "https://news.bg/int-politics/v-ungariya-izhvarliha-protestirashti-opozitsionni-deputati-ot-darzhavnata-televiziya.html", "text": "Охранители са изхвърлили физически унгарски опозиционни депутати от сградата на унгарската държавна телевизия MTVA в Будапеща рано тази сутрин, съобщава \"Асошиейтед прес\".Във видео, публикувано в профила във \"Фейсбук\" на опозиционния депутат Бернадет Сел, тя и независимият опозиционен депутат Акос Хадажи се вижда да бъдат изтласквани от сградата на MTVA от охранители.Група от 10 депутати са влезли в сградата, настоявайки за правото да прочетат пет искания на живо в ефир. Исканията са включвали отмяната на новия трудов закон, приет през миналата седмица в парламента, който дава на работодателите право да изискват до 400 часа задължително извънредно работно време, без уредено заплащане в продължение на до три години.Дясното правителство на премиера Виктор Орбан твърди, че законът щял да помогне за облекчаване на настоящия недостиг на работна ръка в процъфтяващия производствен сектор в Унгария и щял да позволи на работниците да печелят повече.Ала \"робският закон\", както го наричат критиците, предизвика масови протести сред синдикатите и опозиционните партии от целия политически спектър.Хиляди пренебрегнаха мразовитите минусови температури, за да се съберат пред сградата на парламента в Будапеща вчера, където говорители порицаха новия закон, докато гневната тълпа скандираше лозунги като \"Стига вече\".След като протестиращите се разотидоха вчера вечерта, около 2000-3000 души се преместиха пред държавната телевизия, скандирайки антиправителствени лозунги.След като делегацията от опозиционни депутати беше допусната до сградата, за да изкажат исканията си, полицейски части за борба с безредици пред сградата са използвали пиперлив газ най-малко два пъти, за да отблъснат протестиращите, опитващи се да пробият полицейския кордон.Хадажи е прочел исканията пред камера в ранните часове на днешния ден, но не е ясно дали те са били излъчени.Протестиращите се завърнаха пред сградата на MTVA тази сутрин и се зарекоха да продължат борбата.", "date": "2018.12.17", "title": "В Унгария изхвърлиха протестиращи опозиционни депутати от държавната телевизия"}
{"url": "https://news.bg/regions/pokrivat-na-metrostantsiya-ndk-pak-proteche.html", "text": "Покривът на метростанция \"НДК\" протече заради снега, съобщиха от Bulgaria ON AIR.Въпреки че тя е открита едва преди 6 години, това не е .Припомняме, на 18 юни тази година над столицата се изсипа пороен дъжд, който доведе до наводения в близо 900 обекта, сред които и станции на метрото.", "date": "2018.12.17", "title": "Покривът на метростанция \"НДК\" пак протече"}
{"url": "https://news.bg/world/frantsiya-vavezhda-danak-varhu-tehnologichnite-kompanii-ot-1-yanuari.html", "text": "Франция ще въведе данък върху големите интернет и технологични компании от 1 януари, обяви френският финансов министър Бруно льо Мер, информира АФП.Льо Мер съобщи новината на фона на разногласията да се приеме такъв данък на европейско ниво.Париж настоява да се наложи данък \"GAFA\" - абревиатура на най-големите технологични компании Google, Apple, Facebook и Amazon - за да се гарантира, че световните гиганти плащат справедливи данъци за бизнес дейността си в Европа.Мер добави, че новият данък ще увеличи постъпленията през 2019 г. с 500 милиона евро.Франция и Германия настояват да се наложи данък от 3% върху технологичните компании, които печелят повече от 750 милиона евро в целия свят. Но Швеция, Ирландия и Дания категорично се обявиха против.В същото време финансовият министър коментира, че планира да посети Брюксел, за да обясни, че бюджетният дефицит ще бъде \"възможно най-близък\" до лимита от 3% от БВП.През миналата седмица еврокомисарят Пиер Московиси заяви, че Брюксел \"отблизо ще следи\" бюджетния дефицит на Франция, след като френският президент ", "date": "2018.12.17", "title": "Франция въвежда данък върху технологичните компании от 1 януари"}
{"url": "https://news.bg/bulgaria/api-magistralite-tryabva-da-sa-izchisteni-do-2-chasa-sled-spirane-na-snegovalezha.html", "text": "При почистването на републиканските пътища при снеговалежа в неделя са спазени техническите изисквания. Това заяви председателят на Управителният съвет на Агенция \"Пътна инфраструктура\" инж. Светослав Глосов.Той обясни, че срокът за почистване на автомагистралите е два часа след спиране на снеговалежа, а за останалите класове пътища сроковете са по-дълги.Инж. Глосов изтъкна, че практиката и в Западна Европа, и в САЩ е при силен снеговалеж пътят да се затваря и да не се допуска никакво движение.Правилата за движение трябва да се спазват, заяви той и даде пример с шофьори на ТИР-ове на автомагистрала \"Хемус\", които въпреки забраната за движение са навлезли в участъка и са блокирали трафика за часове. Други водачи пък са карали в аварийната лента и се е налагало шофьорите на снегопочистващата техника да ги молят да освободят лентата, за да могат да минат пред тях.Инж. Глосов увери, че снегопочистващата фирма, която отговаря за АМ \"Струма\" ще бъде санкционирана заради закъснението при почистването на участъка на територията на област Кюстендил.Относно публикуваните в социалните медии кадри за  той заяви, че подобна дейност е недопустима и е извършена без знанието на Агенция \"Пътна инфраструктура\".Фирмата ще фрезова участъка и ще го асфалтира отново за своя сметка, когато метеорологичните условия позволяват, увери той.Председателят на УС на Агенция \"Пътна инфраструктура\" изказа мнението си и за  Той посочи, че има много забележки към изпълнителя на проекта и реакциите му за внедряването на новите технологии.Водят се разговори с разработчика, който се опитва да ни изнудва, като иска безумно висока цена за поддържане на приложението, съобщи Глосов и подчерта, че ще се направи всичко възможно приложението да работи и да е съвместимо с тол системата, за да се дава навременна информация на шофьорите.", "date": "2018.12.17", "title": "АПИ: Магистралите трябва да са изчистени до 2 часа след спиране на снеговалежа"}
{"url": "https://news.bg/crime/mvr-se-sdobi-s-9-koli-ot-mezhdunarodnata-organizatsiya-po-migratsiya.html", "text": "Министерството на вътрешните работи получи дарение от 9 автомобила от Мисията на Международната организация по миграция (МОМ) в България.Дарените превозни средства са предназначени за нуждите на Дирекция \"Миграция\" с цел укрепване капацитета на институцията в доброто управление на миграционните потоци. Автомобилите ще бъдат използвани за осигуряване на нуждите на граждани на трети страни, търсещи международна закрила на територията страната ни.Церемонията се състоя по-рано днес, тематично в навечерието на Деня на мигранта - 18 декември. Дарението прие зам.-министърът на вътрешните работи Милко Бернер. Според него дарението било израз на признание за усилията, полагани от МВР.Министърът посочи, че миграционните процеси са едно от основните предизвикателства, с които ЕС се сблъсква през последните години и управлението на тези процеси са от изключително значение както за ЕС, така и за региона. Бернер изрази убеденост, че сътрудничеството с Международна организация по миграция и мисията ѝ в България ще продължи да се развива в дух на откритост, ползотворно сътрудничество и спазване на общите ценности, които споделяме.Днешното дарение е знак за това ползотворно взаимодействие, а техниката ще укрепи оперативната дейност на МВР, както и ще даде възможност за бърза реакция при спешни и кризисни ситуации, каквито в контекста на миграционните процеси винаги са възможни, допълни зам.-министърът.Дарението е в резултат на изпълнението на Грантово споразумение HOME/2016/AMIF/AG/EMAS/0051 \"По-нататъшно подобряване на капацитета за приемане на българската система за управление на убежището и миграцията\", сключено между Европейската комисия и МОМ в рамките на Механизма за спешно подпомагане в рамките на фонд \"Убежище, миграция и интеграция\".Проектът предвижда още доставка на контейнери за изграждане на селище за първоначално настаняване на граждани на трети страни в СДВНЧ - гр. Любимец, доставка на реанимобили за нуждите на Медицинския институт - МВР, както и подобряване на условията на приемане в центровете на Държавната агенция за бежанците към Министерския съвет и доставка на превозни средства за нуждите на агенцията.", "date": "2018.12.17", "title": "МВР се сдоби с 9 коли от Международната организация по миграция"}
{"url": "https://news.bg/int-politics/izrael-razrabotval-tayno-orazhie-nyamashto-analog-v-sveta.html", "text": "Премиерът на Израел Бенямин Нетаняху намекна загадъчно за оръжейна система, разработена от Израел, с която никоя друга страна в света не разполага. Това е станало по време на посещението му в държавната военна корпорация \"Израелски аерокосмически индустрии\", съобщават израелските медии.\"Тук те разработват ракети, които могат да стигнат до всяка точка на (бойната) сцена и до всяка цел. Това е нападателната сила на Държавата Израел, която е ключова за нас във всяка област. Те разработват тук оръжейни системи със специални възможности, с които никоя друга страна не разполага\", изтъкнал израелският премиер.\"Израелските аерокосмически индустрии знаят как да стигнат навсякъде, където решат и където ни е нужно за доброто на страната\", посочил Нетаняху, подчертавайки: \"Небето не е границата.\"Израелският премиер не е обяснил коментарите си, които бяха направени ден след като той каза, че Израел периодично навлиза на територията на Иран за разузнавателни цели.", "date": "2018.12.17", "title": "Израел разработвал тайно оръжие, нямащо аналог в света"}
{"url": "https://news.bg/world/erdogan-vseki-moment-mozhe-da-zapochnem-nova-voenna-operatsiya-v-siriya.html", "text": "Всеки момент Турция може да започне нова военна операция в Сирия. Това съобщи президентът на турската държава Реджеп Ердоган, цитиран от \"Ройтерс\".Той добави, че президентът на САЩ Доналд Тръмп положително е отговорил на плановете на Турция за операция източно от река Ефрат.Ердоган направи коментарите по време на реч в централния вилает Коня.През миналата седмица той обяви, че турските въоръжени сили ще започнат нова операция срещу сирийските кюрди източно от река Ефрат в Северна Сирия.По-рано днес Анкара се закани, че няма да се съобразява с Вашингтон и ще предприеме операция срещу кюрдите в Северна Сирия.Според Пентагона подобни едностранни военни действия са \"неприемливи\".Отношенията между двата натовски съюзника се обтегнаха заради политиката за Сирия. САЩ подкрепят сирийските кюрди срещу ДАЕШ (\"Ислямска държава\"), а Турция ги разглежда като терористи., след като Анкара обяви, че е убила осем кюрди. Въпреки протеста Турция продължи с бомбардировките.", "date": "2018.12.17", "title": "Ердоган: Всеки момент може да започнем нова военна операция в Сирия"}
{"url": "https://news.bg/politics/rumen-petkov-zove-da-ne-se-uchastva-v-terminala-kray-aleksandrupolis.html", "text": "Отминаващата 2018 е завършекът на една тенденция от последните десетилетия - задълбочаването на управленската и социалната криза. С такъв извод завършва годината политическа партия АБВ.Държавата е абдикирала от своите ключови задължения и пропада все повече, страната се намира в пълен икономически застой и безпътица. Като примери за кризата зам.-председателят на АБВ Любомира Ганчева посочи здравеопазването, социалната система, образованието, демографската криза.\"Българските села, които са оставени на произвола, а защитата на българските граждани е поверена в частни ръце с откритото признание, че държавата не може да се справи с проблеми като битовата престъпност и корупцията\", заяви Ганчева. Тя подчерта, че на ключови позиции продължава да има некомпетентни и корумпирани хора и национални предатели. Пример за това са скандалите с Търговския регистър, застрахователя \"Олимпик\", увеличаването на застраховката \"Гражданска отговорност\", но на този фон се случва и поредната наглост - назначаване за представител на България в Европейската банка за възстановяване и развитие досегашната шефка на КФН - Карина Караиванова. Според АБВ битката за възстановяване на държавността в България минава задължително през обръщане към позабравените принципи на солидарността, социалната справедливост и родолюбието.Председателят на АБВ Румен Петков също разкритикува основно енергийната политика, като определи като абсурд променената за пореден път от парламента Енергийна стратегия на България, с което се предвижда 20 процентово участие на страната ни в изграждането на терминал за втечнен природен газ до Александруполис. Той посочи, че съоръжението е частно и лишено от всякаква перспектива, особено предвид ограничените му възможности и обвързващите клаузи на договора.По-думите му Гърция разполага с друг огромен държавен терминал, предлагащ изключително добри условия. \"По същество в момента българската държава тръгва да финансира \"Капелузос груп\" и това трябва да спре веднага. В случая парите на всички български данъкоплатци няма да отидат за енергийна сигурност, а за финансирането на едно частно съоръжение в Гърция. Това е обличане на корупционни практики в парламентарни решения\", посочи той и допълни, че по този начин, в разрез с всички пазарни и икономически принципи НС задължава правителството и \"Булгартрансгаз\" да участва в губещото начинание.В заключение председателят на АБВ посочи, че хората в България и Европа се чувстват несигурни, което е една от причините за сериозните протести. \"Тази несигурност идва от системните конфликти, които се инициират от САЩ\", заяви Румен Петков и изброи търговската война с Китай, американски военен кораб в Черно море, мачкането на ООН, оттеглянето на Съединените щати от екологичните споразумения, гласувани от 200 държави, системната агресия спрямо Русия и то без никакви аргументи, като се започне от случая \"Скрипал\" и се премина през случая \"Кашоги\".Стигаме и до най-бруталния за нас българите случай на американска намеса за последните няколко месеца. Косово обявява намерение да сформира своя армия, което е в противоречие с всички предварително договорености за признаването му, включително и от България. Въпреки това Съединените щати немедлено подкрепят Косово с ясното съзнание, че това може да предизвика война на Балканския полуостров\", коментира Румен Петков и допълни, че е абсолютно недопустима и намесата на САЩ в православието и по-конкретно подкрепата им за създаването на Автокефална църква на Украйна.", "date": "2018.12.17", "title": "Румен Петков зове да не се участва в терминала край Александруполис"}
{"url": "https://news.bg/crime/i-tazi-godina-smeseni-patruli-ohranyavat-bansko.html", "text": " Започва работата на съвместните полицейски патрули в Банско, съобщиха от МВР.В зимния курорт вече пристигнаха командированите гръцки и румънски полицаи, които заедно с българските си колеги ще работят в смесени екипи през зимния туристически сезон.Гръцките полицейски служители бяха придружени от полицейския аташе в България Христос Кириазакис, а румънските - от главен комисар Флорин Йонуц Марин от дирекция \"Охранителна полиция\".За поредна година практиката за съвместно патрулиране ще бъде в полза на чуждестранните туристи в Банско. Очаква се, че присъствието на гръцките и румънските полицейски служители ще допринесе за спокойствието на туристите от двете държави.Директорът на Областната дирекция на МВР в Благоевград старши комисар Николай Хаджиев заяви, че целта е гостите на Банско да се чувстват защитени и спокойни на територията на курорта. Той допълни, че от Областната дирекция на МВР в Благоевград ще бъдат командировани 37 полицейски служители, които ще подпомагат опазването на обществения ред в града до края на сезона.Ще бъдат изградени три временни КПП с постоянно полицейско присъствие - на началната лифт станция, на Бъндеришка поляна и в местността Шилигарника.По повод провеждането на Световната купа по ски ще има и служители на Зоналното жандармерийско управление в София.Старши комисар Николай Хаджиев призова гражданите и гостите на Банско да уведомяват органите на реда за нарушения на обществения ред, за да се предприемат необходимите мерки.", "date": "2018.12.17", "title": "И тази година смесени патрули охраняват Банско"}
{"url": "https://news.bg/world/sto-e-potanala-v-dalboka-kriza-i-sasht-sa-v-epitsentara-y-predupredi-es.html", "text": "Европейският съюз обяви, че Световната търговска организация (СТО) е потънала в \"дълбока криза и САЩ са в епицентъра й\". Общността призова администрацията на Доналд Тръмп да излезе с конкретни предложения за реформа, информира \"Ройтерс\".Посланикът на ЕС в организацията Марк Ванхойкелен говори на преглед на търговските политики на САЩ в рамките на СТО.Той също така разкритикува ограниченията на САЩ в морския транспорт и на пазара на обществени поръчки, конкретно със законодателството \"Купувай американско\".През миналата седмица САЩ  ", "date": "2018.12.17", "title": "СТО е потънала в \"дълбока криза и САЩ са в епицентъра й\", предупреди ЕС"}
{"url": "https://news.bg/regions/izmamnik-specheli-2-dzhakpota-za-8-hil-lv-v-dimitrovgrad.html", "text": "Мъж е спечелили два джакпота на игрална машина чрез измама в Димитровград, пише БНР.Измамникът успял да манипулира компютърните данни на игрални машини и спечелил за отрицателно \"спечелил\" два джакпота. Спечелената сума била в размер на 8 хиляди лева. Сумата му била изплатена за 30 минути.Големият късмет на мъжа станал повод за съмнение, поради което управителят на залата започнал проверка. Той установил, че печалбите от игралните машини не са отразени от централния регистър на залата и сигнализирал за измамата.", "date": "2018.12.17", "title": "Измамник \"спечели\" 2 джакпота за 8 хил. лв. в Димитровград"}
{"url": "https://news.bg/crime/zadarzhaha-dvama-narkoprozivoditeli-v-selo-do-lovech.html", "text": "Неутрализираха нарколаборатория и задържаха двама мъже. Спецоперацията е проведена на територията на село Румянцево, област Ловеч и с. Девинци, област Плевен. Иззети са климатични инсталации, луминесцентни лампи, вентилатори, растения от рода на конопа.На адреса в село Румянцево, в момент на отглеждане на растения от рода на конопа и работеща технологична инсталация в помещения, специално оборудвани за това, 33-годишен от София и 41-годишен от Червен бряг.Иззети са 1000 растения от рода на конопа с различна височина и 20 изсушени растения, с общо тегло 2 кг. На адреса са открити и 4 климатични инсталации, 51 луминесцентни лампи, 50 вентилатори, както и 70 туби с различна вместимост, съдържащи течен тор, 40 чувала торо-почвена смес 9 влагомери и 10 термометри.В жилище в с. Девинци, обитавано от 33-годишния мъж, служителите на реда открили 2 г кокаин и 3 г хероин. Двамата мъже са задържани за 72 часа. Работата по досъдебното производство продължава.", "date": "2018.12.17", "title": "Задържаха двама наркопрозиводители в село до Ловеч"}
{"url": "https://news.bg/economics/biznesat-razdvoen-za-priemaneto-ni-v-evrozonata.html", "text": "Близо 50% от предприятията смятат, че бизнес средата се влошава, а в края на тази година положителните очаквания за следващата са определено по-малко.Като самооценка предприятията посочват \"застой\" и \"слаб растеж\".От Българската стопанска камара (БСК) очакват през следващата година ръстът на средната работна заплата да не надхвърли тазгодишното увеличение.Резултатите от проучването относно бизнес климата през 2018 и очакванията за 2019 г. по отношение на икономическата среда, инвестициите и работните места представи председателят на БСК Радосвет Радев.През 2018 г. бизнесът се колебае по отношение на- 50% одобряват подобна стъпка, 43% са против, а 7% не могат да преценят.През 2019 г. бизнесът очаква ръст на цените на енергията, на суровините, както и ръст на фискалната и регулаторната тежест. Що се касае до общото развитие на икономиката, налице е известно намаление на оптимистичните очаквания спрямо предходната година.Намеренията на анкетираните за следващата година са свързани с разработването на нови продукти и търсенето на нови пазари. Всичко това се отразява и върху плановете на работодателите за наемане на нови работници, както и за увеличаване на трудовите възнаграждения.В проучването на БСК почти половината от участниците посочват, че е налице влошаване на бизнес средата, а една трета отчитат липса на промяна в бизнес средата.14% от анкетираните смятат, че бизнесът се подобрява и 49% са на мнение, че се влошава. 34% от анкетираните отчитат, че няма промяна в бизнеса и само 4% не могат да преценят.По отношение на състоянието на фирмите спрямо предходно изследване е налице известно отстъпление, като 49% от анкетираните отчитат застой в развитието си, 26% - влошаване, а 24% декларират положително изменение на показателите на фирмите.Най-силно одобрение срещат предложенията за повишаване на количествените прагове за независим финансов одит на годишните финансови отчети (74%), за въвеждане на диференцирани ставки по ДДС (72%). С висока подкрепа от 57% се ползва улесняването на процедурите за привличане на работници от страни извън Европейския съюз.Преобладаващо негативно се оценява административното определяне на минималната работна заплата (81%), а 77% не одобряват въвеждането на квоти за наемане на хора с трайни увреждания. 64% от запитаните не одобряват увеличението на максималния осигурителен доход от 2600 на 3000 лв.76% от респондентите не одобряват промените в Наредбата за касовите апарати, а всеки трети има притеснения, че няма да успее да отговори на изискванията на наредбата в . 66% декларират, че през настоящата година не са участвали в конкурси за обществени поръчки. Останалите 34% посочват, че са ставали свидетели на некоректни и незаконни практики.Относно оценките на държавните институции, то 69% подкрепят омбудсмана, а 57% президента. Изпълнителната и местната власти събират еднакъв процент на одобрение - 19%, като през предходната година одобрението е било 25-26%.Работата на евродепутатите одобряват 16% от анкетираните, но както и в предходните години, делът на затрудняващите се да дадат оценка се запазва сравнително висок (36%).Продължава да е твърде нисък процентът на отговорилите, че се подобрява достъпът до правосъдие - 18% през 2018 г. при 12% през 2017 г.Според 58% от участниците в проучването корупцията е нараснала, а според 49% се увеличава престъпността.По отношение на работните места тенденцията е негативна - през миналата година 20% от анкетираните са посочили, че през годината са намалили броя на работниците си, а през 2018 г. отговорилите по този начин са 25%.", "date": "2018.12.17", "title": "Бизнесът раздвоен за приемането ни в Еврозоната"}
{"url": "https://news.bg/politics/v-bsp-ochakvat-sega-snegorini-da-protestirat-sreshtu-tyah.html", "text": "Снегът така затрупал страната и затова БСП реши да сподели позицията си на брифинг в партийната централа.Кирил Добрев обвърза непочистването на снежните улици с п.Недоволен от демонстрацията на строителите, Добрев обясни, че социалистите не са недоволни от работниците и инженерите.Левицата е против начина на провеждане на обществени поръчки.Добрев цитира статуса на \"тежката артилерия на ГЕРБ\" и на \"фурията\", както той се изрази , Десислава Атанасова, която вчера критично реагира с пост във \"Фейсбук\" за начина на почистване на пътищата.Не питайте кой чисти, а питайте как са проведени търговете, призова Кирил Добрев. Ако търговете били нормално проведени, нямало да има проблеми, според него.Предлагам всички снегорини да се съберат в София и да стачкуват срещу БСП, на шега предложи социалистът, но допълни, че освен това същите хора, които строят пътища, ги и чистят.В столицата имало само едно чисто трасе - това е \"Граф Игнатиев\", където никой не минавал.", "date": "2018.12.17", "title": "В БСП очакват сега снегорини да протестират срещу тях"}
{"url": "https://news.bg/int-politics/severna-koreya-predupredi-sasht-yadrenoto-razorazhavane-e-v-opasnost.html", "text": "Северна Корея укори администрацията на САЩ за увеличаването на санкциите и натиска върху въоръжената с ядрени оръжия изолирана комунистическа държава, предупреждавайки за връщане към \"размяната на огън\" и че разоръжаването на Пхенян може да бъде блокирано завинаги, съобщава \"Ройтерс\".Злъчният отговор на Северна Корея дойде, след като САЩ обявиха, че са наложили санкции на трима севернокорейски официални лица, сред които и високопоставен съветник на севернокорейския вожд Ким Чен-ун за предполагаеми нарушения на правата на човека.Ядреното разоръжаване на Северна Корея постигна слаб напредък, откакто Ким Чен-ун и президентът на САЩ Доналд Тръмп се срещнаха в Сингапур през юни на историческа среща. Двете страни трябва да преразгледат разговорите на работно равнище между държавния секретар Майк Помпео и високопоставеният севернокорейски властник Ким Йон-чол, които бяха отменени внезапно през ноември.Въпреки че приветства Тръмп за \"желанието\" му да подобри отношенията със Северна Корея, Пхенян обвини Държавния департамент на САЩ, че имал за цел да върне отношенията между КНДР и САЩ назад към състоянието им от миналата година, които бяха белязани от \"размяна на огън\".Външното министерство на Северна Корея подчерта, че Вашингтон е взел \"мерки за санкции около осем пъти срещу компании, физически лица и кораби не само от КНДР, но и също и от Русия, Китай и други трети страни...\"Ако американската администрация вярва, че засилените санкции и натиск биха принудили Пхенян да изостави ядрените си оръжия, \"това ще е най-голямата нейна грешка и ще блокира завинаги пътя за ядрено разоръжаване на Корейския полуостров - резултат, който никой не желае\", се изтъква в изявлението на севернокорейското външно ведомство.", "date": "2018.12.17", "title": "Северна Корея предупреди САЩ: Ядреното разоръжаване е в опасност"}
{"url": "https://news.bg/world/kak-populistite-v-italiya-izpolzvaha-feysbuk-za-da-spechelyat-vlastta.html", "text": "Британското издание \"Гардиън\" разкрива как популистите в Италия са използвали \"Фейсбук\", за да спечелят властта.Доминацията на двамата популистки политически лидери в Италия Матео Салвини и Луиджи ди Майо във \"Фейсбук\" разкрива невиждани преди данни, които показват как те са използвали видео и предавания на живо в социалната мрежа, за да заобиколят традиционните медии и да разпалят разногласия по време на парламентарните избори.Салвини и Ди Майо са задминали политическите си съперници, включително бившия премиер Матео Ренци, със своята активност във \"Фейсбук\".Данните от \"Фейсбук\", които показват активността на шестте партийни лидери в Италия два месеца преди изборите, са събрани от преподаватели от медийна лаборатория към Пизанския университет.Установено е, че всички 25 най-споделяни съобщения във \"Фейсбук\" през двата месеца преди изборите са видеоматериали, излъчване на живо и снимки от Салвини, лидер на крайнодясната \"Лига\", или Ди Майо, лидер на Движение \"Пет звезди\".Двамата, които се конкурираха на изборите, но след това договориха правителствена коалиция, доминират във \"Фейсбук\" с около 7,8 милиона харесвания и споделяния всеки по време на двумесечната предизборна кампания.След тях е Джорджа Мелони, лидер на малката популистка крайнодясна партия \"Италиански братя\", с 2,6 милиона харесвания и споделяния в социалната мрежа. Ренци, който е публикувал повече текстови съобщения в сравнение с всеки друг политик, си е осигурил 1,5 милиона харесвания и споделяния.Най-малко ефективни в социалната мрежа са бившият премиер Силвио Берлускони и левият политик Пиетро Грасо.Аудиторията на Салвини във \"Фейсбук\" е 3,4 милиона по-голяма от всеки друг политик в Европа. Крайнодесният лидер засили използването на социалната мрежа, откакто зае поста на вътрешен министър на Италия, използвайки платформата, за да експлоатира напрежението около имиграцията.Най-популярното видео на Салвини, според анализа, е клип от реч в Европейския парламент. Той неточно твърди, че е бил \"цензуриран\" от традиционните медии. На клипа Салвини предупреждава, че през последните няколко години Италия е приела 600 000 измислени бежанци, които не бягат от война, а носят война.Видеоматериалите на Ди Майо са с различен тон. Той се оплаква от негативното медийно отразяване и политическата корупция. Тези материали изглежда са широкоразпространявани сред младите, лоялните и дигитално активни гласоподаватели.Само едно съобщение във \"Фейсбук\" от основните 25 е на Ренци. Става въпрос за снимка с торта, която е приготвена от семейството му и е оставена на масата. Ренци пише: \"Колко мило: животът е по-голям от политиката\". Съобщението е харесано и споделено повече от 63 000 пъти.В интервю за \"Гардиън\" през октомври Ренци призна, че социалната мрежа трансформира политиката.", "date": "2018.12.17", "title": "Как популистите в Италия използваха „Фейсбук”, за да спечелят властта?"}
{"url": "https://news.bg/society/otkriha-novata-otsechka-ot-am-struma-mezhdu-kresna-i-sandanski.html", "text": "Официално беше открита новата отсечка от АМ \"Струма\" между Кресна и Сандански.Новата отсечка е с дължина 24 километра.По нея има 3 пътни възела, 25 големи съоръжения, както и 4 площадки за отдих.Официалната церемония по откриването на магистралата свърши преди около час. Трасето ще бъде отворено за движение за всички след около един час.За първи път на родна магистрала има 4 изградени места за отдих с паркинги за тирове и леки автомобили. Има поставени тоалетни и предстои да бъдат изградени и заведения за хранене, както и бензиностанции, пише БНТ.До завършването на цялата магистрала остава да се изградят още две отсечки - между Благоевград и Крупник и в Кресненското дефиле.Въпреки липсата на консенсус за изграждането на магистралата в Кресненското дефиле, беше избран вариантът трасето да бъде на две части, като в посока от Симитли към Кресна да се използва сегашният главен път Е-79, а в обратната посока ще бъде построено ново трасе през планината, източно от Кресна и ще минава през селата Ощава и Стара Кресна.Алтернативен път няма да има.Трасето през Кресненското дефиле няма и да има статут на магистрала, а на скоростен път.С откриването на новите 24 км от магистралата движението към границата ни с Гърция се изнася извън 3 населени места - Сандански, Струмяни и Долна Градешница, което ще облекчи значително трафика.На церемонията присъстваха транспортният министър Росен Желязков и регионалният министър Петя Аврамова.Аврамова заяви, че процедурата за избор на изпълнител за проектирането и изграждането на магистралата през Кресненското дефиле е пусната от месец август. Очаква се строителството да започне през следващата година и да бъде завършено в срок.", "date": "2018.12.17", "title": "Откриха новата отсечка от АМ \"Струма\" между Кресна и Сандански"}
{"url": "https://news.bg/regions/tsenko-chokov-pak-deribeystval-v-galiche-skochiha-chervenite.html", "text": "Ценко Чоков пак тормози Галиче. За това се оплака Веселин Тушинов, който беше кандидат за кмет на червените в селото. Самият той бил жертва на палежи и тормоз от страна на хората на Чоков. Това е опит да се унищожи моето семейство, заяви Тушинов, който вече смята, че полиция и държава няма: Там няма закони, няма държава.Чоков и групата му дерибействали в Галиче, по мнението му. Страхът е повсеместен, ситуацията излиза извън контрол, обясни още Веселин Тушинов. Както са тръгнали нещата, няма да останат свидетели срещу Чоков и групата му, които тормозели свидетели по делото срещу бившия кмет. Докога ще продължават нещата, пита още той.Кирил Добрев призова незабавна проверка и шефът на полицията във Враца да бъде отстранен. Червените искат да се възстанови редът и спокойствието в селото. Ако няма промяна, левите ще искат оставката на силовия министър. Безчинствата продължават, недоволен е Добрев.Припомняме, срещу Ценко Чоков бяха повдигнати обвинения за ръководене на престъпна група за лихварство, за отвличане, побой и за палеж на автомобил.Въпреки че беше , той беше признат за виновен за другите две деяния. Поради това през май тази година Чоков беше  за деянията си.Няколко месеца по-късно обаче той беше  заради влошеното си здравословно състояние. Тогава от Спецапелативният съд увериха, че Чоков ще остане в София, за да няма възможност да извърши ново престъпление в Галиче.През октомври тази година по искане на Комисията за отнемане на незаконно придобито имущество , което възлиза на над 3.2 милиона лева.", "date": "2018.12.17", "title": "Ценко Чоков пак дерибействал в Галиче, скочиха червените"}
{"url": "https://news.bg/society/protestirashti-pred-kevr-iskat-ostavkata-na-ivanov.html", "text": "Близо 50 души се събраха на протест пред сграда на Комисията за енергийно и водно регулиране (КЕВР). Те негодуват срещу цените на тока, топлата и студената вода, и парното.Сред недоволните могат да се видят и представители на БСП, сред които общинският съветник Николай Николов и Милка Христова.Част от протестиращите искат оставката на председателят на КЕВР Иван Иванов, а други са на мнение, че той трябва да отиде на съд.Протестиращите носят плакати с надписи \"Време е да сложил жилетките\", \"И за въздуха ли ще плащаме\", \"Убиват ни с тока, водата и парното\", \"КЕВР - Крадиливи-еничари-вечни-разбойници\".Цветанка Илиева, клиент на Софийска вода и участник в протест, заяви за news.bg, че тя не е съгласна с повишаване на цената на водата в София. Илиева посочи, че неправилно КЕВР увеличава цената на водата с инфлацията.Според нея трябва да бъдат увеличени само разходите, които се влияят от инфлацията. Има някои разходи обаче, които не се влияят от инфлацията, но тя пак ги завишава. По този начин се гарантират между 4-5 милиона лева приходи на Софийска вода, негодува Илиева.Тя поиска да се вземат политически, икономически и законодателни мерки, с които да се спре повишаване цената на водата в София. КЕВР трябва да бъдат по-инициативни в своята дейност и да предоставят повече информация на държавните институции, на базата на която да се вземат решение в Народното събрание и правителството.Друг участник в протеста коментира за news.bg, че цената на водата в България се увеличава съвсем необосновано. Според него цената на водата трябва да се определя от себестойността.Не е правилно обаче цената да се определя в зависимост от поносимостта на гражданите да плащат такава цена, посочи още участникът в протеста.КЕВР трябва се закрие като организация, защото нищо не прави, искат още протестиращите.", "date": "2018.12.17", "title": "Протестиращи пред КЕВР искат оставката на Иванов"}
{"url": "https://news.bg/world/mey-vtori-referendum-za-brekzit-nanasya-nepopravimi-shteti-i-shte-narushi-obeshtanieto.html", "text": "Втори референдум за Брекзит би нанесъл \"непоправими щети\" върху политиката и ще наруши обещанието към британския народ.Това ще предупреди британският премиер Тереза Мей, информира \"Ройтерс\".Тя отхвърля призива на политици за провеждане на референдум като единствения възможен начин за излизане от безизходицата.След турбулентна седмица, в която  и се опита в последния момент да договори промени в споразумението за Брекзит на срещата на върха на ЕС в Брюксел, Мей е в задънена улица с предлаганото споразумение, което дълбоко разделя британския парламент.Все повече политици призовават за втори референдум, след като ЕС предложи малки отстъпки, за да спечели подкрепата на британските депутати. Но Мей и нейни министри многократно заявиха, че изключват втори референдум, тъй като смятат, че ще доведе до най-голямото разделение от Втората световна война и ще предаде тези британци, които гласуваха за напускане на ЕС на референдума през 2016 г.Това увеличава риска от Брекзит без споразумение по-малко от 4 месеца преди крайната дата - сценарий, който според бизнеса би бил катастрофален за петата най-голяма икономика в света.\"\", ще каже Мей пред депутатите, според извадка от речта й.\"\", ще поясни тя.", "date": "2018.12.17", "title": "Мей: Втори референдум за Брекзит нанася “непоправими щети” и ще наруши обещанието"}
{"url": "https://news.bg/energy/ek-nalozhi-77-mln-evro-globa-na-beh-za-monopol.html", "text": "Европейската комисия наложи глоба на \"Български енергиен холдинг\" (БЕХ) в размер на над 77 милиона евро.Глобата на ЕК е наложена на БЕХ, неговото дъщерно дружество за доставка на газ \"Булгаргаз\" и неговото дъщерно дружество за газова инфраструктура \"Булгартрансгаз\" (\"групата БЕХ\").Точната сума на глобата е 77 068 000 евро.Причината за глобата - блокиране на достъпа на конкуренти до ключова газова инфраструктура в България в нарушение на антитръстовите правила на ЕС.Решението на ЕК е взето днес. В него се констатира, че групата БЕХ има господстващо положение както на пазарите за газова инфраструктура, така и на пазарите за доставка на газ в България.Друго заключение на ЕК гласи, че БЕХ и неговите дъщерни дружества са злоупотребили с господстващото си положение, като са възпрепятствали навлизането на пазарите за доставка на газ в България чрез неправомерно ограничаване на достъпа до притежаваната и експлоатираната от тях инфраструктура.БЕХ е използвало господстващото положение на едно от дъщерните си дружества — \"Булгартрансгаз\", за да защити почти монополното положение на другото си дъщерно дружество \"Булгаргаз\" по отношение на доставките на газ.Освен това \"Булгаргаз\" се е презапасявало с капацитет по единствения газопровод за внос, транспортиращ газ през Румъния за България, за да не може той да бъде използван от потенциални конкуренти, информират от ЕК.Премахването на пречките пред навлизането на конкуренти ще позволи на българския пазар на газ на едро да функционира по-ефективно, с повече купувачи и продавачи, и ще осигури на българските потребители по-добри цени и възможност за избор на доставчици на газ.Това ще бъде допълнително улеснено от неотдавнашното откриване на , за която Комисията , както и от , който ще даде възможност на българските търговци на едро да разнообразят своите източници на доставки, допълват от Комисията.", "date": "2018.12.17", "title": "ЕК наложи 77 млн. евро глоба на БЕХ за монопол"}
{"url": "https://news.bg/economics/rekordno-malko-bezrabotni-prez-noemvri.html", "text": "Безработицата през ноември е най-ниска от 10 години насам. Това показва административната статистика на Агенцията по заетостта.През миналия месец тя е била едва 6%, което е най-нискaта стойност на показателя за месеца през последното десетилетие.През ноември общият брой на регистрираните безработни е 197 783 души, като новорегистрираните са 30 525. От тях 1 680 не са били нито заети, нито учащи и не са търсили работа.От началото на 2018 г. 64 036 души са намерили работа чрез трудови борси, информационни събития, срещи с кариерните центрове или медиатори.Малко над 4 000 са регистрираните в бюрата по труда през ноември след завръщане от сезонна работа в чужбина.Освен към безработните дейността на бюрата по труда е насочена и към заети, учащи и пенсионери. От тези групи общо 483 души са били регистрирани през ноември като търсещи работа.През миналия месец 18 590 души са постъпили на работа, като 86.4% от тях са устроени в реалната икономика. В субсидирана заетост са включени 2 537 лица, от които 2 287 са по схеми на Оперативна програма \"Развитие на човешките ресурси\", 160 - по програми и 90 - по мерки за обучение и заетост.От началото на годината общо 15 998 безработни са включени в обучения за придобиване на нова квалификация и ключови компетентности, а завършилите успешно са 14 477.Заявените работни места на първичния пазар на труда през ноември са 12 280, като 82.9% от тях са в частния сектор. Най-голям дял свободни работни места са заявени в преработващата промишленост (29.3%), търговията, ремонта на автомобили и мотоциклети (16.7%), административните и спомагателните дейности (16.0%), хотелиерството и ресторантьорството (6.6%) и строителството (4.5%).Най-търсените групи професии през месеца са: преподаватели; оператори на стационарни машини и съоръжения; монтажници; водачи на МПС и подвижни съоръжения; продавачи; персонал в сферата на персоналните услуги (бармани, сервитьори, готвачи, камериери и др.); работници в добивната и преработващата промишленост, строителството и транспорта; квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии.", "date": "2018.12.17", "title": "Рекордно малко безработни през ноември"}
{"url": "https://news.bg/regions/mazh-izmrazna-do-smart-v-momchilgrad.html", "text": "Мъж измръзна до смърт в Момчилград, съобщиха от Областната дирекция на МВР в Кърджали.Инцидентът станал вчера, 16 декември. Около 20 часа вечерта в полицията постъпил сигнал за открит мъртъв мъж в района на ЖП прелез в града. При извършения оглед било установено, че починалият е 55-годишен местен жител. По тялото не били открити следи от насилствена смърт.По първоначални данни мъжът починал от измръзване, след като прекарал нощта навън.Тялото е транспортирано за аутопсия в болница в Кърджали.По случая е образувано досъдебно производство.", "date": "2018.12.17", "title": "Мъж измръзна до смърт в Момчилград"}
{"url": "https://news.bg/int-politics/rusiya-se-pohvali-s-visoka-efektivnost-na-raketite-iskander-v-siriya.html", "text": "Оперативно-тактическият ракетен комплекс \"Искандер\" и реактивните системи за залпов огън \"Торнадо-Г\" и \"Смерч\" са показали висока ефективност по време на бойни действия в Сирия.За това се похвали руският вицепремиер Юрий Борисов пред журналисти по време на пътуване до Сирия, съобщават руските медии.\"Ракетният комплекс \"Искандер-М\" потвърди своята ефективност, както и реактивните системи за залпов огън \"Торнадо-Г\" и \"Смерч\", посочил Борисов.По думите му, като цяло руското оръжие по време на кампанията в Сирия потвърдило своите високи характеристики.\"Работата в бойни условия потвърди високите характеристики на руското оръжие и неговите традиционни предимства - простота на експлоатацията и надеждност при употреба\", коментира руският вицепремиер.", "date": "2018.12.17", "title": "Русия се похвали с висока ефективност на ракетите \"Искандер\" в Сирия"}
{"url": "https://news.bg/world/novi-pregovori-za-mir-mezhdu-talibanite-i-sasht.html", "text": "Представители на афганистанските талибани и американски представители днес ще проведат среща в Обединените арабски емирства, обяви говорител на екстремистката организация, информира \"Ройтерс\".Замесените в конфликта страни се опитват да установят базата за преговори за прекратяване на 17-годишната война в Афганистан.Забихула Муджахид поясни, че представители на Саудитска Арабия, Пакистан и ОАЕ също ще вземат участие.САЩ и талибаните проведоха най-малко две срещи в Катар.Американското посолство в Кабул не потвърждава информация.Талибаните отказват да преговарят директно с международно признатото правителство в Кабул, което е разглеждано като незаконно наложен от чужбина режим.Според екстремистите, които се опитва да наложат ислямското право от свалянето им през 2001 г., подчертават, че присъствието на международни сили в Афганистан е основна пречка за установяване на мир. Въпреки че страните засилиха преговорите, боевете продължават и жертвите непрестанно се увеличават.", "date": "2018.12.17", "title": "Нови преговори за мир между талибаните и САЩ"}
{"url": "https://news.bg/politics/tsvetanov-i-predstaviteli-na-sasht-zatvarzhdavat-partnyorstvoto-s-balgariya.html", "text": "Цветан Цветанов обсъжда енергийната сигурност и диверсификацията на енергийните източници, както и сътрудничеството в сектор \"Сигурност\" и обмена на добри практики и експертиза със зам.-помощник държавния секретар на САЩ Матю Бойс и посланикът на САЩ в България Ерик Рубин.Представителите на САЩ и Цветанов дават висока оценка за двустранните срещи в последните месеци, сред които срещите на премиера Бойко Борисов с държавния секретар на САЩ Майк Помпео в Ню Йорк и със зам.-държавния секретар Джон Съливан в София.Цветанов и Бойс обсъдиха двустранните отношения между България и САЩ, като отбелязаха високото ниво на сътрудничество във всички сфери от взаимен интерес. Подчертана е важността на България за стабилността в регионите на Западните Балкани и Черно море.Двамата отчитат, че затвърждаването на стратегическото партньорство САЩ-България и САЩ-ЕС е от ключово значение за успешното противодействие на опитите на трети страни за дестабилизиращо влияние в ЕС и региона, за уронване на демократичните ценности и за системно незачитане на международното право. за защита на българския народ, коментира вчера зам.-държавния секретар на САЩ Джон Съливан при посещението си в България.Припомняме, Съливан имаше срещи с президента Румен Радев, с премиера Бойко Борисов и с военния министър Красимир Каракачанов. , увери премиерът Борисов.Президентът Радев на срещата си с американския зам.-държавен секретар заяви, че на боен изтребител за армията ни.С военния министър . заяви зам.-държавният секретар Съливан.Припомняме, миналата седмица енергийният министър Теменужка  за търговия с природен газ в България.Все още , заяви посланика на Русия у нас Анатолий Макаров по време на годишната си пресконференция пред български медии в София.Нямало официална информация, че тръбата ще се пренасочи от Турция към Гърция за Италия, каквато информация се появи по-рано, след на руския президент Владимир Путин с министър-председателя на Гърция Алексис Ципрас.\"Чух, че даже тръбата се нарича \"\". Ципрас действително дойде в Москва и води преговори на тази тема, \"Турски поток\" да мине през Гърция за Италия. Но това засега са само изявления\", обясни Макаров., заяви Борисов на 30 май след .Гръцкият премиер . След самата среща, Гърция обяви .", "date": "2018.12.17", "title": "Цветанов и представители на САЩ затвърждават партньорството с България"}
{"url": "https://news.bg/int-politics/solomon-pasi-obyavi-iskame-ot-papa-frantsisk-da-ni-dade-kardinal.html", "text": "Папа Франциск ще посети България между 5 и 7 май 2019 г. Всяка визита на глава на Римо-католическата църква има различен приоритет, коментира Соломон Паси, президент на Атлантическия клуб, в сутрешния блок на БНТ.Той върна лентата почти 17 години назад, когато страната ни беше посетена от папа Йоан Павел II. Бившият ни външен министър води 8-годишна кампания за посещението на Йоан Павел II.Паси разказа, как при изпращането на папа Йоан Павел II му е предал писмо, в което е направил национална заявка да има български кардинал по католическа линия.\"От папа Франциск, като дойде може да поискаме именно това - да ни даде кардинал\", заяви Соломон Паси.Той поясни, че визитата на папа Йоан Павел II е била важна заради атентата срещу него на 13 май 1981 г., когато България беше напълно незаслужено обвинена - страната ни нямаше роля в този атентат.Първата покана към папа Йоан Павел II идва от президента д-р Желю Желев, след това е имало много покани. При посещението си в България през май 2002 г. папа Йоан Павел II обяви в срещата си с президента, че България няма отношение към атентата и с това случаят беше приключен. Това изчисти огромно петно от имиджа на България, каза Паси.\"И не смятам, че е случайно, че същата тази година през есента получаваме поканата за членство в НАТО и получаваме датата за членство на България в ЕС - по време на датското председателство на ЕС\", допълни бившият ни външен министър.", "date": "2018.12.17", "title": "Соломон Паси обяви: Искаме от папа Франциск да ни даде кардинал"}
{"url": "https://news.bg/regions/otkrivat-gkpp-krushari-dobromir.html", "text": "Граничният контролно-пропускателен пункт Крушари - Добромир на границата ни с Румъния се открива официално днес, предаде БНР.Решението пунктът да бъде въведен в експлоатация беше взето от Министерският съвет през ноември. То е в изпълнение на междуправителствено споразумение, което страната ни подписа с Румъния през 2012 г., за откриване на два нови ГКПП в точките  и Крушари - Добромир.Шосейният граничен преход е изграден на румънска територия. Предвиждат се съоръжения за гранични проверки както от румънските, така и от българските гранични полицейски органи.Новият пункт ще е достъпен за моторни превозни средства до три тона и половина. Той ще е с работно време от 8.00 до 20.00 часа.", "date": "2018.12.17", "title": "Откриват ГКПП Крушари - Добромир"}
{"url": "https://news.bg/world/kalendari-s-putin-sa-po-prodavani-ot-tezi-s-mestni-zvezdi-v-yaponiya.html", "text": "Последният календар с руския лидер Владимир Путин е по-продаван от тези с местни звезди в Япония, пише \"Гардиън\".Веригата магазини Loft, която държи правата, съобщи, че в Япония доминира продажбата на календар с 66-годишния руски лидер.Две седмици преди края на 2018 г. календарите с Путин са по-популярни от тези с японския актьор Кей Танака и олимпийския шампион по фигурно пързаляне Юдзуру Ханю.SoraNews24 спекулира, че докато някои купуват календарите с Путин като \"някаква практическа шега\", други наистина са заинтересовани от живота на руския лидер и личността му извън Кремъл.Не за първи път календари с Путин са едни от най-продаваните в Япония преди новогодишните празници. През 2017 г. японските потребители също сериозно купуваха календари с Путин.През 2016 г. за първи официално започна продажбата на календари в Япония с руския лидер, който е гол до кръста и лови риба, както и практикува джудо.Медии в Япония коментират, че много хора купуват календарите, включително голям брой жени, защото са привлечени от нетрадиционния мачо стил на Путин.", "date": "2018.12.17", "title": "Календари с Путин са по-продавани от тези с местни звезди в Япония"}
{"url": "https://news.bg/crime/nameriha-ubita-mlada-zhena-v-stolichniya-hotel-rila.html", "text": "24-годишна жена е открита мъртва в х-л \"Рила\" в центъра на София, съобщават от пресцентъра на МВР. Уточнява се, че сигналът за откритото тяло е подаден малко след 8 часа тази сутрин в полицията.За престъплението е задържан 37-годишния Димитър Ръжев. Според БНР той е криминално проявен, родом от Пловдив.Той имал регистрации в полицията за грабеж и притежание на фалшиви пари. При задържането му той е бил във видимо неадекватно състояние, като според МВР той имал психически отклонения. ", "date": "2018.12.17", "title": "Намериха убита млада жена в столичния хотел \"Рила\""}
{"url": "https://news.bg/world/pravitelstvoto-spira-rabota-ako-nyama-pari-za-stena-predupredi-beliyat-dom.html", "text": "Топ съветник на президента на САЩ Доналд Тръмп предупреди, че администрацията е подготвена да спре работата на правителството, за да получи финансиране за строителството на дълго обещаваната стена по американско-мексиканската граница, пише \"Гардиън\".От своя страна демократите отказват да променят позицията си с цел избягване замразяване работата на правителството.Стивън Милър, съветник на Белия дом и ключова фигура зад твърдата имиграционна политика на Тръмп, коментира: \"Ние ще направим каквото е нужно, за да построим стената по границата\".Той поясни пред CBS, че подобно препятствие е необходимо, за да се прекрати \"тази продължаваща криза с нелегалната имиграция\". Има предвид мигранти от Мексико, Централна и Южна Америка, които се опитват да влязат в САЩ, бягайки от родните си държави заради бедност или насилие.Администрацията на Тръмп се опитва да получи необходимата подкрепа от демократите в Конгреса за отпускане на федерални средства за стената. Мярката трябва да бъде прокарана като част от по-голям бюджет до петък полунощ или правителството на САЩ временно ще спре работа.Запитан дали \"каквото е нужно\" включва спиране работата на правителството, Милър отговори утвърдително.Според него \"това е фундаментален проблем\". Става въпрос дали САЩ ще останат суверенна държава.През миналата седмица лидерите на демократите . Тръмп заяви, че би бил \"горд\" да спре работата на правителството, ако не получи 5 милиарда долара за стената.Демократите не обещават повече от 1,3 милиарда долара.", "date": "2018.12.17", "title": "Правителството спира работа, ако няма пари за стена, предупреди Белият дом"}
{"url": "https://news.bg/crime/promenite-v-npk-sa-vrashtane-vekove-nazad-v-istoriyata-na-pravoto.html", "text": "Връщаме се векове назад в историята на правото. Това заяви адвокат Александър Кашъмов от \"Програма Достъп до информация\" пред бТВ.Изказването му е по повод новите текстове в Наказателно-процесуалния кодекс (НПК) и антикорупционния закон, които бяха приети от депутатите през последните дни.Основните промени, които бяха въведени в НПК, са следните:Управляващите твърдят, че целта е да се защитят интересите на обществото и държавата. Експерти обаче виждат в промените начин да бъде ограничено правото на защита.Според Кашъмов не е редно законът да се променя само защото някой не си е свършил работата и е написал обвинителен акт от десетки хиляди страници. По негови думи решението да не се чете обвинителният акт е свързано с Относно въведените промени при уведомяването за задържане той изрази опасенията си, че подобни двудневни тайни арести могат да се използват за репресии. Според него има опасност от връщане към полицейското насилие, тъй като определеният срок може да бъде използван за оказване на физически и психически натиск върху задържаните.По негови думи по този начин родителите отново ще трябва да обикалят районните управления, ако децата им не се приберат навреме.Кашъмов упрекна и пренебрегването на тълкувателното решение на Върховния касационен съд, който постанови, че не може да се започва процедура за конфискация срещу лица, които са защитили невинността си в съда.\"Това е битка срещу българският гражданин и неговите права\", отсече той и изтъкна, че подобно нещо предполага връщане към 40-те години, когато комунистическата власт е отнемала имуществото на хората и е национализирала имотите.", "date": "2018.12.17", "title": "Промените в НПК са връщане векове назад в историята на правото"}
{"url": "https://news.bg/crime/zapaliha-koli-na-svideteli-po-sudzhukgeyt-v-dobrich.html", "text": "Запалени са били автомобили в Добрич през нощта. Напълно изгорели са два автомобила, нанесени са щети и на гараж пред кооперация.Няма пострадали хора.По информация на Нова телевизия двата автомобила са собственост на свидетели по \"Суджукгейт\". Скандалът \"Суджукгейт\" беше свързан с бившия депутат от ГЕРБ Живко Мартинов, който е обвиняем. Срещу него бяха повдигнати 6 обвинения, като делото продължава.", "date": "2018.12.17", "title": "Запалиха коли на свидетели по \"Суджукгейт\" в Добрич"}
{"url": "https://news.bg/world/moshtna-bombena-eksploziya-pred-gratska-televiziya.html", "text": "Мощна бомбена експлозия пред частната гръцка телевизия Skai рано тази сутрин причини големи щети. Няма пострадали при нападението, информира АП.Местната полиция съобщи, че експлозията е станала около 02,35 часа пред централата на телевизията в крайбрежен район до Атина. Телефонно предупреждение към новинарски сайт и друга телевизия принудили властите да евакуират сградата.Все още никой не е поел отговорност. В миналото въоръжени крайнолеви и анархистки организации са атакували медии.\"\", коментира министърът на обществения ред Олга Геровасили.Тя поясни, че звеното за борба с тероризма към полицията води разследването.Взривната вълна счупи прозорците и разруши фасадата на сградата. Има и щети по намиращите се в близост сгради и автомобили.Бомбата е била поставена на метална мантинела на натоварен крайбрежен път южно от Атина.Skai продължи да излъчва на живо, предавайки извън сградата, докато радиото продължи предаванията си в сградата.Нападението в понеделник има белезите на бомбената атака срещу съдебна сграда в централната част на Атина на 22 декември 2017 г. Тогава отговорност пое крайнолявата група Popular Fighters Group.", "date": "2018.12.17", "title": "Мощна бомбена експлозия пред гръцка телевизия"}
{"url": "https://news.bg/health/gripat-se-razviva-za-okolo-2-3-chasa-preduprezhdava-prof-kantardzhiev.html", "text": "Грипът се развива за около 2-3 часа. За това предупреди пред БНТ директорът на Националния център по заразни и паразитни болести проф. д-р Тодор Кантарджиев.Той обясни, че най-важното за лечението на заболяването е да се има предвид, че за разлика от други вирусни заболявания, при грипа симптомите се проявяват много бързо.По думи на д-р Кантарджиев характерни за грипа са болките по мускулите и ставите, главоболието, страхът от светлината, сухата кашлица, болката в гърлото и недостигът на въздух.Той препоръча при наличие на тези симптоми хората да се обадят на личния си лекар, за да им бъде изписано подходящо лекарство.В случай на загуба на съзнание, дезориентация или дихателна недостатъчност заболелият трябва да постъпи в болница, допълни д-р Кантарджиев.", "date": "2018.12.17", "title": "Грипът се развива за около 2-3 часа, предупреждава проф. Кантарджиев"}
{"url": "https://news.bg/world/malayziya-povdigna-obvineniya-sreshtu-goldman-saks.html", "text": "Властите на Малайзия повдигнаха обвинения срещу инвестиционната банка \"Голдман сакс\" и двама бивши служители на банката във връзка с разследване на малайзийската стратегическа компания за развитие 1Malaysia Development Berhad (1MDB) за корупция и пране на пари, съобщават световни агенции.Главният прокурор на Малайзия Томи Томас разкри, че обвиненията срещу банката и двамата бивши служители са повдигнати в съответствие с Наказателния кодекс на държавата. Също така са повдигнати обвинения и срещу двама бивши служители на малайзийската компания.Банката е излъгала и е дала подвеждаща информация за 1MDB.Става въпрос за злоупотреба с 2,7 милиарда долара.1MDB се разследва в най-малко шест държави за пране на пари. Държавният департамент на САЩ твърди, че най-малко 3,5 милиарда долара са откраднати от държавен фонд на Малайзия.Малайзия повдигна обвинения срещу бившия премиер Наджиб Разак като част от скандала 1MDB.Обвиненията, които Разак отхвърля, са свързани с три трансфера на 10 милиона долара в негови банкови сметки от SRC International - бивша част на фонда 1MDB, който според американски разследващи е бил разграбен от приближени на бившия министър-председател.Корупционният скандал 1MDB, описван като най-големия в историята на Малайзия, е свързан с присвояването на милиарди долари, които са изхарчени за луксозни имоти, частна яхта, холивудски филми и покупки.", "date": "2018.12.17", "title": "Малайзия повдигна обвинения срещу „Голдман сакс”"}
{"url": "https://news.bg/society/balgarite-prieli-razvodite-svobodnite-otnosheniya-abortite-ne-i-gey-brakovete.html", "text": "Българите са умерено толерантни, когато става дума за семейните отношения. Това показва ново социологическо проучване на \"Галъп интернешънъл\".Става ясно, че разводи, свободни отношения, аборти и т. н. се приемат масово, но не се приемат, например, еднополови бракове.Личат и някои стереотипи. Най-консервативни очаквано са най-възрастните.Проучването е проведено между 30 ноември и 7 декември сред 818 пълнолетни българи. Над 70% се обявяват в защита на правото на аборт и развод. Също над 70% защитават правото на съжителство без брак и деца в съжителство без брак. Очевидно по въпроса за семейните отношения и децата обществото ни по-скоро е възприело по-либерален стандарт, отбелязват от \"Галъп\".Категорично обаче е нежеланието за допускане на еднополови бракове - 78% са \"против\".На този фон около две трети от пълнолетните българи се обявяват \"за\" възможността хора от различни етноси и раси да сключват брак помежду си. Очевидно етносът и расата към днешна дата вече не се разглеждат като възпиращ фактор в семейните отношения.Идеята за възпитателно насилие не се споделя масово. Макар и с повече нюанси, по-скоро надделява мнението, че шамарите за децата не са приемливи.Любопитство буди фактът, че мнозинство от 75% няма нищо против стереотипа мъжът, основно, да отговаря за доходите в семейството. И мъже, и жени отговарят в еднаква степен с \"да\". ", "date": "2018.12.17", "title": "Българите приели разводите, свободните отношения, абортите, не и гей браковете"}
{"url": "https://news.bg/crime/mazh-zagina-pri-pozhar-v-doma-si-v-suhodol.html", "text": "Мъж загина при пожар в дома си в Суходол, съобщиха от Областната дирекция на МВР в Бургас.Инцидентът станал на 15 декември. Около 01.12 посреднощ в Районното управление в Средец постъпил сигнал за горяща двуетажна тухлена къща в Суходол. Тя била собственост на 59-годишен местен жител, който бил забелязан да се качва на втория етаж, но така и не бил видян да излиза.На мястото се отзовал екип от четирима огнеборци, които потушили огъня. Къщата обаче изгоряла напълно.Било установено, че причината за пожара е неизправна газова бутилка. При извършения оглед на местопроизшествието по-късно през деня в една от стаите било открито обгореното тяло на 59-годишния мъж.То е откарано за аутопсия в отделение \"Съдебна медицина\" при УМБАЛ - Бургас.Работата по случая продължава.", "date": "2018.12.17", "title": "Мъж загина при пожар в дома си в Суходол"}
{"url": "https://news.bg/world/rusiya-nyama-da-zapochne-voyna-s-ukrayna-uveryava-moskva.html", "text": "Руският външен министър Сергей Лавров увери, че Русия няма да започва война с Украйна, информира РТ.\"Ние няма да започнем война с Украйна, обещавам\", отбеляза той пред радио \"Комсомолска правда\".Той поясни, че за да се запази Украйна като нормална, разумна и неутрална страна, трябва да се гарантира, че всеки, който живее в Украйна, е в комфортно състояние.Лавров предупреди, че украинският президент Петро Порошенко подготвя нова въоръжена провокация на границата с Крим през втората половина на декември.През миналата седмица руското външно министерство предупреди, че правителството на Украйна планира офанзива в Донбас. Москва смята, че Киев подготвя въоръжена провокация като претекст за използване на наложеното военно положение.", "date": "2018.12.17", "title": "Русия няма да започне война с Украйна, уверява Москва"}
{"url": "https://news.bg/world/poveche-ot-40-raneni-pri-eksploziya-v-zavedenie-v-yaponiya.html", "text": "Полицията и пожарната служба се опитват да установят причината за експлозия в северния японски град Сапоро, която събори сграда и рани 42-ма души, информират АФП и \"Ройтерс\".Медии информират, че инцидентът в неделя вечерта може да е възникнал заради изтичане на газ в сградата, където е станала експлозията. Властите отбелязват, че все още е твърде рано да се установи конкретната причина за експлозията.Местната агенция \"Киодо\" отбелязва, че много клиенти на ресторанта на първия етаж в сградата са заявили, че са усетили миризма на газ малко преди експлозията.Експлозията предизвика голям пожар и стълб от дим. Свидетели описват ужасяваща експлозия.В двуетажната дървена сграда също е имало клиника.Полицията обяви, че 42-ма души са ранени, няма загинали. Сред ранените са няколко деца, както и мъж с изгаряния и жена, която е скочила от сградата, за да избяга. Тя е със счупен крак.Инцидентът е станал около 20,30 часа местно време.Експлозията за кратко прекъсна захранването в около 250 сгради.", "date": "2018.12.17", "title": "Повече от 40 ранени при експлозия в заведение в Япония"}
{"url": "https://news.bg/crime/vnesoha-v-sada-deloto-sreshtu-kvestorite-na-ktb.html", "text": "Софийската градска прокуратура (СГП) внесе в съда обвинителния акт спрямо квесторите на \"Корпоративна търговска банка\" АД (КТБ).Квесторите са обвинени за умишлена безстопанственост в особено големи размери.Според обвинителния акт в периода от 20 август 2014 година до 14 януари 2015 година Станислав Л. и Елека К., в качеството си на квестори в КТБ и в съучастие, не са положили достатъчно грижи за стопанисването и запазването на повереното им имущество и от това последвали значителни щети на Фонда за гарантиране на влоговете в банките (ФГВБ), като деянието е извършено умишлено и причинените вреди са в особено големи размери - общо 1 070 383 лева.беше повдигнато в началото на месец май тази година. Тогава прокуратурата прецизира, че срокът на извършеното деянието е между 20 август 2014 година до 6 ноември 2014 година. Този срок е удължен до 14 януари 2015 година, но нанесената щета от действията им остава същата.Обвинението нa прокуратурата е, че двамата умишлено са разпоредили осчетоводяване на предсрочното прекратяване на 9 броя договори за индивидуални срочни депозити с привилегирован текущ годишен лихвен процент. Заради тези им действия депозитите били прехвърлени за изплащане към Фонд за гарантиране на влоговете в банките.И двамата са с мярка за неотклонение \"подписка\".Ако бъдат признати за виновни, двамата могат да получат ефективни присъди от 3 до 12 години, както и забрана да упражняват определена професия или дейности, включително да заемат държавна или обществена длъжност.", "date": "2018.12.17", "title": "Внесоха в съда делото срещу квесторите на КТБ"}
{"url": "https://news.bg/int-politics/rusiya-zapochna-razrabotkata-na-nova-raketa-s-dostavyan-na-sasht-dvigatel.html", "text": "Русия е започнала разработването на нова ракета с двигател РД-180, задвижван от керосин, който се използва в американската ракета-носител Atlas-5. Това съобщиха от руското предприятие \"Енергомаш\".Уточнява се също така, че се разглежда и проект на супертежка ракета-носител с товароносимост 103 тона с централен блок с РД-180 и шест странични блока с двигател РД-171.Москва доставя на Вашингтон два вида двигатели: РД-180 за ракети-носители Atlas-5 и РД-181 за Antares. Както уточни ръководителят на \"Роскосмос\" Дмитрий Рогозин, САЩ ще ги купуват още три години.Миналата седмица \"Енергомаш\" съобщи, че в началото на декември САЩ са получили три двигателя РД-181.", "date": "2018.12.17", "title": "Русия започна разработката на нова ракета с доставян на САЩ двигател"}
{"url": "https://news.bg/press/ot-1-yanuari-vodata-poskapva-ot-0-72-do-22-286-ekobombi-tsakat-v-skladove-s-otrovi.html", "text": "24 часаОт 1 януари водата поскъпва от 0,72 до 22%В 24 области и общини водата ще поскъпне от 1 януари от 0,72% в Пловдив до 22% във Видин. Само в Кърджали има поевтиняване - от 2,42 лв. на 2,39 лв.В понеделник в КЕВР ще се проведе открито заседание за цените на ВиК дружества за 2019 г. Това е второто поскъпване от тъй наречения петилетен план за увеличаване на цената на водата, за да се осигурят инвестиции.В София поскъпването е с 9,81%, или кубик вода с ДДС, отвеждане и пречистване ще струва 2,585 лв.286 екобомби цъкат в складове с отрови В 286 склада в цялата страна залежават близо 6000 тона силно отровни, излезли от употреба пестициди и препарати за растителна защита с изтекъл срок на годност. Това сочат официалните данни на Министерството на околната среда и водите (МОСВ), предоставени на \"Труд\".Голяма част от складовете за съхранение са в населени места, а други - в близост до водоизточници. Химикалите са наследство от ТКЗС и АПК. Освен в складове, те са и в стоманобетонни кубове или така нарачените ББ-кубове.Част от опасните препарати се намират в частни дворове без охрана, до които всеки може да има достъп, разказаха природозащитници и експерти по растителна защита пред вестника. Според тях картината се допълва и от огромния нелегален внос на опасни препарати от Турция.Снегът нокаутира 1000 снегоринаСнегът нокаутира близо 1000 снегорина, които бяха пуснати да почистват основните пътища днес. Въпреки изкараната техника голяма част от страната се оказа в снежен капан. Валежите от сняг и дъжд предизвикаха затруднения и дори блокада на движението в Западна, Северна и Южна България.Проклятието секретарка на преходаЕдин от най-известните вицове през последните години на миналия век бе за разликата между добра и много добра секретарка. Първата казвала: \"Добро утро, шефе\", а втората: \"Вече е сутрин, шефе\". Той се предаваше с кикот от уста на уста в гилдията на любовниците на новобогаташите от прехода, много от които днес вече са официални съпруги - милионерши. Историята на една от тях българската Пепеляшка Евгения Банева обаче не буди съчувствие, а отвращение. Няма хепи енд, а завършва с разбити сърца, изпразнени джобове и окови, вместо брилянти.Българските ученици са сред първенците по отсъствияОтсъствията и бягствата от час са сериозен проблем за българските училища - България е на 8-о място по отсъствия от училище от 58 държави, като страната ни се отличава и по силното влияние на този проблем върху качеството на обучението. Това е един от изводите в допълнителните анализи, съпътстващи престижното международно изследване на грамотността PISA 2015. Това остават и най-актуалните данни към момента в очакване на доклада за проведеното тази година ново проучване PISA 2018.Столичната община не може да обясни липсата на над 8000 тона паветаПрокуратурата проверява липсата на над 8000 тона квадратни сиви гранитни павета, които имат статут на културно-историческо наследство. Сигналът за несъответствие между премахнатите при ремонти павета, положените обратно и наличните в депото във \"Враждебна\" е подаден от общинските съветници Иво Божков и Марта Георгиева, след като повече от година те са правили неуспешни опити да получат информация от кмета Йорданка Фандъкова за наличността на настилката.Сивите квадратни павета са обявени за недвижима културна ценност от местно значение - \"керамични и гранитни паважи, положени преди 1944 г. на територията на град София\". Наричат се още сегментен паваж или среден паваж и представляват кубични блокчета от ръчно дялан гранит. Сигналът, подаден от двамата общинари, се отнася за паветата с размер на страната между 8 и 10 см. Към същата категория \"недвижима културна ценност\" се числят и жълтите керамични павета, емблема на столичния център.Сняг блокира странатаОбилен снеговалеж блокира някои части от България вчера. Той затрудни движението по основните пътища, някои от които останаха затворени през голяма част от деня.Силен снеговалеж имаше в Кюстендил, Пазарджик, София, Добринище, Враца, Видин, Ловеч, Троян, Ябланица, Априлци, Шипково и Берковица, както и в района на проходите \"Предел\", \"Троянски\", \"Шипка\", \"Юндола\" и \"Попови ливади\". По данни на НИМХ до ранния следобед най-голямо количество валежи бяха паднали в Кюстендил - 24 л. на кв. метър. Там пътната обстановка бе най-усложнена, като непроходими бяха редица пътища от втори и трети клас заради паднали дървета. Над 50 бяха закъсалите автомобили по направлението Кюстендил - Дупница, в района на местността Черна нива, заради аварирал снегорин. Между Кюстендил и София в района на Конявската планина бе аварирал автобус.", "date": "2018.12.17", "title": "От 1 януари водата поскъпва от 0,72 до 22%, 286 екобомби цъкат в складове с отрови"}
{"url": "https://news.bg/int-politics/eur10-mlrd-sa-zagubite-za-frantsiya-ot-protesta-na-zhaltite-zhiletki.html", "text": "На близо €10 млрд. възлизат загубите за Франция от  Елисейският дворец обмисля референдум по исканията на протестиращите.Това разкри в интервю за в. \"Лез еко\" премиерът Едуар Филип.Той посочи, че в сметката от близо €10 млрд. влизат както щетите от протестите, така и мерките, които  в опит да овладее социалното напрежение.Едуард Филип посочи, че правителството да се повиши над 3,2%.Елисейският дворец дори обмисля възможността да се проведе референдум по исканията на \"жълтите жилетки\".Едуар Филип призна, че правителството е допуснало грешки в кризата с протестите на \"жълтите жилетки\" и не се е вслушало достатъчно във французите.", "date": "2018.12.17", "title": "€10 млрд. са загубите за Франция от протеста на жълтите жилетки"}
{"url": "https://news.bg/culture/folklor-legendi-i-istoriya-se-razgrashtat-ot-makedoniya.html", "text": "\"Български народни приказки от Македония\" е магична книга. Тя разказва за тайна кутийка. Малцина знаят за нея, кой я е създал и как да бъде разгадана. Простичка е кутийката, няма украса, няма и багри по нея. От някой дърводелски чирак е сглобена. Пък е толкова мъничка, напръстник едва събира... ала какво само се крие в нея!В нея се таи самата душа българска. Душата, която все още съхранява стара и болезнена празнина в себе си, която постоянно искаш да запълниш. Тази празнина може да е парче земя - мястото, което са отделили от теб и което може би никога няма да бъде пак твое. Ала празнината е и копнеж по изгубената духовност, по духа, обитавал парчето земя... и тази книга ще ти помогне да възстановиш частица от загубеното. Ще те преведе през митове, истини и мечти, за да опознаеш една позабравена България. Ще полетиш в синевата над Прилеп със Силян Щърка. Ще помързелуваш с Ръжде, най-прочутия лентяй, край останките на Дойран. Недалеч от Велес Дяволът ще опита да те излъже, не му вярвай! В Струмица поплачи зарад последната битка на Самуил. Сетне викни името на красавицата Тентелина в горите недалеч от Охрид... и внимавай да не те изпие с Охридското езеро бабиното петле! Всичко това е в македонската земя, дала на толкова наши легенди живот.\"Български народни приказки от Македония\" е книга, която не разделя, а събира - събира народност, фолклор, история, обединява ги в приказно съкровище, което не руши, а съхранява, което не ни разсейва, а ни помага да си спомним, а също и да се гордеем. Освен това съдържанието допълва появилия се през 2017 г. сборник, озаглавен \"Български народни приказки\". Както предното, така и новото издание са дело на българския писател и преводач Слави Ганев.Книгата е финален проект на издателство \"Deja Book\", което редакторите Благой Д. Иванов и Христо Блажев създават съвместно преди почти пет години.", "date": "2018.12.17", "title": "Фолклор, легенди и история се разгръщат от Македония"}
{"url": "https://news.bg/int-politics/v-kanada-nyama-da-ima-predsrochni-izbori.html", "text": "Либералното правителство на Канада няма намерение да свиква парламентарните избори през 2019 г. на по-ранна дата. Това бе обявено в неделя от премиера Джъстин Трюдо.\"Изборите ще се проведат на определената дата - 21 октомври, и съм сигурен в това\", каза Трюдо. Той също така подчерта, че Либералната партия планира да проведе \"много положителна предизборна кампания\" и не възнамерява да напада конкурентите си.Според канадския федерален избирателен закон парламентарните избори се провеждат на третия понеделник на октомври, четири години след предишните федерални избори, а датата на новите избори може да бъде насрочена за по-ранна дата. По препоръка на министър-председателя генералният управител на Канада има право да разпусне парламента или да отложи изборите.", "date": "2018.12.17", "title": "В Канада няма да има предсрочни избори"}
{"url": "https://news.bg/int-politics/sauditska-arabiya-osadi-namesata-na-sasht.html", "text": "Саудитска Арабия заяви, че смята  за намеса в делата на кралството, и отхвърля обвиненията срещу престолонаследника принц Мохамед бин Салман Ал Сауд, че  за . Това бе обявено в неделя от Министерството на външните работи на Саудитска Арабия, цитирано от Би Би Си.\"Саудитска Арабия отхвърля изразена наскоро , която се основава на неоснователни искове и твърдения и представлява груба намеса във вътрешните работи на Кралство, в ущърб на неговия регионален и международен статут\" заяви Саудитската агенция по печата.Рияд потвърждава ангажимента си за по-нататъшни отношения със Съединените щати, но изразява загриженост относно такива позиции. \"В четвъртък, че Сенатът на САЩ прие две резолюции, в които престолонаследникът е посочен за отговорен за убийството на саудитския журналист Кашоги и поиска изпълнителната власт на САЩ да спре поддръжката за военната операция на Рияд в Йемен. Решенията на Конгреса имат чисто декларативен характер.По-рано президентът на САЩ , че Вашингтон има намерение да остане надежден партньор на Рияд въпреки ситуацията, причинена от убийството на саудитския журналист.", "date": "2018.12.17", "title": "Саудитска Арабия осъди намесата на САЩ"}
{"url": "https://news.bg/int-economics/katar-vlaga-usd20-mlrd-v-sasht.html", "text": "Катар възнамерява да вложи $20 млрд. в икономиката на САЩ, предаде АП.Инвестициите на близкоизточната страна ще са основно в енергийни проекти.Министърът на енергетиката на Катар Саад бен Шрида ал-Кааби заяви, че властите смятат да вложат тези $20 млрд. в САЩ през следващите 5 години.Целта е да се придобият мощности за втечнен природен газ и добива на нефт.Инвестиционната експанзия на Катар идва седмици, след като ", "date": "2018.12.17", "title": "Катар влага $20 млрд. в САЩ"}
{"url": "https://news.bg/int-politics/reshitelna-bitka-na-tereza-mey.html", "text": "За  за Брекзит ще говори в парламента британският премиер Тереза Мей, предаде Би Би Си.Тя ще разясни на депутатите  около нейната сделка с Брюксел за напускане на Общността.След твърдата позиция на ЕС за Северна Ирландия на Острова все повече се говори за алтернативни варианти.През последните дни политици намекват за \"Норвежкия модел\" на връзки с ЕС.Срещу него се възправя . Той заедно с около  за напускане на ЕС без сделка. с обещанието да се оттегли преди парламентарните избори. Шотландия пък намекна отново за отцепване на фона на турболенциите в Лондон.", "date": "2018.12.17", "title": "Решителна битка на Тереза Мей"}
{"url": "https://news.bg/int-politics/sasht-shte-rovi-v-doyche-bank-za-tranzaktsiite-na-tramp.html", "text": "Влиятелният американски конгресмен от Демократическата партия Адам Шиф заяви, че ще да му се предостави информация за транзакциите на президента Доналд Тръмп, предаде АП.Той обоснова искането си, че през последните седмици се засилват съмненията, че държавният глава е замесен в корупция.Смята се, че през \"Дойче банк\" са минавали основните сделки на Тръмп като бизнесмен с представители на Русия.Срещу президента се води разследване, че е ползвал подкрепата на Кремъл, за да спечели вота за Белия дом преди две години.Негов съперник тогава беше Хилари Клинтън.", "date": "2018.12.17", "title": "САЩ ще рови в \"Дойче банк\" за транзакциите на Тръмп"}
{"url": "https://news.bg/regions/puskat-v-prodazhba-elektronnite-vinetki.html", "text": "Продажбата на електронни винетки започва от 17 декември, но най-ранната дата на начало на валидността им е 1 януари, тъй като на тази дата те влизат в сила според Закона за движение по пътищата, заяви за радио \"Дарик\" директорът на \"Националното ТОЛ управление\" Антон Антонов.Шофьори, които нямат винетки, а ще пътуват по републиканската пътна мрежа до края година, трябва да си закупят хартиени стикери с по-къс срок на валидност, добави той.От 1 януари електронните винетки ще могат да се валидират за деня на закупуването, като това ще отнема до 5 минути след получаване на плащане в системата.От 17 декември също така водачите, които имат хартиени стикери, валидни и през следващата година, ще могат да ги преобразуват в електронни. Преобразуването не е задължително, а препоръчително. Шофьорите, които не са конвертирали винетките си, няма да бъдат глобявани при проверка, стига да са запазили хартиените стикери на предното стъкло на колата.Продажбата на електронни винетки и преобразуването на валидните и следващата година хартиени винетки в електронни започва в понеделник на уебсайта bgtoll.bg, мобилното приложение за Android и iOS bgtoll.\"Най-важното е хората да знаят регистрационния номер на автомобила, за който искат да закупят електронната винетка, както и за какъв период от време им е необходим. Ако я купят на 17 декември, най-късната дата, на която може да я активират е 17 януари. Тяхната валидност в закона за пътищата започва от 1 януари, така че това е и най-ранният период, в който могат да валидират. Ако през това време нямат още винетка, могат да си закупят хартиена за 1 седмица или най-краткият срок е до 1 януари\", обясни Антон Антонов.При преобразуване на хартиена винетка, която е валидна и следващата година, шофьорите трябва да въведат регистрационния номер и дата на валидност на винетката.Шофьорите, които не са конвертирали винетките си, трябва да запазят хартиените стикери на предното стъкло на колата.", "date": "2018.12.17", "title": "Пускат в продажба електронните винетки"}
{"url": "https://news.bg/int-politics/liderat-na-nova-demokratsiya-prashta-sapernik-v-bryuksel.html", "text": "Лидерът на Нова демокрация Кириякос Мицотакис обяви в неделя, че Евангелос Меймаракис, бившият му съперник за партиен лидер, ще оглави листата на партията за изборите за Европейски парламент през май 2019 г., съобщава \"Та Неа\".Мицотакис победи Меймаракис 65-годишният Меймаракис, син на бивш депутат и изявен политик на десницата, за пръв път стана известен през 80-те години на миналия ХХ в. като водач на младежкото крило на партията. Той също така беше на няколко пъти министър и председател на гръцкия парламент от 2012-2015 г.Кириякос Мицотакис посочи, че целта на партията е спечелването на вота за европейски парламент и местните избори. Той се закани за свикване на предсрочни избори и свалянето от власт на СИРИЗА.", "date": "2018.12.17", "title": "Лидерът на Нова демокрация праща съперник в Брюксел"}
{"url": "https://news.bg/disasters/saosnovatelyat-na-prilozhenieto-vine-pochinal-ot-svrahdoza.html", "text": "Съоснователят на приложението Vine Колин Крол е починал от свръхдоза, съобщи TMZ.Изданието се позовава на информация от полицейски източници.Тялото на 35 - годишния предприемач беше намерено в апартамента му в Ню Йорк.От полицията съобщиха, че преди смъртта си той е поел смъртоносен коктейл от наркотици.TMZ съобщава, че предприемачът е бил пристрастен към кокаин и хероин.", "date": "2018.12.17", "title": "Съоснователят на приложението Vine починал от свръхдоза"}
{"url": "https://news.bg/weather/ot-zapad-valezhite-spirat.html", "text": "В Западна България валежите ще спират и ще има временни разкъсвания на облачността. Предимно слаби валежи от сняг ще има в източната половина на Дунавската равнина и в Предбалкана.Това съобщават от НИМХ.Дъжд ще превалява на много места в Централна Южна и Източна България, но в Лудогорието дъждът ще преминава в сняг. Вятърът постепенно ще се ориентира от север, в Източна България - от североизток и ще е слаб до умерен. Минималните температури ще са от минус 8° на места в крайните западни, до 5° в югоизточните райони на страната. Максималните ще са между 0° и 5°, по морския бряг до 10°.В планините ще бъде облачно с превалявания от сняг, в масивите от Източна България - от дъжд и мокър сняг. Ще духа умерен вятър от юг-югоизток. Максимална температура на височина 1200 метра - около 3°, на 2000 метра - около минус 3°.По Черноморието ще е облачно със слаби валежи от дъжд. Ще духа до умерен североизточен вятър. Максимални температури между 10° и 12°. Температурата на морската вода е около 9°. Вълнението на морето ще е 3-4 бала.", "date": "2018.12.17", "title": "От запад валежите спират"}
{"url": "https://news.bg/int-politics/senatat-na-sasht-publikuva-doklad-za-namesata-na-rusiya.html", "text": "Комисията по разузнаването към Сената на САЩ по-късно тази седмица ще публикува доклад за мащаба на дезинформационната кампания на Русия около президентските избори през 2016 г.Докладът е проучил милиони публикации и разкрива, че руснаците са използвали всяка голяма социална мрежа, за да помогнат за избирането на американския президент Доналд Тръмп, уточнява в. \"Вашингтон пост\".Комисията не е подкрепила констатациите от проучването, извършено от Оксфордския университет и фирмата за мрежов анализ Graphika. Докладът показва как Агенцията за интернет изследвания в Санкт Петербург (станала известна като \"руската ферма за тролове\") е таргетирала ключови групи по интереси в подкрепа на избирането на Тръмп.Изследователите са използвали данни, предоставени от технологични гиганти като Google, Facebook и Twitter, а докладът също така предлага и някои от първите подробни анализи за ролята на YouTube и Instagram в кампанията на Русия.Според информацията на \"Вашингтон пост\" Facebook е споделил само публикации от профили, които са купили реклами, докато данните от YouTube, който е собственост на Google, са били трудни за проучване. Изследователите също така са установили, че е трудно като външни лица да събират и анализират данни от Twitter.", "date": "2018.12.17", "title": "Сенатът на САЩ публикува доклад за намесата на Русия"}
{"url": "https://news.bg/crime/shofirayte-vnimatelno-zimni-usloviya-po-patishtata.html", "text": "Пътищата са проходими при зимни условия, съобщават от Агенция \"Пътна инфраструктура\" (АПИ).  Шофьорите трябва да карат изключително внимателно, като излизат на пътя само с подготвени за зимни условия автомобили, спазвайки въведените ограничения. е в сила в 4 области на северна България: Ловеч, Плевен, Габрово и Велико Търново.От АПИ уточниха, че има ограничения само за камиони над 12 тона. Снежната покривка край Видин е 30 см. Над 600 машини са обработвали републиканската пътна мрежа през изминалата нощ. Автомагистралите и всички първокласни пътища са отворени за движение при зимни условия.Поради обилния снеговалеж през изминалото денонощие е ограничено движението на тежкотоварни моторни превозни средства над 12 т през проходите \"Превала\" и \"Троянски\".След  и задръствания по повечето магистрали и главни пътища, 30 шофьори на камиони са глобени за забранено навлизане на магистрала \"Хемус\".Глобата им е 300 лева, лишаване от право да управляват за срок от 1 месец и спиране на камиона от движение за 3 месеца, затова че са нарушили забраната за движение на машини над 12 тона, уточниха от МВР.Тирове предизвикаха вчера огромни задръствания както на АМ \"Хемус\", така и на магистрала \"Тракия\" и на столичното Околовръстно шосе.Възможно е фирмата, която почиства АМ \"Струма\", да бъде глобена, посочиха от АПИ.Всички граждани и транспортни фирми могат да получават информация за актуалната пътна обстановка от , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.17", "title": "Шофирайте внимателно, зимни условия по пътищата"}
{"url": "https://news.bg/crime/shofyori-besni-zaradi-asfaltirane-varhu-snega.html", "text": "Асфалтиране върху паднал сняг предизвика скандал в ловешкото село Гложене. Това показва клип, изпратен от зрител на Би Ти Ви. На клипа са заснети пререкания на висок тон между шофьор и служители на строителната фирма \"Трейс\", като вербалният сблъсък заради блокирания път и недопустимия строителен процес върху него почти прераства до физическа саморазправа.\"Това е втори случай в рамките на 10 дни - да се полага асфалт върху сняг. Не разбирам какъв е тоя зор\", разказа гражданинът Данчо Славков, заснет на клипа. По думите му, строителите се държали \"малко нагло\".\"Ситуацията беше много форсмажорна\", твърди пък отговорният за асфалтирането в снега инж. Венцислав Дилков.По думите му, вчера сутринта метеорологичните условия били добри, а прогнозата била, че в Тетевенско ще вали следобед. Така работниците асфалтирали едната лента, след което завалял сняг.Дилков напълно разбирал, че е недопустимо да се асфалтира върху сняг, но преценил, че ръбът, който се образува на вече завършената лента, може да причини катастрофи. Затова и машините продължили да работят \"с ясното съзнание, че когато времето се подобри, този допълнително положен пласт, който нулира ръба, ще го изфрезоваме и ще го коригираме\".Инженерът беше категоричен, че нещо такова се случва за първи път и не може да се твърди, че \"Трейс\" са разчитали на липса на контрол в неделния ден. \"Тези пари няма да са за сметка на данъкоплатеца, а за сметка на фирмата\", увери той.", "date": "2018.12.17", "title": "Шофьори бесни заради асфалтиране върху снега "}
{"url": "https://news.bg/crime/pregazeniyat-politsay-ostava-s-opasnost-za-zhivota.html", "text": "39-годишният полицай, който беше блъснат в събота вечерта при опит за проверка на автомобил на столичния бул. \"Александър Малинов\" в кв. \"Младост\", все още е с опасност за живота. Това съобщиха от болница УМБАЛ \"Св. Анна\", цитирани от БНТ.Полицаят има тежка гръдна рана, счупени ребра и фрактура на бедрена кост. Към момента е стабилизиран, но е с опасност за живота.Полицаят се опитал да спре автомобила на 23-годишния Захари Чернев, който направил маневра сякаш, че ще спира, но след това форсирал автомобила, блъскайки униформеният и изплъзвайки се от полицаите.Автомобилът по-късно е намерен в Студентски град, но Чернев все още се издирва.", "date": "2018.12.17", "title": "Прегазеният полицай остава с опасност за живота"}
{"url": "https://news.bg/crime/danail-kirilov-napadna-vks-za-borbata-s-koruptsiyata-i-grazhdanska-otgovornost.html", "text": "В българското право има висок стандарт на защита на задържания. Това мнение изрази председателят на правната комисия в Народното събрание Данаил Кирилов пред бТВ.По отношение на промените в Наказателно-процесуалния кодекс, които в четвъртък бяха приети окончателно на второ четене без дебат, той заяви, че не бива хората да се плашат излишно.Не трябва да се създават предубеждения по този правно нелеп начин, категоричен е Кирилов.Той обясни, че бързата намеса, за да се внесе промяна в законодателството, само два дни след тълкувателното решение на ВКС се дължи на това, че не може да се чака да бъдат прекратени всички висящи дела и даде пример с На 7 декември ВКС постанови, че не може да се започва процедура за конфискация на имущество срещу лица, които са защитили невинността си в съда.За да има право КОНПИ да упражни правото на иск за отнемане на незаконно придобито имущество в полза на държавата, е необходимо да бъде извършена проверка за установяването на това имущество. Тя може да се осъществи от комисията само в изрично уреденото за целта административно производство с участието на собственика на имуществото. Според тълкувателното решение никой друг и на никое друго основание не може да сезира комисията, нито тя може да се самосезира.Кирилов напомни, че назад във времето е имало проблеми със стълкновения в законодателството и по други тълкувателни решения на ВКС.Нека се знае, че увеличението на застраховките \"Гражданска отговорност\" пак е резултат от тълкувателно решение на ВКС, изтъкна той.На въпрос дали Комисията за противодействие на корупцията и за отнемане на незаконно придобито имущество (КОНПИ) е поставена над съда, след като може да се връща към дадено дело, дори след като съдът е постановил, че лицето е невинно, Кирилов е категоричен, че няма нищо подобно.По негови думи съдът и КОНПИ били два съвсем различни способа.Ако си останал ненаказан, но пак продължаваш да получаваш пари от проституция, трафик на хора, оръжия и т.н. и нямаш правно основание за това богатство, държавата има интерес да възстанови справедливостта, обясни той и допълни, че съдът може въобще да не се е произнесъл или обвиняемият да е починал, но това няма нищо общо с имуществото.Защо имуществото, което е натрупано по незаконен начин, да остане нерепатрирано в държавата, пита Кирилов.Председателят на правната комисия обясни, че КОНПИ е възприета в българското право и от европейските партньори на страната още през 2012 г. Той подчерта, че тогава това правно решение е устояло на проверката на Касационния съд и заяви, че то не противоречи на европейските норми.Те допускат много по-рестриктивен режим на собствеността дори за много по-дребни публични интереси, обясни Кирилов.Той е категоричен, че промяната не се прави за конкретни неудобни лица, а форсираната реакция към нея е некоректна.На въпрос дали КОНПИ ще успее да репатрира 22 милиона лева по случая с Христо Бисеров, Кирилов изрази надежда, че това е възможно. Той обаче подчерта, че е далеч от мисълта, че цялото незаконно придобито имущество може да бъде възстановено.С тази правна конструкция се обезсмисля цялата гражданска конфискация, заяви Кирилов относно тълкувателното решение на ВКС. Според него по този начин гражданската конфискация се ограничава само до пределите на наказателното производство, а това е безпредметно.Запитан дали зад това решение се крие политически сблъсък, той заяви, че не би следвало да е така, ако то не се приема като политическо.Аз го приемам като решение, което сериозно засяга правния ред и стабилността, както и взаимоотношенията и координацията ни с европейските институции, отсъди Кирилов.Относно отпадането на четенето на обвинителния акт в началото на делото председателят на правната комисия обясни, че тази промяна се налага за процесуална икономия.Няма смисъл да се затормозява съдебният процес, обясни той и допълни, че би следвало деецът да е достатъчно грамотен, за да се запознае с обвиненията в предходните фази на делото.", "date": "2018.12.17", "title": "Данаил Кирилов нападна ВКС за борбата с корупцията и \"Гражданска отговорност\""}
{"url": "https://news.bg/int-politics/spetsprokurorat-malar-mozhe-da-razpita-tramp-samo-prez-trupa-na-advokata-mu.html", "text": "Адвокатът на президента на САЩ Доналд Тръмп - Руди Джулиани, отхвърли възможността за интервю на Тръмп със специалния прокурор Робърт Мюлър.\"След това, което сториха на Майкъл Флин, начинът, по който го хванаха за лъжесвидетелстване... през трупа ми\", подчерта Джулиани пред телевизия Fox News, имайки предвид сътрудничеството на бившия съветник по националната сигурност Майкъл Флин за разследването на намесата на Русия в президентските избори през 2016 г.Тръмп е изпратил писмени отговори до Мюлър, но всички преговори за уреждане на среща между двамата досега са били неуспешни.В интервю за ABC Джулиани също така защитил факта, че бившият адвокат на президента Майкъл Коен е платил на две жени, за да си мълчат за извънбрачни връзки на Тръмп с тях, което е можело да навреди на предизборната кампания на Тръмп през 2016 г.Джулиани твърди, че парите би трябвало да бъдат давани \"с единствената цел\" да се помогне на предизборната кампания.\"Мога да извадя огромен брой свидетели, които казват, че президентът е много загрижен за това как това ще се отрази на децата му, брака му ... И знам за какво е загрижен и мога да извадя 20 свидетели да ви кажат за какво беше загрижен\", твърди адвокатът.", "date": "2018.12.17", "title": "Спецпрокурорът Мълър може да разпита Тръмп \"само през трупа\" на адвоката му "}
{"url": "https://news.bg/crime/atanas-semov-pravilno-ne-e-razsledvan-spored-apelativna-prokuratura.html", "text": "Няма достатъчно данни за извършено престъпление от Атанас Семов. Това реши Апелативната прокуратура в София във връзка с разпоредената от Върховната касационна прокуратура (ВКП) служебна проверка.Припомняме,  на постановление на Софийската градска прокуратура от 14 юли 2016 г. за отказ за образуване на досъдебно производство. Поводът беше статия със заглавие \"Двойни стандарти на \"Дондуков 2\". Има много неизвестни около избора на Атанас Семов за конституционен съдия\", която беше публикувана в електронното издание на в-к \"Капитал\" на 9 ноември тази година.Става въпрос за случай от 5 март 2013 г., когато Софийската градска прокуратура е сезирана от юрист, следвал специалност \"Право на Европейския съюз\" в Софийския университет \"Климент Охридски\". В подадения сигнал той твърди, че Университетът се използва за развиване на частна стопанска дейност и е сключена неизгодна сделка по неакредитирана магистърска програма\"Право на Европейския съюз\" с ръководител Атанас Семов, която се осъществява в резултат на договор между Софийския университет и сдружението с идеална цел \"Център за продължаващо обучение при Юридическия факултет на СУ\" (ЦПОЮФСУ).Въпреки че по случая е била възложена проверка, с постановление на Софийската градска прокуратура от 14 юли 2016 г. е отказано образуването на досъдебно производство.Според Апелативната прокуратура в София отказът на Софийската градска прокуратура да образува досъдебно производство е правилен и законосъобразен с оглед на изложените факти.Атанас Семов, спрямо когото е насочен сигналът, е ръководител на международната магистърска програма \"Право на ЕС\", но не е член на Управителния съвет на Центъра за продължаващо обучение.През 2007 г. между Софийски университет \"Св. Климент Охридски\" и ЦПОЮФСУ е сключен договор за сътрудничество, след който е приет учебен план за магистърската програма \"Право на ЕС\".През 2010 г. е сключен нов договор за сътрудничество, който преурежда отношенията им. В договора се предвижда, че Центърът трябва да осъществява помощни дейности по провеждането на програмата, но самото обучение по нея ще се провежда от Софийския университет. Не се предвижда осъществяването на образователни функции от самия Център.След извършването на проверката наблюдаващият прокурор от Софийската градска прокуратура е заключил, че липсват данни за осъществено престъпление от общ характер и с постановлението от 14 юли 2016 г. е отказал образуването на досъдебно производство по преписката.Прокурорът от първоинстанционната прокуратура е проверил всички факти и обстоятелства, по случая. Било установено, че Софийският университет редовно е регистрирал студентите от магистърска програма \"Международни отношения - Право на ЕС\" в Регистъра на всички действащи и прекъснали студенти и докторанти. От своя страна Министерството на образованието и науката своевременно е издавало и стикери за дипломите на студентите по програмата. Освен това прокурорът е установил и че ЦПОЮФСУ не е осъществявал никаква образователна функция, с което да се нарушават разпоредбите на Закона за висшето образование. Не е установил и данни за нарушения на Закона за счетоводството или за такива , които да подкрепят твърденията, че сумите от събираните такси за обучение по програмата са в полза на ЦПОЮФСУ.По тази причина Апелативната прокуратура в София смята за правилно решението на първоинстанционния прокурор за отказ да се образува досъдебно производство поради липса на извършено престъпление.Тя все пак отправя препоръка към Софийския университет да прецени доколко целесъобразно е да продължава съвместната си дейност с ЦПОЮФСУ по международната магистърска програма \"Право на ЕС\".", "date": "2018.12.17", "title": "Атанас Семов правилно не е разследван, според Апелативна прокуратура"}
{"url": "https://news.bg/world/berlin-kompensira-evrei-evakuirani-ot-natsistka-germaniya-predi-vsv.html", "text": "Германия се съгласи да отпусне еднократна компенсация на оцелели, предимно евреи, които са евакуирани от нацистка Германия като деца. Много от тях повече не са видели родителите си.Това съобщи организацията, която преговаря с германското правителство за компенсацията, пише \"Таймс ъф Израел\".Базираната в Ню Йорк Конференция на еврейските материални претенции спрямо Германия обяви, че правителството в Берлин се е съгласило да плати 2 500 евро на живите сред 10 000 души, които са напуснали Германия - операция \"Киндертранспорт\".Спасителната операция се провежда девет месеца преди избухването на Втората световна война. Великобритания приема близо 10 000 деца, около 7 500 са еврейски деца, от Германия, Австрия, Чехословакия, Полша и Данциг. Децата са настанени в британски домове, хостели, училища и ферми. Останалата част са преселени в САЩ, Израел, Канада и Австралия.Тази година се навършват 80 г. от началото на операцията.Около 1000 оцелели се смята, че все още са живи. Половината живеят във Великобритания. Според организацията компенсацията е \"символично признаване на понесеното от тях страдание\".През 2019 г. Конференция на еврейските материални претенции спрямо Германия ще компенсира 60 000 оцелели в 83 държави. Общо 350 милиона долара са отделени за компенсации. Отделно 550 милиона долара ще бъдат предназначени за жилищно настаняване, храна, лекарства и други услуги.", "date": "2018.12.17", "title": "Берлин компенсира евреи, евакуирани от нацистка Германия преди ВСВ"}
{"url": "https://news.bg/crime/zadarzhan-e-izbyagaliyat-shofyor-blasnal-politsay-v-sofiya.html", "text": "Задържан е избягалият мъж, който блъсна полицай в София. Автомобилът по-късно бе намерен изоставен в Студентски град.В събота, 39-годишният полицай се е опитал да спре автомобила на 23-годишния Захари Чернев, който направил маневра сякаш, че ще спира, но след това форсирал автомобила, блъскайки полицая.Полицаят има тежка гръдна рана, счупени ребра и фрактура на бедрена кост. Към момента е стабилизиран, но е с опасност за живота.", "date": "2018.12.17", "title": "Задържан е избягалият шофьор, блъснал полицай в София"}
{"url": "https://news.bg/regions/skasani-troleybusni-zhitsi-blokiraha-dvizhenieto-v-plovdivski-kvartal.html", "text": "Камион скъса тролейбусни жици в Пловдив, предаде БГНЕС.Инцидентът е станал тази сутрин малко след 9 часа в ж.к. \"Тракия\". Това е поредният подобен случай в града. Само преди месеци в същия район падна и друг голям участък.Скъсаните жици засягат около 1 км път около най-оживеното кръстовище в комплекса, което е в близост до търговски център в града.Към момента районът е отцепен, а движението се извършва по обиколни маршрути. Предстои да пристигнат пожарникарите, които трябва да свалят жиците.Мрежата не се използва от години. Вече няколко пъти тя пада и затруднява движението, а веднъж дори е причинила смъртта на човек.", "date": "2018.12.17", "title": "Скъсани тролейбусни жици блокираха движението в пловдивски квартал"}
{"url": "https://news.bg/regions/vandalizmat-po-grafa-zapochna.html", "text": "Само няколко дни, след като започна, които разделят пешеходната зона от трамвайните релси на столичната улица \"Граф Игнатиев\", започнаха и вандалските прояви.През почивните дни неизвестни са изкъртили един от ограничителите, а други два са повредени.Пред Нова авторът на проекта за ремонт на улицата арх. Иво Пантелеев обясни, че вече е проверил мястото от улицата. По думите му е изкъртен само един ограничител. Други два пък били видимо повредени или счупени.Само един от ограничителите е откъснат в опит да бъде изтръгнат. Със сигурност има и два ограничителя, които са повредени или счупени, което е изисквало използването на инструмент, заяви Панталеев. Според него е невъзможно това да стане на ръка, защото изисква нечовешка сила.Като чух вчера за това неприятно събитие, ние обиколихме, но имаше сняг и не можахме да видим всичко, каза архитектът и допълни, че засега са монтирани само 20% от ограничителите. Останалите 80% предстои да бъдат закрепени на улицата и ще се помисли дали да не се предприемат допълнителни мерки за анкерирането на ограничителите.Архитектът коментира и че ограничителите са необходими, защото маркират пешеходната зона от трамвайното шосе. Ще се мисли за по-бързото почистване на съоръженията, така че да са видими. Той посочи, че съвсем скоро трамваите ще тръгнат и те ще бъдат много тихи, поради което хората трябва да внимават, защото през последните месеци вероятно са свикнали без трамваи по \"Графа\".", "date": "2018.12.17", "title": "Вандализмът по \"Графа\" започна"}
{"url": "https://news.bg/int-politics/rusiya-razpolaga-iztrebiteli-v-krim-na-fona-na-naprezhenieto-s-ukrayna.html", "text": "Военното министерство на Русия обяви, че са разположили повече от 10 изтребителя Су-27 и Су-30 в Крим, след като външният министър Сергей Лавров по-рано днес лансира твърдението, че Украйна подготвяла \"провокация\" близо до Крим преди края на годината, съобщава \"Ройтерс\".Руското военно ведомство уточнява, че разполагането на изтребителите е станало на ремонтираната военновъздушна база \"Белбек\" в Крим, където изтребителите ще бъдат постоянно разположени.Русия окупира Крим от Украйна през 2014 г., а напрежението между двете съседки се разгоря на 25 ноември, след като  и техните екипажи в Керченския проток.", "date": "2018.12.17", "title": "Русия разполага изтребители в Крим на фона на напрежението с Украйна"}
{"url": "https://news.bg/world/sanktsiite-na-es-sreshtu-rusiya-ostavat-do-31-yuli-2019-g.html", "text": "Посланиците на 28-те страни членки на ЕС одобриха удължаване на икономическите санкции срещу Русия с половин година до 31 юли 2019 г., съобщи европейски дипломатически източник в Брюксел, цитиран от ТАСС.\"Посланиците дадоха зелена светлина за удължаване на икономическите санкции срещу Русия с шест месеца\", поясни дипломатът.Решението е с технически характер, тъй като договореностите за удължаване на санкциите бяха формализирани на срещата на ЕС на 13 декември.На 31 януари 2019 г. изтича срокът им на действие. Решението беше прието от евролидерите след кратък отчет на канцлера на Германия Ангела Меркел и президента на Франция Еманюел Макрон \"за напредък в хода на изпълнението на Минските споразумения\".Икономическите санкции срещу Русия бяха въведени на 31 юли 2014 г.", "date": "2018.12.17", "title": "Санкциите на ЕС срещу Русия остават до 31 юли 2019 г. "}
{"url": "https://news.bg/comments/ludite-v-gorata-depresiranite-pri-dzhipito.html", "text": "Такава, грубо казано, е картината на психиатричната помощ у нас. Темата не се коментира често, защото стигмата продължава да виси над хората с психични заболявания. Картината от времето на социализма, когато тези болни бяха изолирани далеч от очите, не се е променила особено. Вярно е, че психолозите стават все повече и това би трябвало да е добър знак за превенцията на психичните разстройства, но е факт, че ежегодно у нас се самоубиват 800 души (по данни на Националния център по обществено здраве и анализи) в резултат на дълбока депресия.Преди няколко месеца екип на Франс Прес влезе в държавната психиатрична болница \"Св. Иван Рилски\", по-известна като Курило. Състоянието на това болнично заведение е показателно за отношението на държавата към този вид болни. Отделенията в болницата са от затворен и полузатворен тип. Нещо като затвор, но с по-лоши битови условия, както констатира година по-рано и Комисията на ООН срещу изтезанията при проверка. Членовете на тази комисия бяха скандализирани от факта, че в някои психиатрични болници пациентите живеят в изпражненията си. Другите й заключения бяха, че много от хората са неподходящо или ненужно институционализирани, че у нас липсва независим механизъм за мониторинг на институциите за психично здраве.Ситуацията в ДПБ \"Иван Рилски\" не е по-различна от която и да е психиатрична болница у нас - мизерни битови условия, единственото лично пространство е собственото легло, болните вегетират, без да са ангажирани в някаква трудова дейност, на някои места \"по-здравите\" изпълняват функцията на санитари, поради липсата на персонал.Банално е да кажем, че системата е хронично недофинансирана, защото това е аргумент, който се припява от години. По думите на професора по психиатрия акад. д-р Дроздстой Стоянов, реформата в този сектор се спъва от неспособността на основните участници в този вид здравни услуги да постигнат консенсус. Психиатрията остана извън реформите в здравеопазването, тъй като искането за по-голямо финансиране, не може да бъде аргументирано с критерии за намаляване на заболеваемостта, инвалидността, болничния престой и хоспитализацията. Иначе казано трудно е да докажеш, че ще лекуваш ефективно пациент с такова заболяване, ако имаш по-добро финансиране.Не е рентабилно държавата да влага огромни средства за ремонт на психиатричните болници, които са от затворен тип, но и никоя многопрофилна болница не приветства идеята тези пациенти да бъдат прехвърлени в нея, в психиатрични отделения - да пуснем лудите в болниците (ако трябва да перифразираме думите бившия вътрешен министър Валентин Радев) . По-голямата част от тези болни са здравно неосигурени. Липсват клинични пътеки за финансиране на лечението им, а дневната им държавна издръжка е 36 лв.Друга страна в психиатричната грижа са центровете за психично здраве, които са 12 за страната. Една част от тях дълги години са финансирани от общините, но през 2012 тази практика спира. В момента са на държавна издръжка и успяват да си осигурят допълнителни приходи от експертна дейност. Въпреки това специалистите, които работят в тях са недоволни от заплащането и искат остойностяване на всеки вид дейност, която извършват - преглед, психологически тестове, изследвания, консултиране, терапия.Липсва регистър на психично болните с криминални прояви, но против създаването му са съдебните психиатри.Дневните центрове не са популярна услуга за този вид заболявания. Специалността не е сред предпочитаните, в резултат на което на 50 000 болни се падат 400 психиатри на възраст над 55 години. Болничните сестри в сектора са малко под хиляда за цялата страна. Не е престижно, не е добре платено, работи се в мизерни условия с рисков контингент.В същото време превенцията на психичните заболявания на практика лежи на плещите на личните лекари. Първо заради предразсъдъците - едно е да отидеш при джипито, друго е при психиатър. Второ, това е съвсем естествена реакция - личнит лекар е първият специалист, към когото се обръщаме при всякакъв здравословен проблем, включително и когато сме тревожни, мъчи ни безсъние, чувстваме се депресирани. Проблемът обаче е, че това не е специалистът, който ще ни окаже адекватна помощ, защото не е учил да го прави. Затова и от Националният център по обществено здраве и анализи в последните години организират семинари за семейните лекари, в сайта на центъра има достатъчно литература, която би могла да помогне на личния лекар да насочи пациента си за адекватно лечение. Съществува и възможност за дистанционно обучение. Така, когато при семейният лекар отиде пациент, който се оплаква от главоболие и безсъние, специалистът ще може да направи нещо повече от назначаването на болкоуспокояващи и сънотворни.Ефективни ли са психотерапиите трудно може да се прецени. Кой търси помощ от психотерапевт - човек, който може да си позволи високоплатената услуга дългосрочно, който е в състояние да прецени, че има проблем и има средства за терапии и медикаменти. По-голямата част от хората с психични проблеми обаче не попадат в тази група. Те, както се оказва, са здравно неосигурени, нямат капацитет да преценят сложността на състоянието и или точно заради него са неспособни или незаинтересовани от каквото и да било лечение.\"Лудите\" не само се \"разхождат по улиците\", те страдат в домовете си, с тях страдат и близките им. Всички те са клиенти на нереформирана система, която продължава да произвежда психично болни, без да има възможността да им окаже ефективна специализирана помощ.", "date": "2018.12.17", "title": "Лудите в гората, депресираните при джипито"}
{"url": "https://news.bg/int-politics/rusiya-obvini-ukrayna-che-polzva-novata-tsarkva-za-politicheski-tseli.html", "text": "Кремъл обвини политиците в Украйна, че използват създаването на нова Украинска православна църква, независима от Москва, за политически цели, съобщава \"Ройтерс\".Украйна избра предстоятел на новата национална православна църква в събота, отбелязвайки историческо откъсване от Русия, което нейните лидери смятат за жизненоважно за сигурността и независимостта на страната.\"В Украйна тези процеси, тези разколнически дейности, са напълно смесени с политиката, което, разбира се, вероятно не се допуска отцърковния канон\", коментира говорителят на Кремъл Дмитрий Песков.", "date": "2018.12.17", "title": "Русия обвини Украйна, че ползва новата църква за политически цели"}
{"url": "https://news.bg/world/mazh-pochina-ot-izmrazvane-v-sarbiya-v-bosna-zatvoriha-uchilishta.html", "text": "Мъж е починал от измръзване в Сърбия, след като студена вълна връхлетя Балканите, засягайки трафика и училища в някои региони, информира АП.Сръбската държавна телевизия съобщи, че тялото на 50-годишен мъж е открито в снега в село в северната част на страната. Той е починал тази нощ.В Босна на места училищата са затворени за два дни, наложена е забрана за тежкотоварни автомобили на покритите със сняг пътища. Властите обявиха, че са прехвърлили на безопасно място група мигранти, които са спасени в неделя, след като се изгубили в планински район до границата с Хърватия.Двама мигранти са с измръзване, опитвайки се да достигнат до Хърватия.", "date": "2018.12.17", "title": "Мъж почина от измръзване в Сърбия, в Босна затвориха училища"}
{"url": "https://news.bg/int-politics/tramp-napadna-federalniya-rezerv-zaradi-uvelichenie-na-lihveniya-protsent.html", "text": "Президентът на САЩ Доналд Тръмп отново нападна Федералния резерв заради увеличение на лихвения процент.В Туитър той коментира, че е невероятно как с много силен долар, с почти никаква инфлация, с горящ Париж и Китай вървящ надолу, \"Фед обмисля още едно увеличение на лихвения процент\". В края на ноември, Тръмп обясни, че \"\" и добави, че не е доволен от гуверньора на резерва Джей Пауъл, избран през 2017 г. Американският президент обясни през октомври, че .\" ... Вие виждате последните данни за инфлацията, те са много ниски\", обясни тогава Тръмп.", "date": "2018.12.17", "title": "Тръмп нападна Федералния резерв заради увеличение на лихвения процент"}
{"url": "https://news.bg/regions/manolova-otkri-nova-sotsialna-kuhnya-ne-habi-dari-v-sofiya.html", "text": "От днес заработи нова социална кухня \"Не хаби - дари\" в двора на православния храм \"Св. св. Кирил и Методий\" в София, предаде БНР.Инициативата е на омбудсмана Мая Манолова, която присъства на официалното откриване заедно с националния ансамбъл по художествена гимнастика.Кампанията за топла храна на бедните е подкрепена от БЧК и се организира с благословението на патриарх Неофит. Тя е предназначена за социално слаби хора, които на това място могат да получат топъл обяд в най-студените зимни дни.Манолова увери, че инициативата е изцяло съобразена с православните пости, а менюто включва супа, хляб, кисело мляко и плод. Омбудсманът обясни, че се надява кухнята да работи до Великден. Това обаче зависи от подкрепата на партньори, доброволци и дарители. Според нея кампанията ще бъде успешна, защото доброволците, сред които и златните момичета от ансамбъла по художествена гимнастика, имат златни сърца.", "date": "2018.12.17", "title": "Манолова откри нова социална кухня \"Не хаби-дари\" в София"}
{"url": "https://news.bg/world/prezidentat-na-rumaniya-se-strahuva-ot-amnistiya-na-osadeni-za-koruptsiya.html", "text": "Президентът на Румъния иска предварително да получава правителствения дневен ред на фона на опасения, че кабинетът ще приеме решение за амнистия на осъдени за корупция, информира АП.Президентът Клаус Йоханис поиска от премиера Виорика Дънчила да му изпраща подробностите 24 часа преди правителствените срещи.Решението на Йоханис идва, след като в неделя лидерът на Социалдемократическата партия Ливиу Драгня поиска амнистия за \"хиляди хора\", които според него грешно са осъдени от антикорупционни прокурори.Йоханис, отявлен критик на Драгня, смята, че предложението е подигравка с паметта на 1 105 души, които загинаха по време на антикомунистическата революция през 1989 г.\"Румъния няма да се върне към мрачната ера на еднопартийната държава\", подчерта държавният глава.Вярва се, че Драгня задкулисно управлява румънското правителство. Той не може да заеме поста на премиер заради присъда от 2016 г. за злоупотреба с гласове.", "date": "2018.12.17", "title": "Президентът на Румъния се страхува от амнистия на осъдени за корупция"}
{"url": "https://news.bg/world/v-donbas-se-opasyavat-ot-ukrainska-ofanziva-na-24-i-25-dekemvri.html", "text": "Украински сили са съсредоточени в горловско направление с почти 20 хиляди души и подготвят офанзивна в Донбас преди католическата Коледа, 24-25 декември, съобщава заместник-ръководителят на народната милиция на сепаратистката Донецка народна република (ДНР) Едуард Басурин, цитиран от ТАСС.\"Нашето разузнаване отбелязва концентрацията на вражески сили и активи в посоката на Горловка и в дъгата на Светлодар\", обяснява той.Според Басурин, в близко бъдеще, се очаква и пристигането на реактивни системи за залпов огън - РСЗО \"Ураган\" и триста милиметрови ракетни системи \"Смерч\" и в допълнение, концентрация на повече от 120 танка, повече от 250 оръдия и минохвъргачки, както и повече от 110 РСЗО.\"Плановете на президента на Украйна Петро Порошенко са абсолютно прозрачни. Той се нуждае от причина за разширяване на военното положение, завършващо на 26 декември в Украйна и той активно го търси. Възможно е на 24-25 декември самите въоръжени сили на Украйна да започнат настъпление\", допълва той.По-рано отбранителната служба на ДНР обяви план за офанзива на украинските сили, които според разузнаването трябва да се случи в района на Мариупол.По-специално, както отбеляза отделът, в района е създадена военна група до 12 хил. души, а преходът към активни враждебни действия е трябвало да започне на 14 декември в отговор на саботаж в металургичния завод в Мариупол.Въпреки това, ДНР вярва, че разкриването на плановете принуждава Украйна да отложи вероятната дата за офанзива в региона.", "date": "2018.12.17", "title": "В Донбас се опасяват от украинска офанзива на 24 и 25 декември"}
{"url": "https://news.bg/world/harvatiya-narushava-zakonite-na-es-s-vrashtaneto-na-bezhantsi-v-bosna.html", "text": "Хърватската полиция връща бежанци на външната граница на ЕС с Босна, което е очевидно нарушение на законите на ЕС, пише британският вестник \"Гардиън\", който се е сдобил с видео.Кадрите, споделени от неправителствената организация Border Violence Monitoring (BVM), показват колективно експулсиране или \"изтласкване\" на мигранти в гора до Лохово на босненска територия.Видеоматериалите, направени със скрити камери между 29 септември и 10 октомври, включват 54 инцидента с мигранти, които са върнати от Хърватия в Босна с група от общо 368 души.Министърът на сигурността на Босна и Херцеговина Драган Мектич заяви пред N1, че поведението на хърватската полиция е \"позор за страна членка на ЕС\".Кадрите, BVM е получила видеоматериалите от информатори, които предпочитат да останат анонимни, показват придвижване на мигранти в колона в гората, ескортирани от хърватски полицаи.Всяка нощ граждани на Сирия, Ирак, Афганистан и Пакистан се опитват да прекосят границата на Босна с Хърватия. Повечето пристигат в Босна от Турция. Те се надяват да достигнат до Словения, член на Шенген.Според BVM колективното експулсиране е в нарушение на Женевската конвенция за бежанците, Хартата на основните права на Европейския съюз и Член 14 от Всеобщата декларация за правата на човека., поясняват от неправителствената организация.Хърватското вътрешно министерство отрича да е нарушило международните закони. Според ведомството мигрантите не са експулсирани, а законно не им позволено да влязат в Хърватия според Член 13 от граничния кодекс на Шенген.", "date": "2018.12.17", "title": "Хърватия нарушава законите на ЕС с връщането на бежанци в Босна"}
{"url": "https://news.bg/crime/petrova-obvini-agent-na-dans-che-ya-e-zaplashil-s-ubiystvo.html", "text": "Биляна Петрова е заплашвана от служител в ДАНС с убийство, обясни бившата зам.-кметица на район \"Младост\" в съдебна зала, а агентът отрича. Заради изтекли в медиите специални разузнавателни средства е призован за разпит и Александър Ваклин, съобщава НоваТВ.Приелият сигнала за корупция от Ваклин е Деньо Денев, а ситуацията е от януари тази година, когато той работи в ДАНС, като днес е част от антикорупционната комисия.Ваклин отива до портала на ДАНС и иска да разкаже за корупционна практика, а Денев го приема. На срещата Ваклин не казва да са му искани пари, а че Иванчева разпитва жена му и пресмятала печалбата им.След този момент има указания от спецпрокуратурата да се разследва Община Младост за корупция и дава основание на агента да разследва.В съда Петрова обвинява Денев, че я заплашва с убийство и се коментират изтеклите в медии СРС и предполагаеми разговори между Иванчева, Петрова и Дюлгеров. Делото ще продължи с разпит на Ваклин през януари.Днес, Марковски даде да се разбере, че защитата ще иска промяна на  на двете обвиняеми.Той коментира и  на СРС като \"странно изтекли\".", "date": "2018.12.17", "title": "Петрова обвини агент на ДАНС, че я е заплашил с убийство"}
{"url": "https://news.bg/world/tochka-na-kipene-zashto-se-razbuntuvaha-ungartsite.html", "text": "Унгария от много време не помни такава протестна вълна. Хиляди хора вече дни наред протестират срещу социалната политика на Орбан и срещу орязването на демокрацията в страната. След няколко изолирани сблъсквания между протестиращите и силите за сигурност, през последните дни полицията атакува демонстрантите с изключителна бруталност и многократно използва сълзотворен газ.Вчерашната (16.12 ) голяма демонстрация, организирана от опозицията и синдикатите, първоначално започна спокойно. Но късно вечерта полицията отново пусна сълзотворния газ, след като демонстрантите обсадиха сградата на общественото радио. Няколко депутати, които имат право на достъп до сградата, през изминалата нощ напразно се опитваха да прочетат на живо пред микрофона своята петиция. Същите депутати днес продължават протестната си акция вътре в сградата на радиото. Един от тях насила беше изхвърлен от сградата, макар че има парламентарен имунитет.Протестите тръгнаха след една промяна в трудовото законодателство, която стана публично известна под името \"Робски закон\". Според този закон, вече е допустимо изработените свръхчасове в рамките на годината да бъдат не 250, както досега, а 400 - при това работодателите ще разполагат не с една, а с три години време, за да ги изплатят. Промяната беше наложена въпреки яростните протести на синдикати, опозиция и граждански организации, а по време на гласуването настъпиха безредици, след като опозицията блокира подиума на председателя на парламента.Как се орязват социални праваПравителството на Орбан вече от години прокарва трудови и данъчни закони, които облагодетелстват работодателите. Правото на стачки е ограничено, а предприемачите плащат най-ниските данъци в ЕС. Протестите обаче досега бяха хилави. Синдикатите в страната са слаби и политически разнородни, опозиционните партии не обръщат достатъчно внимание на социалните теми, а неправителствените организации досега се бореха главно срещу посегателствата върху върховенството на закона.Протестите срещу \"Робския закон\" обаче сякаш обединиха част от унгарското общество. Защото той действително прехвърля големите социални проблеми, породени от \"системата Орбан\", върху плещите на работниците - при това по начин, който мнозина от тях възприемат като срамен и унизителен. Унгария изпитва остър недостиг на работна ръка, защото много хора напускат страната, най-вече обезкуражени от политиката на Орбан.През последните осем години около 600 000 унгарци, повечето от които високо квалифицирани, обърнаха гръб на страната си, където - според тях - цари потискащ политически климат, където образованието и здравеопазването за зле организирани и нямат пари, а частното предприемачество е силно зависимо от правителството. И сега управляващите явно са решили да се преборят срещу недостига на работна ръка, като увеличат свръхчасовете.Недоволството има и други причиниИ все пак, протестите не са единствено срещу \"Робския закон\". Миналата седмица беше приет още един закон - за новата организация на административната съдимост. Според този закон, занапред административните дела ще се намират под силния контрол на Министерството на правосъдието. А правителството ще може да прехвърля редица важни дела на административните съдилища и по този начин да демонтира независимото правосъдие. Унгарската общественост в последно време се възмущава и от други решения на управляващите. Така например срещу практическата забрана на бездомничеството, наложена през септември. Или срещу светкавичното решение да се даде политическо убежище на бившия македонски премиер Никола Груевски, който трябваше да влезе в затвора в Скопие с ефективна присъда лишаване от свобода. Допитвания в Унгария показват, впрочем, че мнозинството унгарци смятат корупцията в страната за по-сериозен проблем, отколкото миграцията, с която непрекъснато плаши правителството на Орбан.Засега не е ясно колко дълго ще продължат протестите. Опозиционните партии призоваха хората да протестират и през следващите дни. Управляващите отговарят на тези призиви по свойствения си начин: протестите били раздухвани от американския мултимилиардер Джордж Сорос и неговите съмишленици, които искали да наводнят Унгария с мигранти. Правителството на Орбан твърди още, че в протестите участвали провокатори и чуждестранни престъпници, чиято цел била да увредят имиджа на Унгария зад граница.", "date": "2018.12.17", "title": "Точка на кипене - защо се разбунтуваха унгарците?"}
{"url": "https://news.bg/bulgaria/koleden-retro-tramvay-tragna-po-ulitsite-na-sofiya.html", "text": "От днес по улиците на София тръгна празничен ретро трамвай, предаде Нова телевизия. До 23 декември, включително, малки и големи ще могат да се повозят, да се снимат с Дядо Коледа и да получат подаръци.Ретро разходките ще започват на всеки кръгъл час от пл. \"Възраждане\" и на 30 минути от кв. \"Иван Вазов\". През седмицата трамваят ще се движи от 15.00 до 19.00 ч., а в почивните дни от 10.00 до 14.00 ч.Пътуването с коледния ретро трамвай ще е безплатно за децата, но те трябва да бъдат придружени от възрастен с редовен документ - билет или карта.", "date": "2018.12.17", "title": "Коледен ретро трамвай тръгна по улиците на София"}
{"url": "https://news.bg/world/i-sred-besarabskite-balgari-posrednitsi-sabirat-pari-za-balgarsko-grazhdanstvo.html", "text": "Поне петима посредници предлагат платени услуги за получаване на българско гражданство в молдовския град Тараклия, който е център на българската общност в страната. Това става ясно от публикация във Фейсбук профила на кмета на града Сергей Филипов. Самият той е кандидатствал за гражданство през 2005 г., но му е било отказано, въпреки че е етнически българин.Вчера в социалната мрежа се разрази взрив от коментари, след като Филипов изрази огорчението си от този отказ, на фона на фона на новината, че местен политик е получил български паспорт без според него да има български корени.\"СБОГОМ БЪЛГАРИЯ! Мисля, че за моята прародина няма да има никаква вреда от това мое решение. Не съм гражданин на България и не съм кандидат за гражданство. Мен българското министерство на външните работи ме подложи на някаква особена експертиза и прецени, че нямам право на гражданство. Бог да е с вас! Увеличавайте населението си с тези, които достойно плащат за това! След като веднъж се унижих, няма да го направя втори път!\" - написа Сергей Филипов.Повод за огорчението му е появата в местните медии на сюжет за лидера на партия ШОР в Тараклийския район - Вячеслав Лупов, който в родината си не се самоопределя като българин, но вече има българско гражданство. Местната телевизия NTS съобщава, че Лупов е посетил София, имал е срещи в парламента и правителството и е получил подкрепа от евродепутата Николай Бареков.Днес Сергей Филипов отново коментира случая, като споделя че не би искал споделеното от него да се използва като инструмент за политически натиск срещу сегашните българските власти.\"Моят постинг във Фейсбук предизвика широк обществен резонанс във връзка с отказа за ди бъде дадено българско гражданство. В социалните мрежи и в българските медии различни групи хора започнаха да използват този постинг като инструмент да въздействат на правителството, на всички власти (законодателни и изпълнителни), политически партии и обществени организации.\" - споделя той.За да спре спекулациите той прави някои уточнения:\"1. Моят случай с отказа за предоставяне на българско гражданство е от 2005 г., а не от 2018 г. През онзи период я работех като заместник-кмет на Тараклия.2. Българско гражданство, както и стотици бесарабски българи, се опитах да получа чрез платен ПОСРЕДНИК, като му дадох нотариално заверено пълномощно. (Виждах от примери на познати, че личното получаване на гражданство е свързано със затруднения, като се започне от подготвянето на документите, изнурителните опашки, неразбориите. Само в гр. Тараклия и досега около петима души които оказват платени посреднически услуги за получаване на гражданство).3. През 2005 г. нямах нито една лична среща със служители в посолството, консулството или ДАБЧ. С всички тези въпроси се занимаваше посредник.4. Когато посредникът ми съобщи за отказа, каза, че никой не му е обяснил какви са причините. Но по думите му, негов приятел в ДАБЧ казал, че съществена роля е изиграл фактът, че съм отявлен русофил и член проруската Комунистическа партия на Молдова.5. Важно е да се знае, че моят постинг беше публикуван като коментар към видео, в което се показва как молдовският политик Вячеслав Лупов, кандидат за депутат от партия Шор, който се появи в Тараклия само преди няколко месеца назад, ловко манипулирайки пред българските политици и длъжностни лица, се е представил в София като представител на колективната воля на бесарабските българи, макар че никога не е бил такъв. Една от целите на неговото пътуване в България е било получаването на българско гражданство - като лице с български произход. Макар че само преди три месеца, когато се запозна с мен, той твърдеше, че не е българин. Накратко - това е молдовският Остап Бендер.Това е истинският повод да публикувам на страницата си във Фейсбук толкова емоционален постинг, предизвикал толкова бурно обсъждане в социалните мрежи и българските медии. Днес ми се обадиха десетки хора, измамени от посредници по подобен начин. Убедих се окончателно, че сам съм си виновен, че ес доверих на аферист, а не тръгнах по по-трудния, но законен път. Поднасям искрените си извинения, на тези, чиято репутация е пострадала от коментарите ми.Общественото мнение е най-силният аргумент при всякакви спорове. Затова моля политическите опоненти ва властите в България да не използват коментарите ми към видеото като инструмент за постигане на политическите си цели.\" - заключава Сергей Филипов. ", "date": "2018.12.17", "title": "И сред бесарабските българи посредници събират пари за българско гражданство"}
