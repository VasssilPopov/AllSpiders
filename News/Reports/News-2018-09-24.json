{"url": "https://news.bg/world/fondatsiyata-na-dzhordzh-soros-sadi-ungariya-v-strasburg.html", "text": "Фондация \"Отворено общество\" Джордж Сорос ще подаде иск срещу Унгария пред Европейския съд по правата на човека заради унгарските закони, криминализиращи оказването на помощ на бежанци, предадоха информационните агенции.Унгарското правителство вече обяви, че няма да преразгледа законите, независимо какво ще постанови съдът. Управляващите мотивират приетите законови текстове със защита на християнската култура от имигрантите мюсюлмани.Приетите през юни антиимиграционни закони станаха известни като \"Stop Soros\" - \"Спри Сорос\".От фондация \"Отворено общество\" посочват, че те нарушават гаранциите за свободата на изразяване на мнения и за сдружаване, залегнали в Европейската конвенция за правата на човека.\"Тези закони целят сплашване на независимите граждански организации\", посочва председателят на фондацията Патрик Гаспар, цитиран от \"Ройтерс\".", "date": "2018.09.24", "title": "Фондацията на Джордж Сорос съди Унгария в Страсбург"}
{"url": "https://news.bg/politics/kakarakachnov-otiva-na-izlozhenie-za-voenna-tehnika-v-azerbaydzhan.html", "text": "Вицепремиерът и военен министър Красимир Каракачанов заминава за столицата на Азербайджан Баку, където ще посети третото международно изложение за отбранителна техника \"ADEX-2018\", съобщиха от пресслужбата на Министерството на отбраната.На изложението ще бъдат представени 209 фирми от 32 страни.Форумът се провежда по инициатива на Министерството на отбранителната индустрия с подкрепата на Министерството на отбраната на Република Азербайджан.В рамките на визитата си в Азербайджан министър Каракачанов ще проведе срещи с министъра на отбраната на Азербайджан генерал-полковник Закир Хасанов, както и със заместник министър-председателя на страната Ягуб Еюбов.В програмата на посещението е предвидена и среща с президента на Република Азербайджан Илхам Алиев.В състава на българската делегация, водена от министъра на отбраната, са включени още заместник-министърът на отбраната Анатолий Величков, изпълнителният директор на \"ТЕРЕМ-Холдинг\" ЕАД Иван Досков и експерти от Министерството на отбраната.", "date": "2018.09.24", "title": "Какаракачнов отива на изложение за военна техника в Азербайджан"}
{"url": "https://news.bg/world/ek-potvardi-che-sadi-polsha-za-sadebna-reforma.html", "text": "Европейската комисия потвърди, че съди Полша заради съдебна реформа, информират от Комисията.Европейската институция реши да предяви иск срещу Полша пред Съда на ЕС заради нарушения на принципа на независимост на съдебната власт, произтичащи от новия полски закон за Върховния съд, и да поиска от Съда да разпореди временни мерки, които да се прилагат, докато той не постанови решение по делото.С новия полски закон за Върховния съд се понижава пенсионната възраст на съдиите във Върховния съд от 70 на 65 години. Това излага на риск от принудително пенсиониране 27 от 72-мата съдии във Върховния съд. Тази мярка се прилага и по отношение на първия председател на Върховния съд, чийто 6-годишен мандат, установен в конституцията на Полша, се прекратява преждевременно.Съгласно закона, който влезе в сила на 3 април 2018 г., на съдиите, засегнати от понижаването на пенсионната възраст, се предоставя възможност да поискат удължаване на мандата си, което може да бъде одобрено от президента на страната за период от три години с възможност за еднократно подновяване.Няма ясно определени критерии за вземането на решение от президента, нито е предвиден съдебен контрол, ако той отхвърли искането. Освен това единствената предпазна мярка, предложена от полските власти, е незадължителна консултация с Националния съдебен съвет — орган, чийто настоящ състав е в нарушение на европейските стандарти за независимост на съдебната власт.Европейската комисия остава на мнение, че полският закон за Върховния съд е несъвместим с правото на ЕС, тъй като подкопава принципа на независимост на съдебната власт, включително несменяемостта на съдиите, като по този начин Полша не изпълнява задълженията си по член 19, параграф 1 от Договора за Европейския съюз във връзка с член 47 от Хартата на основните права на Европейския съюз.Комисията изпрати официално уведомително писмо до полските власти на 2 юли 2018 г. във връзка със Закона за Върховния съд, което беше последвано от мотивирано становище на 14 август 2018 г. Отговорите, които полските власти дадоха и по двата документа, не разсеяха опасенията на Комисията от правно естество.Прилагането на спорния режим на пенсиониране по отношение на съдиите от Върховния съд в Полша е в процес на ускоряване и създава риск от сериозно и непоправимо накърняване на независимостта на съдебната власт в Полша, а оттам и на правния ред на ЕС. Независимостта на националните юрисдикции е от основно значение за функционирането на съдебното сътрудничество между държавите.Поради тази причина Комисията премина към следващия етап от процедурата за нарушение, като реши да сезира Съда на ЕС. Сезирайки Съда, Комисията реши също така да поиска от Съда да разпореди временни мерки за възстановяване на положението във Върховния съд на Полша отпреди 3 април 2018 г. — датата, на която беше прието оспорваното ново законодателство. И накрая, Комисията реши да поиска бързо производство в Съда, за да бъде постановено окончателно решение във възможно най-кратък срок.Събитията в Полша накараха Европейската комисия да започне диалог с полското правителство през януари 2016 г. в рамките на уредбата за укрепване на принципите на правовата държава.", "date": "2018.09.24", "title": "ЕК потвърди, че съди Полша за съдебна реформа"}
{"url": "https://news.bg/regions/mazh-zagina-pri-katastrofa-kray-targovishte-1.html", "text": "Мъж загина при пътнотранспортно произшествие край Търговище, информира БНТ.При катастрофата е пострадала и 48-годишна жена, която се возила в колата.По данни на Областната дирекция на МВР в Търговище инцидентът е станал около 8 часа сутринта между селата Голямо Соколово и Бистра. Става въпрос за самокатастрофа.Установено е, че 54-годишният водач от Търговище изгубил контрол върху управлението на автомобила си, вследствие на което колата излязла вляво извън пътното платно, блъснала се е в крайпътни дървета и се е преобърнала в канавка.След инцидента двамата пострадали са откарани в здравно заведение в областния град. Мъжът бил с тежка черепно-мозъчна травма и починал по-късно в болницата. Жената е освободена след преглед.По случая е образувано досъдебно производство.", "date": "2018.09.24", "title": "Мъж загина при катастрофа край Търговище"}
{"url": "https://news.bg/world/es-dade-2-mesetsa-na-london-da-vazstanovi-eur2-7-mlrd-zaradi-mitnicheski-izmami.html", "text": "Европейската комисия съобщи, че е изпратилa вторo предупреждение на Великобритания да възстанови 2,7 милиарда евро от мита, които не е събрала от китайски внос между 2011 и 2017 г., информира \"Ройтерс\".Това е втората стъпка от правна процедура на ЕС срещу страни членки на съюза, които не са спазили правилата.Осведомителната агенция отбелязва, че предупреждението идва в решаващ момент за Лондон и Брюксел, които преговарят за Брекзит.\"Великобритания има два месеца да реагира или Комисията може да предяви иск пред Съда на ЕС\", се казва в съобщение на Комисията. Могат да последват финансови санкции, ако съдът потвърди искането на ЕК.Нарушенията са разкрити през миналата година от Европейска служба за борба с измамите (ОЛАФ). Службата съобщава, че във Великобритания са внесени китайски текстил и други продукти на изкуствено понижена цена, за да се намалят вносните мита, което пряко засяга бюджета на ЕС, който се запълва от такива мита.Лондон заявява, че не носи отговорност за загубите.Още през миналата седмица Комисията реши да изпрати предупреждението, но отложи обявяването му, за да избегне намеса на проведените в Австрия дискусии за Брекзит от евролидерите.", "date": "2018.09.24", "title": "ЕС даде 2 месеца на Лондон да възстанови €2,7 млрд. заради митнически измами"}
{"url": "https://news.bg/world/italiya-ulesnyava-deportiraneto-na-migranti-i-otnemaneto-na-grazhdanstvo.html", "text": "Правителството на Италия прие антимигрантско постановление, което ще улесни депортирането на мигранти и отнемането на италианско гражданство, съобщава АФП.Новото постановление е \"стъпка към по-безопасна Италия\", написа италианският вътрешен министър Матео Салвини във \"Фейсбук\".Той добави, че ще помогне на Италия да \"бъде по-силна в борбата срещу мафията и трафика на хора\".", "date": "2018.09.24", "title": "Италия улеснява депортирането на мигранти и отнемането на гражданство"}
{"url": "https://news.bg/regions/intenziven-trafik-i-zadrastvaniya-v-kraya-na-3-dnevniya-uikend.html", "text": "Интензивен е трафикът и в вътрешността на страната към столицата заради извършването на .Големи задръствания се образуваха на автомагистрала \"Хемус\" в района на \"Витиня\", където продължават ремонтите на виадукти.Максимален брой полицейски екипи са съсредоточени с цел подпомагане на движението на автомобилите по автомагистрала \"Хемус\" в посока София, съобщиха по-късно от МВР.В района на 38 км на АМ \"Хемус\" поради ремонтни дейности движението е отбито в платното в посока Варна, а всички ремонтни участъци са подсигурени от служители на \"Пътна полиция\".Заради  видимостта на АМ \"Хемус\" е значително намалена.От полицията информират за намалена видимост около Долни и Горни Богров.Любителски видеа, публикувани в социалните мрежи, показват лошите условия за път в края на 3-дневния уикенд.На автомагистрала \"Тракия\" в района на Вакарел е възникнало леко пътнотранспортно произшествие. Движението се осъществява под контрола на полицейски екипи.Пътна полиция призовава водачите да шофират с повишено внимание и със съобразена с обстановката скорост.Припомняме, във всички участъци по магистралите, където се извършват ремонти и където преминаването се извършва само в едното пътно платно, с приоритет е движението в посока София.От 10 до 20 часа са пуснати и две ленти за автомобилите, пътуващи в посока София през Владая. Алтернативният маршрут е през магистрала \"Люлин\".По всички трасета, по които има натоварено движение, както и на граничните пунктове с Гърция, Сърбия и Румъния, има засилено полицейско присъствие.По-рано днес по главен път Е-79 между Благоевград и Симитли се беше образувала 15-метрова колона от автомобили.В района между Симитли и Кресна, при Кресненското ханче, късно снощи аварира камион, което наложи трафикът да преминава само в едната пътна лента. По-рано днес от Агенция \"Пътна инфраструктура\" (АПИ) информираха, че превозното средство е премахнато и нормалното преминаване в района е възстановено.", "date": "2018.09.24", "title": "Интензивен трафик и задръствания в края на 3-дневния уикенд"}
{"url": "https://news.bg/regions/pozhar-v-sredno-uchilishte-v-ruse.html", "text": "Пожар е възникнал в сградата на средно училище в Русе, пише БНР.Пожарът избухнал на четвъртия етаж на сградата на училище \"Възраждане\". Сигналът за инцидента е подаден след 12.30 часа.Към мястото са изпратени два екипа на пожарната в областния град. Към 14 часа огънят в сградата вече е бил овладян.При пожара няма пострадали хора. Сградата е била празна, понеже днес е неучебен ден.Има обаче унищожено имущество.Обстоятелствата за възникването на пожара се изясняват.", "date": "2018.09.24", "title": "Пожар в средно училище в Русе"}
{"url": "https://news.bg/world/kremal-dade-poyasneniya-za-dostavyaneto-na-s-300-na-siriya.html", "text": "Говорителят на Кремъл Дмитрий Песков заяви, че решението за доставяне на зенитно-ракетен комплекс С-300 на Сирия не е насочено срещу трета страна, основната цел е защита на руските военнослужещи, информира ТАСС.По думите му в този случай Русия се ръководи от интересите си. Той вярва, че решението няма да навреди на отношенията между Русия и Израел.Безусловно, според информацията на нашите военни експерти, причината за трагедията е в резултат на преднамерени действия на израелските пилоти, коментира той инцидента със сваления руски самолет Ил-20 от сирийската противовъздушна отбрана по време на израелски бомбардировки.Според Песков най-важното е да се приемат допълнителни ефективни мерки за обезпечаване безопасността на руските военнослужещи в арабската държава.По-рано днес Москва съобщи, че доставя С-300 на Сирия.", "date": "2018.09.24", "title": "Кремъл даде пояснения за доставянето на С-300 на Сирия"}
{"url": "https://news.bg/economics/donchev-iska-nov-model-na-ikonomichesko-razvitie.html", "text": "Вицепремиерът Томислав Дончев иска нов модел на икономическо развитие. На откриването на 74-ия Международен технически панаир в Пловдив Дончев заяви, че старият икономически модел у нас е изчерпан.Моделът с ниска цена на труда и ресурсите вече е изчерпан, сега трябва да се инвестира във високи технологии и роботизация, защото повишават добавената стойност, посочи вицепремиерът. По думите му през последните десет години българският бизнес е осъществил големи реформи, българската икономика е преминала към повече производство и повече износ, станала е по-конкурентна на външните пазари. Въпреки това обаче трябвало да направим следващата крачка, изтъкна още Дончев.Той определи Международния панаир в Пловдив като \"една от най-добрите традиции в България\" и подчерта, че панаирът ще остане \"устройството, което мери пулса на българската икономика\".Тази година в панаира участват над 550 фирми от 35 държави, а новите изложители са 35%. За първи път на панаира участват и фирми от Индия.Главният директор на панаира д-р Иван Соколов посочи, че на форума се събират иновативни компании, предлагащи не просто стоки, а практически решения за потребностите на потребителите. \"Това е съществена промяна в нагласите и тя ще бъде доминираща през следващите години\", добави той.Панаирът се състои от десет специализирани изложби: \"Акватех\" (за водния сектор), \"Ауто сити Пловдив\" (за автомобили), \"Аутотех\" (за транспорт и автосервизно оборудване), \"Елтех\" (за електроника и електротехника), \"Енеко\" (за енергетика и екология), \"Инфотех\" (за информационни технологии), \"Машиностроене\", \"Строителство\", \"Робохайтех\" (за роботи и автоматизирани системи), \"Химия\". Има и специална секция за едра строителна техника.Очаква се над 30 000 посетители от България и Европа да разгледат изложбите. Те ще са отворени от 9 до 18 ч., а в събота ще затворят в 14 часа.Един от гостите ще получи голямата награда - лека кола по избор измежду седем модела, осигурена от Международен панаир Пловдив.", "date": "2018.09.24", "title": "Дончев иска нов модел на икономическо развитие"}
{"url": "https://news.bg/regions/silnite-vetrove-zapochnaha-mnozhestvo-signali-za-izkoreneni-darveta-v-stranata.html", "text": "Силните ветрове и виелиците в страната започнаха. Подадени са множество сигнали за съборени предмети, изкоренени дървета, счупени клони и други на територията на страната.По данни на ЧЕЗ около 8 000 домакинства в страната са останали без електроподаване заради силните пориви.3 000 от тези домакинства с в област Монтана.Най-сериозни са поражениятa по мрежата в Софийска област, където също около 3 000 домакинства са на тъмно, пише БНТ.. Към момента няма данни за пострадали хора. На мястото са пристигнали екипи на пожарната и Спешна помощ, които проверяват за затиснати и блокирани хора.Припомняме, спрямо прогнозата на Националния институт по метеорология и хидрология (НИМХ) при БАН днес в 23 области в страната е обявен жълт код за силен вятър.Става въпрос за всички области освен областите Бургас, Ямбол, Хасково, Кърджали и Смолян.От НИМХ заявиха за news.bg, че поривите в страната са започнали да се усилват. Спрямо последните измервания от синоптичната мрежа от 18 часа сериозно усилване на вятъра е регистрирано в почти цялата страна, най-силно в Северозападна България.Към 18 часа най-значително усилване на вятъра е установено в Оряхово, Сливен и Пазарджик.В Оряхово и Сливен скоростта на вятъра достига до 87 км/ч.В Пазарджик средната скорост на поривите е около 76 км/ч, с пулсации от близо 105 км/ч.В Русе, Лом, Ново село (област Видин) и Кюстендил скоростта на вятъра е 72 км/ч.В столицата скоростта на поривите е 65 км/ч.Във Велико Търново, Свищов и Кнежа скоростта на вятъра надминава 60 км/ч.В Ловеч, Враца, Силистра и Благоевград - около 57 км/ч.По думите на дежурния синоптик на НИМХ силният вятър е започнал да се засилва и в източните райони на страната, no там все още не се отчитат високи стойности.Заради виелиците видимостта на АМ \"Хемус\" е значително намалена.  Любителски видеа, публикувани в социалните мрежи, показват лошите условия за път в края на 3-дневния уикенд.По данни на ГД \"Пожарна безопасност и защита на населението\" (ГДПБЗН) към момента вече са получени множество сигнали за паднали предмети, клони и други, вследствие на силния вятър в страната.Най-много са сигналите, подавани в Северозападна България.ГДПБЗН информира, че най-сериозно е засегната област Монтана. Там е съобщено за изпочупени дървета и клони, паднали ламарини и предмети.3000 домакинства в Монтана са останали без електричество заради аварии. Мобилизирани са всички екипи на пожарната и полицията, включително и колегите им, които са в почивка. В действията са се включили и екипи на Енергото и местната управа. Няма данни за пострадали хора в областта.Стана ясно, че в квартал \"Младост\" 2 в Монтана черешово дърво е паднало върху кола. Нанесени са само материални щети, информира bTV. В София са подадени най-малко 4 сигнала за изкоренени дървета. Данните потвърди пред \"Фокус\" директорът на Дирекция \"Аварийна помощ и превенция\" към Столична община Красимир Димитров. Всички сигнали касаят различни краища на столицата. Няма данни за пострадали хора.Единият от сигналите е от квартал \"Дружба\" 2. На булевард \"Копенхаген\" вятърът е съборил поне 2 дървета.В друг район на столицата, на булевард \"Рожен\",паднало дърво е смачкало автомобил. Засега няма информация за други щети.Сигнали за паднали дървета има и в много други населени места в страната.От ГДПБЗН припомнят, че при такива случаи хората не трябва да остават на открито, защото има опасност от наранявания от падащи отломки от сградите и други предмети. Добре е да се затворят плътно вратите и прозорците вкъщи, да се приберат незакрепени предмети от терасите.Ако има хора на открито, добре е да потърсят временно заслон.", "date": "2018.09.24", "title": "Силните ветрове започнаха, множество сигнали за изкоренени дървета в страната"}
{"url": "https://news.bg/regions/sled-rekonstruktsiya-otkriha-tsarkvata-ot-xii-vek-v-rila.html", "text": "Официално в град Рила днес бе открита реставрираната средновековна част на черквата \"Св. Архангел Михаил\" от XII век, информира БГНЕС.Това е първият етап от цялостния проект за реставрация, консервация и експониране на средновековния храм.Храмът дълго време се проучва от екип от специалисти.Миглена Прашкова посвещава 23 години от живота си на реставрацията на храма, пише bTV. През това време на няколко пъти реставраторите попадат на уникални стенописи.\"Излезе този фрагмент от живопис от XII век. В техника фреско, това е много характерно специално за средновековните стенописи в този храм, защото в по-късно време техниката се променя и това е всъщност едно доказателство, че стенописите принадлежат към по-ранен етап\", обяснява тя.Покровителят на слепите Патапий и Свети Николай са част от изображенията. Картината се допълва от светците Григорий Богослов и Василий Велики.", "date": "2018.09.24", "title": "След реконструкция откриха църквата от XII век в Рила"}
{"url": "https://news.bg/int-politics/borisov-uchastva-v-sreshtata-na-visoko-ravnishte-za-narkomaniyata-v-nyu-jork.html", "text": "Министър-председателят Бойко Борисов взе участие в срещата на високо равнище \"Глобален призив за действие за справяне с проблема с наркотиците\". Форумът се проведе в Централата на ООН в Ню Йорк.Срещата се организира от президента на САЩ Доналд Тръмп, а България е съ-домакин на срещата, информираха от пресслужбата на Министерски съвет.Премиерът  която участва в 73-тата сесия на ООН.По време на срещата страните, които взеха участие, заявиха категоричен ангажимент за предприемане на действия за борба с проблема с наркотиците.Всяка страна е декларирала готовност да се включи в прилагането на стратегия, ограничаваща в максимална степен разпространението и употребата на наркотични вещества.Документът визира четири основни точки, които държавите поемат ангажимент да разработят:- намаляване на търсенето на наркотични вещества чрез образование, кампании и превенция на злоупотребата с наркотични вещества;- разширяване на усилията за лечение, с цел спасяване на живот и насърчава на възстановяването на наркозависимите;- укрепване на международното сътрудничество в областта на съдебния, правоприлагащия и здравния сектор;- премахване на достъпа до незаконни наркотични вещества чрез спиране на производството и трафика им.", "date": "2018.09.24", "title": "Борисов участва в срещата на високо равнище за наркоманията в Ню Йорк"}
{"url": "https://news.bg/int-politics/v-gartsiya-osvobodiha-zadarzhanite-za-kleveta-zhurnalisti.html", "text": "Тримата гръцки журналисти, които бяха арестувани по жалба на министъра на отбраната в страната след журналистическо разследване, бяха освободени от полицията, съобщи БНР, позовавайки се на БТА.Тримата журналисти от гръцкия вседикневник \"Филелефтерос\" бяха задържани заради собствено разследване за злоупотреби с европари, предназначени за подобряването на условията за живот на бежанците в лагерите. Става въпрос за издателя, главния редактор и политическия редактор на изданието.Според техния материал военният министър на Гърция Панос Каменов имал връзки с бизнесмени.Журналистите се предадоха сами на властите, след като Каменов ги обвини, че представените данни в разследването не са истински. По този начин журналистите уронвали имиджа на министъра и на министерския съвет.Прокурорът по делото е посочил, че ще започне разследване дали министърът е бил оклеветен от журналистите. Към момента държавното обвинение в Гърция няма да повдига обвинения спрямо журналистите.", "date": "2018.09.24", "title": "В Гърция освободиха задържаните за клевета журналисти"}
{"url": "https://news.bg/regions/silniyat-vyatar-sabori-fasadata-na-mol-v-blagoevgrad.html", "text": "Ураганният вятър събори фасадата на мол в Благоевград.На мястото на инцидента са пристигнали екипи на пожарната и Спешна помощ. Те проверяваха за затиснати и блокирани хора под руините.При инцидента няма пострадали хора.\nПаднала е цялата облицовка на фасадата на сградата от почти всички страни, пише bTV.По данни на БНТ първо се е срутила цялата цялата метална обшивка на източната страна на сградата. Минути по-късно паднала и част от южната фасада.По време на инцидента в сградата на търговския център е имало около 20 души, които са били евакуирани през кафене. Те не са пострадали, а само са се уплашили от случващото се.Към момента центърът на Благоевград е блокиран.Областният управител на Благоевград Бисер Михайлов обясни, че разчистването на отломките ще започне след стихването на вятъра, предаде БГНЕС.\"Предприети са необходимите действия по обезопасяване на периметъра. Добрата новина е, че към момента няма пострадали хора, нямам информация за пострадали хора. Обходена е цялата сграда от служители на Областната дирекция \"Пожарна безопасност и защита на населението\", спряно е и електричеството вътре с цел безопасност\", допълни Михайлов.Областният управител на Благоевград също така апелира хората, които са в близост до сградата да се отдръпнат, понеже съществува реална опасност от нови срутвания, а скоростта на вятъра може да отпрати срутените части в неопределена посока.Инцидентът е станал около 18:00 часа. Свидетели разказват, че се е усетила миризма на изгоряло, след което се е чул силен тътен и цялата фасада е паднала, информира Нова.Мол \"Ларго\" е по-големият от двата мола в областния град. Той се намира на централния площад \"България\".Сградата на бившия ГУМ беше изцяло ремонтирана през 2014 година. Тогава на фасадата беше поставена обшивка от метални светещи пана.Днес в 23 области в страната е обявен . Област Благоевград е една от тези области. По данни на Националния институт по метеорология и хидрология (НИМХ) при БАН към 18 часа скоростта на вятъра в Благоевград е около 60 км/ч.В последните часове има и сигнали за паднали дървета, без пострадали.Далеч по-силни пориви са регистрирани в Пазарджик, Сливен и Оряхово, където скоростта на вятъра достига до 90 км/ч. В Пазарджик средната скорост на поривите е около 76 км/ч, с пулсации от близо 105 км/ч.", "date": "2018.09.24", "title": "Силният вятър събори фасадата на мол в Благоевград"}
{"url": "https://news.bg/regions/pozhar-blokira-patnicheski-vlak-po-liniyata-plovdiv-karlovo.html", "text": "Силен пожар избухна в Карловско. Огнената стихия обхваща сухи треви. Огънят гори до жп линията Пловдив - Карлово, информира БНТ.Заради пожара към момента пътнически влак е блокиран и изчаква на място.На мястото на инцидента са пристигнали екипи на пожарната и горското стопанство в Карлово.", "date": "2018.09.24", "title": "Пожар блокира пътнически влак по линията Пловдив - Карлово"}
{"url": "https://news.bg/int-politics/borisov-balgariya-podkrepya-gruziya-po-patya-y-kam-es-i-nato.html", "text": "България ще продължи да съдейства на Грузия в процеса на приобщаването й към Европейския съюз.Такъв ангажимент пое премиерът Бойко Борисов при днешната си среща с грузинския си колега Мамука Бахтадзе. Двамата разговаряха в Ню Йорк, където водената Борисов българска делегация ще участва в 73-ата сесия на Общото събрание на Организацията на обединените нации.Българският премиер подчерта, че страната ни е сред най-активните поддръжници на европейската и евроатлантическата перспектива на Грузия. Той отбеляза, че нашата страна оценява много високо и съвместната работа на кавказката страна с ЕС за гарантирането на сигурността в Черноморския регион.Припомняме, заместник-генералният секретар на НАТО Роуз Гьотемюлер отбеляза съществения напредък на Тбилиси по пътя към членство в Алианса. През миналата седмица тя посети грузинската столица.\"Потвърждаваме своя интерес за по-нататъшно интензивно сътрудничество с Грузия в областта на отбраната, както по двустранна линия, така и по линия на реализирането на Съдържателния пакет НАТО-Грузия\", подчерта българският министър-председател.Той изрази удовлетворението си от отличните двустранни отношения между двете държави, като подчерта, че Грузия е сред основните външнополитически партньори на България в региона на Черно море и Южен Кавказ.\"Икономическите връзки между двете страни през последните години се характеризират с високи нива на стокообмен, но също така съществува и нереализиран икономически потенциал. За нас изпълнението на Споразумението на Грузия с ЕС за задълбочена и всеобхватна зона за свободна търговия е нова рамка и възможност за развитие на експортния потенциал на двете страни\", посочи Бойко Борисов.По време на срещата той съобщи, че България проявява интерес към задълбочаването на сътрудничеството в контекста на инфраструктурната свързаност между Европа и Азия, особено в изпълнението на проекти от общ интерес в областта на енергетиката и транспорта.\"Българските компании имат интерес и биха могли успешно да участват в изпълнението на отделни дейности по приоритетни за Грузия проекти\", обяви Борисов.По думите му, растящото значение на Грузия и България за развитието на транзитните транспортни коридори между Азия и Европа обуславя приоритетната позиция на сектор \"Транспорт\" в двустранното сътрудничество.\"Българското правителство има интерес за развитието на морските превози между двете страни. Ще продължим да участваме активно в консултациите по създаването на нов мултимодален транспортен коридор \"Персийски залив-Черно море\" от Иран до България и Гърция, както и по развитието на Транскаспийския международен транспортен маршрут - през Варна и Бургас към Грузия, Азербайджан, Казахстан и Китай, или т. нар. Нов път на коприната.\", подчерта той.Министър-председателят отбеляза, че Грузия е стратегически партньор на ЕС по отношение на повишаването на сигурността на енергийните доставки, диверсификацията на маршрутите и източниците на доставки на газ за Европа и България. \"България има силен интерес от изграждането на Южния газов коридор\", категоричен бе Борисов.", "date": "2018.09.24", "title": "Борисов: България подкрепя Грузия по пътя й към ЕС и НАТО  "}
{"url": "https://news.bg/bulgaria/pozharat-kray-banya-e-lokaliziran.html", "text": "Пожарът край град Баня е локализиран, съобщава БНР.Вчера възникна голям пожар край град Баня в района на Пловдив. Той обхвана площ от 500 декара.90% от засегнатата територия е държавен горски фонд, а около 50 декара са лозови масиви.Пожарникарите се бориха с огнената стихия повече от четири часа заради вятър в района, който допълнително усложни ситуацията.През цялата нощ на място останаха дежурни екипи, които следяха огъня да не се разпали отново, допълва радиото.", "date": "2018.09.24", "title": "Пожарът край Баня е локализиран"}
{"url": "https://news.bg/world/liderat-na-opozitsiyata-v-maldivite-s-iznenadvashta-pobeda-na-prezidentskite-izbori.html", "text": "Лидерът на опозицията в Малдивите Ибрахим Мохамед Солих спечели президентските избори, съобщават световни агенции.Според наблюдатели това е изненадваща загуба за настоящия президент Абдула Ямин след нагласена кампания в полза на държавния глава.Изнесените от Избирателната комисия резултати тази сутрин показват, че Солих е получил подкрепата на 58,3% от избирателите. След обявяването на резултатите поддръжници на Малдивската демократическа партия на Солих излязоха по улиците да празнуват. Те танцуваха и развяваха жълтия флаг на партията.Нямаше отговор от страна на Ямин след съобщаването на резултатите. Впоследствие държавният глава призна поражението си. На изборите не участваха други кандидати, тъй като всички ключови дисиденти са в затвора или в изгнание.54-годишният Солих призова Ямин да уважи волята на народа и да организира мирен и плавен преход на властта. Той също така настоя държавният глава незабавно да освободи политическите затворници.88% от избирателите са упражнили правото си на глас. На тропическия архипелаг бяха регистрирани 262 хиляди избиратели. На вота не бяха допуснати независими международни наблюдатели. Само на няколко чуждестранни медии им беше позволено да отразят изборите.Преди изборите имаше предупреждения, че Ямин може да се опита на всяка цена да запази властта си. През февруари той обяви извънредно положение и нареди на армията да щурмува Върховния съд, за да избегне импийчмънт.Китай и Индия се борят за влияние на Малдивите. През последните години Ямин се сближи с Пекин, осигурявайки си стотици милиони долара от Китай за големи инфраструктурни проекти.", "date": "2018.09.24", "title": "Лидерът на опозицията в Малдивите с изненадваща победа на президентските избори"}
{"url": "https://news.bg/interviews/smartfonite-ne-oznachavat-tsifrova-gramotnost.html", "text": "Г-н Неков, вие сте от най-активните ни представители в Европейския парламент (ЕП), които защитават интересите на българското земеделие, за което до момента годината не бе лека. Какви са последните ви инициативи?Последните ми инициативи са свързани с болестите по животните, както и маркирането на овце и кози.Искам да кажа, че съм силно притеснен от това, че вече и в България има случай на африканска чума по свинете. За съжаление, действията на управляващите не са своевременни. Нужно е да има информираност на хората и адекватни мерки. Във връзка с това нека всички потребители на термично необработени продукти от свинско месо, в т.ч. и при търговия онлайн, да изискват доказателства и документи от търговците/производителите, че животните, от които са добити месото и/или продуктите, са изследвани. Необходимо е да се потвърди, че им е взета проба за aфриканска чума по свинете при клането или непосредствено преди него и резултатите, получени от единствената в страната лаборатория - Националната референтна лаборатория за aфриканска чума, са отрицателни.С това може да помогнете и на производителите в този труден за тях момент, като не ставате причина за разпространение на заразата.Африканска чума по свинете е опасна, особено с това, че като мярка може да се поиска намаляване на стадата с Източнабалканска свиня и така да загубим тази ценна порода, която е живяла на българската територия от близо 2 500 години. А това ще бъде изключително жалко и недалновидно, защото това е уникална порода с уникално месо. От години работя с хора, които отглеждат породата и започнахме процедура по национална защита като Защитено наименование за произход. Няма да скрия обаче, че има много трудности и административни пречки, зад които стоят управленски решения и грешки. Страни като Испания и Португалия са защитили месо от сходна порода, и то сега, освен че е национален символ, носи и много добри доходи и се продава на висока цена по цял свят. Дори в българската хранителна мрежа присъства. Няма обаче управленска визия, че ние имаме подобна порода и можем по същия начин да я развием и наложим и на национално, и на световно ниво. Подобни казуси само доказват, за съжаление, че решения се взимат само в краткосрочен план, а не национално отговорно и с поглед в по-далечното бъдеще.През тази година се наблюдава увеличаване на разпространението на болести по животните в Европейския съюз (ЕС) - като африканската чума по свинете, болести при преживните животни. Това се случи в региони като Румъния и България, които граничат с трети страни като Украйна, Молдова и Турция. Тези заболявания представляват сериозна заплаха, тъй като овцевъдството и козевъдството и отглеждането на свине често са единствените възможни икономически дейности там.Затова аз и мои колеги евродепутати от Румъния внесохме предложения за увеличение с близо 40 милиона евро на бюджета на ЕС за 2019 година за разходи, свързани с борба с африканската чума по свинете и заболявания по дребните преживни животни.Според мен е важно да се осигурят достатъчно финансови инструменти за борба с болестите, засилване на контрола по граничните пунктове и създаване на съоръжения, които да отделят податливите животни от тези, които са потенциални носители на зараза.Отправих и питане към Европейската комисия (ЕК) във връзка със съмненията на наши животновъди за т.нар. \"виртуални овце\".В обществото се породиха съмнения за фалшиви ушни марки на дребните преживни животни и за получаване на европейски субсидии за \"виртуални овце\". По данни на животновъди най-малко 300 000 са фиктивните ушни марки в България и това са \"виртуални животни\". Има и чести питания на животновъди за промяна на средствата за идентификация на животните. Затова и отправих питане към ЕК относно средствата за идентификация на селскостопански животни в държавите членки.Експерти предлагат използване на метода \"търбушни болуси\" за маркиране на животните. Търбушният болус представлява керамичен цилиндър с дължина 5-8 и ширина 1,5 - 2 cм. Във вътрешността му е поместен микрочипът. Той се използва за идентификация на преживните животни — най-вече говеда, овце и кози. Подава се през устата и след преглъщане попада в стомаха на преживните и остава там. След това микрочипът се разчита от четящо устройство. Към този номер се добавя и номерът на ушната марка на съответното животно и данните се подават в идентификационната система на националната база данни.Регламент № 21/2004 на Съвета от 17 декември 2003 година изисква задължителна идентификация и регистрация на животни от рода на овцете и козите посредством средство за идентификация съобразно Приложението към този регламент.Затова въпросите ми към ЕК са:Смятам, че у нас е нужен по-голям контрол в сектор животновъдство и за да няма съмнения за злоупотреби. Добре е да се въведат по-надеждни методи за маркиране на животните.Какво ви мотивира да поискате въвеждането на термина за качество \"планински продукт\"?България може да е една от първите страни в ЕС с въвеждане на термина \"Планински продукт\".Регионът ни е уникален, 40% от територията на България е с планински и полупланински релеф и страната ни трябва да се възползва от възможността да въведе термина \"планински продукт\". Българско сирене, мед, билки, месни продукти, произведени в планински райони са потенциални носители на престижното означение.Въвеждането на подобен тип означения ще даде на продуктите видимост, гаранция за качество и произход, защита срещу имитации и злоупотреби, възможност за финансиране по линия на Общата селскостопанска политика (ОСП) и Програмата за развитие на селските райони (ПРСР), с което да се даде допълнителен тласък за местното производство в планинските райони.Не на последно място потребителите ще могат да имат още един избор за качествена и здравословна храна, купувайки \"планински продукт\".94% от българите смятат, че продуктите от планинските райони са по-вкусни, а 89% на сто вярват, че те са и по-здравословни.На 1 юни внесох в Министерство на земеделието и храните Проект на наредба за въвеждане на термина за качество \"планински продукт\". Имах разговори с ръководството на Министерство на земеделието, храните и горите, което подкрепя въвеждането му. Вече има сформирана работна група в Министерството, която да работи по въпроса.Най-много съм доволен от обратната връзка, която получавам от земеделските производители при срещите ми, а именно, че те подкрепят тази моя инициатива и искат да се въведе това означение. Трябва да отбележа, че повече животновъди са привлечени от това, но очаквам да се включат пчелари и такива, произвеждащи растителни продукти.Проектонаредбата предвижда да бъде създаден регистър на планинските производители. При установяване на нарушение на условията от даден производител той ще бъде блокиран от регистъра за срок от пет години, през които няма да може да продава стоката си с това лого.Този незадължителен термин за качество е въведен вече в Италия, Австрия, Франция и Румъния. Целта е да се използва западноевропейският модел и селскостопанските стоки от планинските региони да бъдат изведени на преден план.Надявам се до края на годината термина за качество \"планински подукт\" да бъде въведен и в България.Изразихте и притеснение за цифровата грамотност у нас?Да. Очаква се до 2020 г. 95% от работните места да изискват минимални дигитални умения. Към момента, в рамките на ЕС 40% от работниците не разполагат с умения в областта на цифровите технологии. За България този процент е 69%. Това, че имаме смартфони, не означава, че сме цифрово грамотни. Програмата за международно оценяване на учениците PISA показва, че в страните, които инвестират в информационни и комуникационни технологии в училищата, няма осезаемо подобрение в уменията за четене и писане при децата. Факт е, че нашите учебни заведения се нуждаят от адекватно IT оборудване, но това не е гаранция за резултати. Изграждането на основни умения по четене, писане и математика има много по-голямо въздействие върху подрастващите в сравнение с достъпа до високотехнологични устройства. В същия ред на мисли, не трябва да забравяме, че между ученика и модерното оборудване в класната стая стои учителят. Без неговото пряко участие нито една реформа в образованието не може да се случи. Добре подготвеният учител трябва да бъде в основата на повсеместното навлизане на новите технологии в учебния процес. Изглежда безсмислено да се инвестира в технологии, без да се инвестира в усъвършенстване на уменията и дигиталните познания на преподавателите. Бизнесът също трябва да поеме своята част от отговорността. Работодателите не могат да очакват, че подготовката на добре обучени кадри е единствено отговорност на училището. Те също трябва да участват в този процес на равни начала.Вие също се включихте и в темата за двойните стандарти при храните?По темата с различните съставки при храните започнах работа още преди повече от година. През март миналата година повдигнах въпроса в пленарна зала в Страсбург. Още тогава с мен започнаха да се свързват български граждани, които познават темата и същността на въпроса.В началото на тази година с представителите на българските институции и неправителствени организации излязохме с конкретни предложения и общо становище за двойното качество на продуктите на единния пазар.През февруари, внесох в Европейския парламент становище за двойното качество на продуктите на единния пазар, като същевременно го представих на заседание на Комисията по земеделие и развитие на селските райони към Европейския парламент.Становището ми срещу двойното качество на продуктите на единния пазар бе прието с голямо мнозинство в ЕПВ него се казва, че ЕС трябва да предприеме мерки срещу двойното качество на продуктите на единния пазар, като се разработи единна методология и провеждане на сравнителни тестове на хранителни продукти в различните държави-членки, които да бъдат завършени възможно най-рано, за предпочитане през 2018 г.Практиката \"една марка, един продукт, различно съдържание и пропорционален състав\" трябва да бъде спряна чрез изменение на член 6 и Приложение 1 на Директива 2005/29 / ЕО от 11 май 2005 г. относно нелоялни търговски практики от страна на търговци към потребители.В становището се включи и препоръка органите на държавите-членки и организациите за защита на потребителите да използват пълноценно вече възможните правни действия относно прилагането на законодателството на ЕС в областта на защитата на храните и потребителите.Докато практиката \"двоен стандарт\" бъде спряна и с цел да се повиши видимостта на производителите относно използването на местни рецепти, следва да бъде въведена система за посочване на местните рецепти, използвани при подготовката на конкретни продукти, която да отчита предпочитанията на потребителите и да зачита тяхното право на информиран избор.В становището е отбелязано създаването на специализирано звено за мониторинг и контрол в съществуващ орган на ЕС, което да наблюдава пропорционалното използване на съставките в идентични брандирани и пакетирани хранителни продукти и да оценява сравнителните лабораторни анализи за идентифициране на тези нелоялни търговски практики при предлагането на пазара на хранителни продукти.Това е конкретна стъпка, която предприех, като български евродепутат и като част от общата кампания срещу тези унизителни за българите търговски практики.На 13 септември Европейският парламент прие Доклад за двойното качество на продуктите. Така ЕС предприема мерки срещу двойното качество на продуктите на единния пазар, за да няма двойни стандарти при храните и другите потребителски продукти между държавите от Западна и Източна Европа.Кое от постигнатото до момента ви удовлетворява?Безспорно това, което ме удовлетворява най-много, е, че борбата срещу двойния стандарт се увенча с успех. Като докладчик по темата в Комисията по земеделие, аз съм изключително доволен дори от огромната подкрепа, която досието получи. 85% от всички евродепутати гласувахме за край на тази практика. Това е наистина впечатляващо, защото само преди няколко месеца по темата срещах силна съпротива от свои колеги от Западна Европа. Те отричаха това като проблем. След много преговори и срещи, включително и с представители на бизнеса, успяхме да постигнем този впечатляващ успех. Това не е просто личен успех, това е успех и за нашата страна и за милионите европейци, на които все още се предлагат храни с различно качество в сравнение със Западна Европа. Продуктовата дискриминация вече е към своя край. Надявам се, че през 2019 г. това вече ще е факт.", "date": "2018.09.24", "title": "Смартфоните не означават цифрова грамотност"}
{"url": "https://news.bg/world/germanskata-koalitsiya-razreshi-spora-s-shefa-na-razuznavaneto-maasen.html", "text": "Управляващата коалиция на германския канцлер Ангела Меркел разреши спора във връзка с възникналия в страната скандал с директора на вътрешното разузнаване, съобщава \"Ройтерс\".Осведомителната агенция отбелязва, че се слага край на криза, която можеше да свали правителството, поело властта преди едва 6 месеца.Трипартийната коалиция постигна съгласие във вторник Ханс-Георг Маасен да бъде отстранен от поста директор на агенцията BfV и да бъде назначен на високопоставен пост във вътрешното министерство след обвинения, че подкрепя крайнодесни възгледи. Маасен постави под съмнение автентичността на видеокадри, на които крайнодесни преследват мигранти в източния град Кемниц.Но решението на коалицията предизвика обществено недоволство, тъй като де факто Маасен ще взема по-висока заплата на новия пост в силовото ведомство. Някои членове на Социалдемократическата партия - малкият партньор в коалицията на Меркел - призоваха партията да излезе от коалицията, ако решението не бъде отменено. Лидерът на социалдемократите Андреа Налес призна в петък, че е направена грешка.Проучване, публикувано в четвъртък, показва, че 72% от избирателите имат по-малко доверие към правителството след постигнатия компромис.След среща между лидерите на управляващите партии в неделя за постигане на нов компромис, вътрешният министър Хорст Зеехофер заяви, че те са постигнали съгласие Маасен да работи във вътрешното министерство в бъдеще, но няма да получава увеличение на заплатата.Зеехофер добави, че Маасен ще бъде специален съветник с фокус европейски и международни задачи. Преди срещата членове на социалдемократите настояха Маасен да не отговаря за сигурността или въпроси, свързани с миграцията на новия си пост.Министърът на вътрешните работи поясни, че решението за заплащането е в отговор на общественото недоволство, но увери, че коалицията не е под риск да се разпадне заради този казус.След трета кризисна среща на коалицията в рамките на 10 дни, Налес обяви в съобщение: \"Сега коалицията ще се посвети на всекидневните си задължения. Имаме много работа\".", "date": "2018.09.24", "title": "Германската коалиция разреши спора с шефа на разузнаването Маасен"}
{"url": "https://news.bg/bulgaria/revizoro-iska-24-chasov-kontrol-vav-vinprom-karnobat-ili-otnemane-na-litsenza.html", "text": "Ако не се осигури възможност за 24-часов контрол във фабриките за бутилиране на спиртни напитки на \"Винпром Карнобат\", без да скача целият завод във всеки един момент, в който се пипне някой кран, лицензът трябва да бъде отнет.Това обяви председателят на Комисията за наблюдение на приходните агенции и борба със сивата икономика и контрабандата в Народното събрание Емил Димитров-Ревизоро в ефира на Нова телевизия.По домова книга всички хора трябва да бъдат освободени, защото казва кой трябва да влиза в завода и кой не, призова той.Ако хората в Карнобат бяха останали без работа по една или друга причина, щяха ли да се радват и да отидат в Бюрото по труда като безработни и да искат обезщетения. Ако приемем, че има измервателна тръба, ще излезе, че митницата е виновна, обясни Ревизоро.Той поясни, че ако през измервателната тръба би могло да излезе алкохол, може да напълниш по един камион на час, а не само за Гърция, изтъкна Димитров.Кранът нямал пломба и се използвал един път в годината. Ако се окаже, че през него може да минава алкохол, ще се запитаме защо митницата не си е сложила пломба. Алкохолът, който е вътре в крана и вътре в цистерните, какъв е, или е друг, запита Ревизоро и добави, че не трябва да се бъркаме в следствието и да се дават оценки и обвинения.Ако се използват един път в годината подобни тръби, то те трябва да бъдат пломбирани и ако се установи, че би могло да се изведе алкохол, митницата ще е виновна, че не си е сложила пломба, обясни той.Трябва да се изчака резултатът от следствието, за да се види какво ще покаже, защото хората биха могли да бъдат невинни, но ако има алкохол, виновна ще е митницата, изтъка Ревизоро.Димитров посочи, че има 16 нелегални фабрики за цигари в Европа, 4 в България, още една която произвежда тютюн и друга в село Оризаре, област Бургас, за която има сигнал за някакъв господин Арабаджиев.\"\", ядоса се той.Ревизоро добави, че в България досега не е имало такава Комисия за борба с контрабандата и сивата икономика. Когато има позиция от премиера Бойко Борисов и главния прокурор Сотир Цацаров по темата за цигарите, то не бихме могли да изпращаме престъпниците с почести, а този, който е продал три стека да го съдим, възмути се той.Днес всички заводи на \"Винпром Карнобат\" подновяват работа.Вчера районният съд в Карнобат не удовлетвори искането на Агенция \"Митници\" фабрики на \"Винпром Карнобат\" да останат затворени за 60 дни.", "date": "2018.09.24", "title": "Ревизоро иска 24-часов контрол във \"Винпром Карнобат\" или отнемане на лиценза"}
{"url": "https://news.bg/world/navalni-otnovo-zadarzhan-sled-30-dni-v-zatvora.html", "text": "Руският опозиционен лидер Алексей Навални отново е задържан за нарушаване на законите за организиране на протест. Навални е задържан веднага след излежаването на 30-дневна присъда по същите обвинения, обяви негов приближен, цитиран от \"Ройтерс\".Навални, който беше задържан от полицията пред дома си в Москва през миналия месец, беше осъден на затвор за планиране на неразрешена от властите демонстрация в руската столица през януари, която призовава за бойкот на опорочените президентски избори.Леонид Волков написа в \"Туитър\" тази сутрин, че Навални е отведен в полицейски участък след освобождаването му от затвора. Волков допълва, че Навални отново е обвинен в нарушаване на законите за организиране на протести.42-годишният опозиционер твърди, че присъдата е с цел властите да му попречат да води протестите срещу непопулярната пенсионна реформа по-рано този месец. Повече от 800 души бяха задържани на национални протести.", "date": "2018.09.24", "title": "Навални отново задържан след 30 дни в затвора"}
{"url": "https://news.bg/world/svetovnite-razhodi-za-digitalen-marketing-dostignaha-usd100-mlrd.html", "text": "Световните разходи за дигитален маркетинг достигнаха близо 100 милиарда долара, показва проучване, цитирано от \"Ройтерс\".Разходите за дигитален маркетинг нараснаха с 44% в САЩ и Великобритания до 52 милиарда долара през 2017 г.За разлика от онлайн рекламите чрез посредници дигиталният маркетинг позволява на компаниите да привличат потребители директно чрез социалните мрежи, оптимизация на търсачките или гласовия асистент Alexa на \"Амазон\".Проучването на Moore Stephens, проведено с рекламната и консултантска компания WARC, покрива 800 компании в Северна Америка, Азия и Европа.Установено е, че през 2017 г. компаниите във Великобритания и Северна Америка са отделили 23% от бюджета си за дигитален маркетинг в сравнение с 16% година по-рано.Новият Общ регламент за защита на личните данни на ЕС, който влезе през май, както и безпокойство заради практики на гигантите Google и Facebook - двете най-големи платформи за онлайн реклама, накараха няколко играчи в рекламната индустрия да се слеят или да се свият.Според експерти компаниите не обичат да се доверяват на агенции с данни и ясна тенденция показва, че се опитват да поемат контрол над маркетинговите технологии.", "date": "2018.09.24", "title": "Световните разходи за дигитален маркетинг достигнаха $100 млрд. "}
{"url": "https://news.bg/world/za-parvi-pat-ot-kolonialnata-era-v-honkong-zabraniha-politicheska-organizatsiya.html", "text": "Властите в Хонконг официално забраниха група, която насърчава независимост от Китай, информира \"Ройтерс\".Осведомителната агенция подчертава, че за първи път е забранена политическа организация, откакто Великобритания предаде бившата колония под китайско управление през 1997 г.Секретарят по сигурността в града Джон Лий обяви в кратко съобщение, публикувано в официалния вестник на правителството, че забраняват Националната партия на Хонконг. Преди 10 дни партията аргументира позицията си срещу решението на властите.Лий е наредил забраната в съответствие с малко известен закон от колониалната ера, който изисква всички социални групи и организации да се регистрират в полицията. Законът позволява на правителството да забранява групи \"\".По-късно Лий заяви пред журналисти, че двугодишната група се е подготвяла да използва \"всички методи\", за да обяви независимост на Хонконг, което представлява заплаха за националната сигурност и нарушаване на Основния закон, миниконституция, която управлява отношенията на Хонконг с Китай.Ясно е, че целта им е да направят Хонконг република, подчерта секретарят по сигурността и добави, че групата разпространява \"омраза и дискриминация срещу континентален Китай\".Властите не изключват забрана и на други групи.Хонконг се управлява на принципа \"една държава - две системи\", който позволява на световния финансов център висока степен на автономия и свободи за разлика от Китай, включително независима правосъдна система и свобода на словото и на сдружаване.", "date": "2018.09.24", "title": "За първи път от колониалната ера в Хонконг забраниха политическа организация"}
{"url": "https://news.bg/bulgaria/nad-30-000-kg-hrani-izzeti-prez-avgust-za-unishtozhavane-u-nas.html", "text": "Дирекция \"Контрол по храните\" към Българската агенция по безопасност на храните (БАБХ) конфискува над 30 000 кг храни през август. В цялата страна са извършени 14 664 проверки, съставени са 195 акта, съобщават от агенцията.През миналия месец 34 953 кг храни от животински и неживотински произход са насочени за унищожаване от инспекторите на дирекцията.Количеството е конфискувано от производствени обекти, складове, магазини и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други - без здравна и идентификационна маркировка. Дирекция \"Контрол по храните\" също така е насочила за унищожаване 210 броя яйца и 606 литра безалкохолни напитки.През август в страната са извършени общо 14 664 проверки и са издадени 1022 предписания. Съставените актове за установяване на административно нарушение са 195. Затворените обекти в страната с временно преустановена дейност са шест.", "date": "2018.09.24", "title": "Над 30 000 кг храни иззети през август за унищожаване у нас"}
{"url": "https://news.bg/bulgaria/pravitelstvoto-e-v-nay-kritichniya-si-period-doverieto-v-institutsiite-se-rushi.html", "text": "Правителството преживява най-критичния си период от началото на мандата. Доверието в институциите продължава да се руши. ГЕРБ води с под 2% пред БСП. Спад на дела на българите, които смятат, че живеят по-добре. Това показва социологическо проучване на Агенция АФИС в периода 14-19 септември 2018 година, в което са участвали 1010 души. Агенцията отбелязва, че краят на българското председателство и нетипично горещото политическо лято не са останали без последствия. Българите смятат, че ситуацията се е влошила в сравнение с предходните месеци. За последния месец с два процента е спаднал делът на хората, които преценяват, че живеят по-добре в сравнение с другите, което се съчетава с един пункт нарастване на дела на онези, които смятат, че живеят по-зле. Спада и оптимизмът за бъдещето, без да се променят оценките за живота през миналата година.Като основна причина се посочва, освен скандалите и разправиите във властта, нарастващото масово безпокойство за развитието на икономиката, независимо от оптимистичните статистически оценки и прогнози.Анкетираните са посочили като важни въпроси \"Доходите и пенсиите\" (23,9%), \"Развитието на икономиката\" (13,8%), \"Безработицата\" (10,7%) и \"Финансовата стабилност\" (10,2%), съответно на първо, второ, четвърто и пето място в общата класация. Между тези проблеми в челото се нарежда единствено въпросът за здравеопазването, което заема третото място с 11,5 на сто. В сравнение с месец юли цитираните стойности са били общо с 4 пункта по-ниски.Не по-различна е класацията на проблемите, които хората обозначават като лични. Проблемите на \"Бедността\", \"Неясните перспективи\", \"Безработицата\" и \"Пенсиите\" се подреждат съответно на първо, трето, четвърто и пето място със стойности от 15,2; 13,2; 11,0 и 10,8 на сто. Тук проблемите на здравето/здравеопазването са на второ място с 14,9 на сто.Всичко това, заедно с повишаващите се цени на стоките от първа необходимост, както и очакванията за по-високи сметки за ток, парно, вода и други влияе на тенденцията към ръст на обществените тревоги и съвсем логично дава отражение върху отношението към управлението на държавата и върху оценката за политическата обстановка като цяло, анализират от агенцията.От средата на юли има рязко покачване на дела на българите, които оценяват обстановката като крайно напрегната - от 36,8% през юни на 52,3% в края на юли. През септември тревожните оценки леко се успокояват (спад с около 3 пункта), но нараства делът на онези, които преценяват политическата обстановка като неопределена - от 25,2% през юли на 30,4% през септември.Ситуацията влияе пряко и на доверието в основните институции на властта. За първи път се случват две неща: първо, местната власт е с негативен рейтинг (доверието е по-ниско от недоверието) и, второ, недоверието в парламента е по-високо, отколкото в съда и прокуратурата, които обичайно заемаха последните две места в общото подреждане. През септември рейтингът на Народното събрание е затворил дъното на класацията.Логично следствие от това е увеличеният ръст на дела на избирателите, които все повече насочват погледа си към варианта \"предсрочни избори\" като някаква възможност за промяна. За последните три месеца този дял бележи ръст от 10% и през септември достига ниво от 40 на сто.Предлаганото \"лекарство\" - смяна на министри, макар в началото да предизвика временни позитивни очаквания, сега бележи низходяща тенденция. Може би и заради това, че въпреки шумния спектакъл около трите оставки, не бяха сменени министрите, които хората биха освободили от постовете им, ако зависеше от тях, а именно: Валери Симеонов (46,0%), Цецка Цачева (44,2%) и Румен Порожанов (36,8%).Допълнителен щрих към общата картина внасят и отговорите на въпроса \"Нараства или намалява нивото на корупция?\". Според 53,5% от хората това ниво нараства, а според други 31,4% - остава на същото ниво. Едва 10,1% са на мнение, че корупцията в страната намалява, което не се споделя дори от половината от привържениците на партиите от управляващата коалиция.Авторите на изследването коментират, че отговорът дали има размествания в електоралната картина е двузначен.От една страна налице е ясно изразен отлив на активни избиратели от всички парламентарно представени партии и коалиции и нарастване на сумарната подкрепа за извънпарламентарните партии, които поотделно не получават подкрепа на повече от 1% от избирателите.Най-изразен е спадът в подкрепата за основната управляваща партия ГЕРБ, което е довело до изравняване на нейната позиция с тази на основния й конкурент - БСП. Дистанцията между първите две политически сили вече е в неразличими от статистическа гледна точка стойности, а очаквания за позитивни новини по линия на правителството няма.От друга страна растат дяловете на потенциалните негласуващи и на онези, които при евентуални нови избори не биха подкрепили никого. Означава ли това обаче, че избирателят за пореден път се оглежда и търси активно нови политически проекти? И тук отговорът е и да, и не. Да, защото готовността за гласуване на евентуални нови избори остава сравнително висока - около 60%, а настоящите парламентарно представени партии не могат да уплътнят такъв висок процент. А не, защото нито една от извънпарламентарните партии, включително и онези, които не съществуват, и към този момент са единствено продукт на слухове и догадки, не могат да разчитат на самостоятелен успех. За да се прогнозира евентуален успех на нови и още несъществуващи политически проекти, в отговор на отворен въпрос, те би трябвало да получават стойности най-малко от 2-3 на сто, а такива засега няма, отбелязва АФИС.За сравнение, допълват социолозите, преди появата на НДСВ в началото на 2001 г. хипотетичната \"Партия на царя\" получаваше стойности от порядъка на 6-8%, а още несъществуващата формално в началото на 2007 г. \"Партия на Бойко\" - 3-4%.От проучването става ясно, че свободно разпознаваемите партии са едва четири - ГЕРБ, БСП, ДПС и Атака. Интересен факт е, че Атака е една от трите партии в състава на \"Обединени патриоти\", но е по-разпознаваема не само от другите две партии, но и от коалицията като цяло.АФИС очаква по-различна картина на изборите за Европейски парламент през май 2019 г.На фона на очакваното оттегляне от гласуване в полза на почти всички партии (обяснимо предвид на традиционно ниската избирателна активност на европейските избори не само в България, но и във всички останали държави от континента), налице е по-висока подкрепа за три партии - ДПС, Демократична България и АБВ, както и съществено по-ниска подкрепа, обратно на общата тенденция в Европа, за коалицията \"Обединени патриоти\".Докато \"Демократична България\" и АБВ си остават твърде далеч от успешно преминаване на и без това високия праг за участие в Европейския парламент, подобен резултат за ДПС и за Обединените патриоти би имал ключова роля при окончателното разпределение на евромандатите в България. По-точно за Обединените патриоти такъв резултат би поставил на карта евентуалното им участие в Европейския парламент изобщо.Според АФИС обяснението на тези феномени трябва да се търси през призмата на отношението към актуалните проявления на вътрешната политика у нас и отношението най-вече към правителството.Избирателите на ДПС са под влияние на различни по характер страхове от участието на националисти в управлението на държавата и досега пред лицето на подобни заплахи обикновено са търсели защита от най-голямата партия. Тази партия обаче в момента е коалиционен партньор на националистите, заради което по интуиция и рефлекс избирателите на ДПС отправят поглед навън и смятат за много важно участието си на предстоящите европейски избори.При поддържащите Обединените патриоти е точно обратно - смята се за много по-важна ситуацията в страната и оцеляването на правителството, отколкото битките в Брюксел, заключават от агенцията.", "date": "2018.09.24", "title": "Правителството е в най-критичния си период, доверието в институциите се руши"}
{"url": "https://news.bg/world/iran-zaplashi-sasht-i-izrael-s-unishtozhitelno-otmashtenie.html", "text": "Заместник-началникът на Революционната гвардия на Иран предупреди лидерите на САЩ и Израел да очакват \"унищожителен\" отговор от страна на Ислямската република, обвинявайки ги за атаката на военен парад в град Ахваз в събота, при която загинаха 25 души, информира \"Ройтерс\".\"Виждали сте нашето отмъщение и преди. Ще видите, че нашият отговор ще бъде съкрушителен и унищожителен, вие ще съжалявате за това, което направихте\", заплаши Хосеин Салами в реч преди погребението на жертви на терора в Ахваз. Обръщението му беше предавано по държавната телевизия.Хиляди хора излязоха по улиците на югозападния ирански град, за да оплачат жертвите на терора, при който загинаха 25 души, включително и 12 членове на елитната Революционна гвардия.Министърът на разузнаването на Ислямската република заяви, че \"голяма\" мрежа от заподозрени е арестувана във връзка с нападението.\"\", разкри Махмуд Алави.Етническо арабско опозиционно движение в Иран, наречено Национална съпротива \"Ахваз\", пое отговорност за атаката. ДАЕШ (\"Ислямска държава\") също пое отговорност. Те не представят доказателства.Според Техеран терористите са обучени и организирани от две държави от Персийския залив, които са свързани със САЩ и Израел.", "date": "2018.09.24", "title": "Иран заплаши САЩ и Израел с „унищожително” отмъщение"}
{"url": "https://news.bg/world/rusiya-obmislya-da-izpolzva-voenna-baza-v-iran.html", "text": "Русия обмисля да използва военна база в Иран, пише руският вестник \"Независимая газета\".Изданието отбелязва, че след терора в Ахваз Техеран ще проведе още по-твърда политика в отстояването на интересите си в региона. Ислямската република смята, че организаторите на атентата са свързани със САЩ и израелското разузнаване Мосад.Интернет порталът iran.ru пише, позовавайки се на източници, че военното министерство на Иран обмисля да достави зенитни ракети в Сирия заради атаките на израелската авиация.Освен това Русия желае да укрепи сътрудничеството си с Иран. Агенция ANNA-News отбелязва, позовавайки се на сирийски източници, че Москва е поискала от Иран да предостави достъп до военновъздушната база Нойе в Северозападен Иран. Русия иска да я използва като междинна база на път за Сирия от руските военни самолети. ANNA-News припомня, че Въздушно-космическите сили на Русия вече са използвали тази база по-рано тази година. ", "date": "2018.09.24", "title": "Русия обмисля да използва военна база в Иран"}
{"url": "https://news.bg/world/sasht-izpolzvat-lazhi-za-da-splashvat-darzhavite-obvini-kitay.html", "text": "Китай обвини САЩ в използване на лъжливи обвинения в търговията, за да \"сплашва\" другите държави, информира АФП.Днес търговската война между двете най-големи икономики в света навлезе в нова фаза.САЩ \"\", се отбелязва в бяла книга за търговските и икономически отношения с Вашингтон на Държавния съвет на Китай.Бялата книга обвинява политиката на президента на САЩ Доналд Тръмп, която според Пекин е торпилирала години на напредък в разрешаването на различията чрез двустранни преговори.\"Откакто новата администрация на САЩ пое управлението през 2017 г. под лозунга \"Америка преди всичко\", САЩ изоставиха основните норми на международния обмен като взаимно уважение и равноправни консултации и наложиха едностранчивост, протекционизъм и икономическа хегемония\", подчертава китайското правителство.", "date": "2018.09.24", "title": "САЩ използват лъжи, за да сплашват държавите, обвини Китай"}
{"url": "https://news.bg/world/rusiya-dostavya-s-300-na-siriya-do-2-sedmitsi.html", "text": "Русия ще достави на сирийската армия зенитно-ракетен комплекс С-300 в рамките на две седмици, за да засили бойните й възможности след инцидента със сваления руски самолет Ил-20.Това съобщи министърът на отбраната на Русия генерал Сергей Шойгу, цитиран от ТАСС и РИА \"Новости\".\"\", поясни той.Според него комплексът съществено ще укрепи бойните възможности на сирийското ПВО.Русия спря доставката на С-300 за Дамаск по молба на Израел.Москва обвинява Израел за сваления Ил-20 в Сирия.Руският президент Владимир Путин нареди на военното министерство да предприеме мерки в отговор на инцидента.Преди няколко години Дамаск закупи С-300, но системата все още не е доставена.През 2013 г., след молба на израелската страна, ние прекратихме доставката на С-300 за Сирия, която е готова да изпрати екип за обучение, каза Шойгу.Ситуацията се промени и това не е по наша вина, отсече той.По думите на Шойгу най-важното е, че новата система ще позволи на сирийската армия да идентифицира руските самолети във въздушното пространство на арабската страна.Военният министър изтъкна, че Москва предприема адекватни мерки заради действията на Израел, включително ще засили сигурността на руските военни в Сирия.Сирийците ще получат руска автоматизирана система, която ще гарантира идентифицирането на руските самолети.Освен това Русия ще заглушава над Средиземно море спътниковата навигация, радарите и системите за комуникация на бойна авиация, която атакува обекти на сирийска територия.", "date": "2018.09.24", "title": "Русия доставя С-300 на Сирия до 2 седмици"}
{"url": "https://news.bg/society/aktsiite-v-karnobat-zashtitavat-korporativni-interesi-spored-sluzhiteli.html", "text": "С акциите в \"Винпром Карнобат\" се облагодетелстват чужди корпоративни интереси. Такова мнение изказа пред БНР председателят на Инициативния комитет на работещите в заводите на Миню Стайков Жанет Димова.\"С тази показна акция се защитават нечии корпоративни интереси, изземване на този бизнес. Облагодетелства се нашият най-голям конкурент на пазар - \"Винпром Пещера\". Това са нашите догадки\", посочи тя.По думите на Димова държавата се опитва да смачка винпрома.В обектите на \"Винпром Карнобат\" работата започна веднага, след като снощи  за удължаване на срока на запечатване на обектите , така че разследването на властите да продължи.\"Митницата лъжеше през цялото време. Те казваха: \"Даваме ви право, можете да работите\", но гроздето нямаше как да се преработва. Процесът на производство е такъв, че гроздето няма как да се складира. То трябва веднага да се преработва и да се бутилира\", коментира още Жанет Димова.Тя потвърди лансираните суми като загуба заради действията на органите - за въпросните два дни загубите за предприятието са в размер на 10 милиона лева. Високата сума била заради съсипана продукция.Според коментатора в обектите на винпрома не са извършвани нарушения на законите. По думите ѝ представители на агенцията са извършвали проверки всяка година. Всички проверки имали изготвени протоколи.Димова коментира и , от които според служителите на Агенция \"Митници\" се е източвал алкохол, който не се е облагал с акциз. Според нея тази част от завода не работи и там не са извършвани манипулации.Стана ясно и че протестиращите служители на предприятието настояват да се запознаят с констатираните от органите нарушения.Други служители също са на мнение, че действията на митническите власти целят извеждането на \"Винпром Карнобат\" от пазара и съсипването на бизнеса. Пред БНТ административният директор Йовко Йовков обвини проверяващите в некомпетентност. Според него течът, който е показан на видеото, е предизвикан от проверяващите и е могъл да предизвика взрив във фабриката.\"То не е текло, това е отворено от митнически служител в разрез с всякакви противопожарни правила, без мое присъствие или присъствие на някой оторизиран човек. Просто въпрос на време е било да се достигне до тази пределна концентрация и тогава разчитаме на тези датчици да спрат инсталацията\", категоричен е Йовков.По думите на административния директор кранът съществува в чертежите на Агенция \"Митници\" и през него е невъзможно да бъдат отклонявани количества алкохол. Междувременно стана ясно и че във връзка с открития кран в завода \"ВИН. С. Индъстрийс\" край Карнобат вече е образувано досъдебно производство. Това заяви директорът на Митница - Бургас Валери Стефанов. По думите му това е най-сериозното нарушение, констатирано в хода на проверките.Въпросният кран не бил включен към измервателните устройства, което е нарушение, поясни Стефанов, но отказа да даде повече подробности относно другите констатации след проверката.", "date": "2018.09.24", "title": "Акциите в Карнобат защитават корпоративни интереси според служители"}
{"url": "https://news.bg/world/tsenata-na-petrol-brent-dostigna-chetirigodishen-vrah.html", "text": "Цената на барел петрол сорт \"Брент\" достигна близо 81 долара - най-високото ниво от ноември 2014 г., след като ОПЕК и други световни производители отхвърлиха искането на президента на САЩ Доналд Тръмп да намалят цената, информират АФП и други агенции.Цената на фючърса за ноември за петрола сорт \"Брент\" скочи до 80,94 долара тази сутрин. Малко по-късно падна до 80,69 долара, което е с 1,89 щатски долара повече в сравнение с края на сесията в петък.За последно петролът от този сорт бе на това ниво на 24 ноември 2014 г.ОПЕК отхвърли искането на Тръмп да се увеличи производството на петрол.", "date": "2018.09.24", "title": "Цената на петрол \"Брент\" достигна четиригодишен връх"}
{"url": "https://news.bg/press/koy-stava-sadiya-v-konstitutsionniya-sad-evrodesetolevkata-chukna-5-bona-v-neta.html", "text": "Кой става съдия в Конституционния съд Върховният съдия Красимир Влахов и дългогодишният депутат Янаки Стоилов, който е един от авторите на конституцията, ще се борят за едно място на конституционен съдия от парламентарната квота.Красимир Влахов е общият кандидат на управляващата коалиция, като ГЕРБ и \"Обединени патриоти\" са постигнали съгласие за издигането му, обяви лидерът на депутатите от ГЕРБ Цветан Цветанов.\"Говорили сме и с Красимир Каракачанов, Валери Симеонов и Волен Сидеров\", каза Цветанов в интервю за БНР.Правителството е правителство, сиренето - с париПървият закон, който всеки икономист научава, гласи \"Ресурсите са оскъдни\". Първият закон, който повечето политици научават, пък казва \"Забрави първия закон на икономистите\".Това наблюдение на легендарния американски икономист и политически анализатор Томъс Соуъл се потвърди за пореден път и в българската действителност. Този път от министъра на земеделието Румен Порожанов. Въпреки трите си висши образования по икономика, политикът Порожанов е забравил, че и хлябът, и сиренето не се появяват от въздуха с щракване на пръсти, а са резултат от вложение на природни ресурси и човешки труд, които винаги имат алтернативно приложение, от което икономическите субекти са се отказали.Евродесетолевката чукна 5 бона в нетаМонетата вървеше на касите на Българската народна банка на цена от 66 лв., което означава, че интернет търговецът я пласира за над 75 по-скъпо.Десетолевката, която е изработена от чисто сребро с частично позлатяване, бе с тираж от едва 3000 бройки. 1000 от монетите обаче бяха закупени от министерството на българското европредседателство, за да бъдат използвани като подаръци за участниците в събитията на Съвета на Европейския съюз у нас. Така за любителите на нумизматиката бяха останалите за продан едва 2000 бройки.Каракачанов за критиките на президента Радев: МВР не е хор \"Бодра смяна\"От новите министри всички очакваме едно - и хората, и ние, техните колеги - да се работи бързо, енергично и в интерес на гражданите, заяви в интервю за БНР вицепремиерът и министър на отбраната Красимир Каракачанов. В коментар по критиките на президента Румен Радев за назначаването на Младен Маринов като нов вътрешен министър Каракачанов посочи, че \"той разбира проблемите и знае как да ги реши\".\"Това мога да ви го гарантирам. В качеството ми на вицепремиер, отговарящ за сигурността, в мое лице той ще има пълна подкрепа за всяка негова стъпка, която ще бъде насочена към това да бъде ликвидирана, или поне обуздана битовата престъпност по селата, в малките населени места, в градовете, в които има гета и т.н.\", каза Каракачанов.", "date": "2018.09.24", "title": "Кой става съдия в Конституционния съд, Евродесетолевката чукна 5 бона в нета"}
{"url": "https://news.bg/int-economics/simens-shte-vazstanovyava-energomrezhata-na-irak.html", "text": "\"Сименс\" е предложил на иракските власти проект за възстановяване на иракската електро мрежа. Компанията се е ангажирала да осигури технологии за доставка на енергия. Изпълнителният директор на \"Сименс\" Джо Кезер е пристигнал в Багдад, за да обсъди условията на Меморандума за разбирателство между страните и възможното подписване на този документ. Обемът на потенциалната сделка може да достигне 9 милиарда евро.Концернът е предложил на Ирак през следващите четири години да увеличи количеството електроенергия, произведена в страната с 11 GW, да създаде хиляди работни места и да подкрепи мерки за борба с корупцията и обучението на специалисти. Проектът вече получи подкрепата на германския канцлер Ангела Меркел, който миналата седмица проведе телефонен разговор с иракския премиер Хайдер ал Абади, като му препоръча да обсъди предложения проект с ръководителя на \"Сименс\".", "date": "2018.09.24", "title": "\"Сименс\" ще възстановява енергомрежата на Ирак"}
{"url": "https://news.bg/int-politics/zhirinovski-bi-putin-v-dalechniya-iztok-na-rusiya.html", "text": "Управляващата в Русия партия \"Единна Русия\" загуби балотажа за губернатор на Хабаровския край, предаде в. \"Коммерсант\".Опозиционният кандидат, издигнат от Либерално-демократическата партия на Владимир Жириновски - Сергей Фургал, получи 69,57% от гласовете срещу едва 27,97% за прокремълския кандидат Вячеслав Шпорт.Последният беше действащ губернатор и изборните резултати са ясна оценка за неговия мандат.От централната избирателна комисия обявиха, че засега няма нарушения, заради които изборите да бъдат признати за недействителни.През последните месеци руснаци от Хабаровския край излязоха на протест срещу предлаганата от президента Владимир Путин пенсионна реформа. Корупцията, липсата на работа и перспективи за развитие принудиха руснаците да покажат червен картон за Кремъл.На първия тур за изборите за губернатор в Хабаровския край, който се проведе на 9 септември, Сергей Фургал получи 35,8%, а Вячеслав Шпорт набра 35,6%.", "date": "2018.09.24", "title": "Жириновски би Путин в Далечния изток на Русия"}
{"url": "https://news.bg/int-politics/otteglyaneto-na-asad-bilo-vapros-na-vreme.html", "text": "Постоянният представител на САЩ в ООН Ники Хейли заяви, че Съединените щати не се опитват да свалят сирийския президент Башар Асад, като все пак отбеляза, че оставката на сирийския държавен глава е \"въпрос на време\". Тя каза това в интервю за американския телевизионен канал CBS.Според Халей, в близко бъдеще Асад ще бъде на власт, а САЩ не възнамеряват някак да повлияят на това.\"Но ние не мислим, че ще остане. Сирийския народ няма да позволи това. Несъмнено нито Русия, нито Иран вярват, че е нужно неговото присъствие - това е добре. Така, че мисля, че е въпрос на време\", каза Хейли.Представителят на САЩ в ООН не пропусна да похвали политиката на президента Доналд Тръмп, която не е допуснала употребата на химическо оръжие в Сирия.", "date": "2018.09.24", "title": "Оттеглянето на Асад било въпрос на време"}
{"url": "https://news.bg/int-economics/rusiya-misli-dali-da-e-nablyudatel-v-opek.html", "text": "Русия все още проучва предложението на Организацията на страните износителки на петрол (ОПЕК) да стане наблюдател в петролния картел.Това каза пред журналисти руският енергиен министър Александър Новак. \"Казах, че сме готови да разгледаме този въпрос. Правителството на Руската федерация продължава да го обмисля и окончателното решение по въпроса все още не е взето \", уточни Новак.Офертата на ОПЕК Русия да стане наблюдателна страна в организацията стана известна през юни. Александър Новак каза, че Москва ще го изучава внимателно.", "date": "2018.09.24", "title": "Русия мисли дали да е наблюдател в ОПЕК"}
{"url": "https://news.bg/disasters/edin-palestinets-e-ubit-v-gaza.html", "text": "Израелските сили убиха палестинец, който беше сред група от жители на Газа, които хвърляха изгорели гуми и фойерверки по време на протест край границата в неделя, съобщи Ройтерс.Министерството на здравеопазването в Газа съобщи, че един палестинец е застрелян и още други 20 са бил ранени.Тъй като жителите на Газа започнаха седмични гранични протести на 30 март, израелската армия уби 184 палестинци и рани хиляди. Снайперистът от Газа е убил един израелски войник.Израел твърди, че Хамас умишлено провокира насилие по протестите, обвинение, което Хамас отрича.", "date": "2018.09.24", "title": "Един палестинец е убит в Газа"}
{"url": "https://news.bg/world/rusiya-gleda-kam-lunata.html", "text": "Русия обмисля проект за изграждане на научна станция на повърхността на Луната. Сътрудничеството със Съединените щати и страните от БРИКЮ не е изключено, научи ТАСС от Роскосмос.По-специално тази тема ще бъде засегната на срещата на ръководителя на Роскосмос Дмитрий Рогозин и на ръководителя на НАСА Джим Брайънщайн на 10 октомври.На 22 септември Рогозин заяви, че Русия може да предложи свой проект за Луната. Той каза, че проектът може да стане международен. На същия ден Роскосмос беше уведомен, че в медиите се е появила информация, че държавната корпорация спира сътрудничеството със САЩ по проекта Deep Space Gateway за Луната.", "date": "2018.09.24", "title": "Русия гледа към Луната"}
{"url": "https://news.bg/disasters/pirati-napadnaha-korab-kray-nigeriya.html", "text": "Край Нигерия пирати нападнаха кораб, плаващ под флага на Швейцария, предаде Ройтерс.Най-малко дузина души от 19 членния екипаж са били отвлечени. Не се съобщава тяхната националност.Швейцария потвърди, че няма нейни граждани на атакувания кораб.Ройтерс все пак съобщи, че похитените моряци са от Словения, Украйна, Румъния, Хърватия, Филипините и Босна.", "date": "2018.09.24", "title": "Пирати нападнаха кораб край Нигерия"}
{"url": "https://news.bg/disasters/uraganen-vyatar-ostavi-chehiya-bez-tok.html", "text": "Близо 140 000 домакинства в Чехия са без ток, съобщи АП. Причината е ураганният вятър.Властите са мобилизирали десетки екипи, за да се справят с последствията от лошото време.Работата им значително се усложнява от проливните дъждове, които се изливат в голяма част от територията на Чехия.В някои области още не отслабва и бурният вятър.", "date": "2018.09.24", "title": "Ураганен вятър остави Чехия без ток"}
{"url": "https://news.bg/disasters/v-makedoniya-hvanaha-120-bezhantsi-ot-gartsiya.html", "text": "Полицията на Македония е хванала 120 бежанци от Гърция, съобщиха местни медии. Това е станало при две акции на силите на реда.83 бежанци, като 11 от тях деца, са били открити в камион, идващ от Гърция. Голяма част от тях са били пакистанци, но е имало афганистанци, иракчани и други. Бежанците са настанени в центъра за мигранти в Гевгелия.При другата акция македонската полиция е задържала 37 души, опитали се да преминат пеша в страната.От началото на годината Скопие е върнал 6600 бежанци.", "date": "2018.09.24", "title": "В Македония хванаха 120 бежанци от Гърция"}
{"url": "https://news.bg/world/oshte-edna-zhena-obvini-v-seksualen-tormoz-nominatsiyata-na-beliya-dom-za-varhoven-sadiya.html", "text": "Още една жена обвини номинацията на Белия дом за съдия във Върховния съд в сексуален тормоз, пише списание \"Ню Йоркър\".Списанието отбелязва, че демократите в Сената разследват нови обвинения срещу Брет Кавано в сексуално посегателство през академичната 1983-1984 г., когато номинираният от президента Доналд Тръмп е бил студент в Йейлския университет.53-годишната Дебора Рамирес разкри, че на пиянско парти в общежитието на университета Кавано извадил пениса си пред нея и я карал да го докосва. Тя призова ФБР да проведе разследване.Кавано бързо отхвърли твърденията като \"клевета\" и подчерта, че това не се е случвало.Белият дом излезе със съобщение, в което повтаря подкрепата си за Кавано и осъди \"координираната клеветническа кампания\" на Демократическата партия, подчертавайки, че Кавано е \"добър човек\".Междувременно стана ясно, че Кристин Блейзи Форд, която първа обвини Кавано в сексуален тормоз, ще даде показания пред Комисията по правосъдие към Сената. Изслушването ще е на 27 септември, четвъртък, в 10,00 часа местно време.", "date": "2018.09.24", "title": "Още една жена обвини в сексуален тормоз номинацията на Белия дом за върховен съдия"}
{"url": "https://news.bg/disasters/215-sluchaya-na-meningit-ot-zapadno-nilska-treska-v-rumaniya.html", "text": "През 2018 г. в Румъния са регистрирани 215 случая на менингит, причинени от инфекция с вируса на западно-нилска треска.Това съобщават местни медии. Те се позовават на румънското министерство на здравеопазването, което цитира данни от Националния център за контрол и контрол на заразните болести. За съжаление, 25 души са починали от инфекцията.Властите очакват броят на случаите на инфекция с вируса на западно-нилска треска да спадне през следващите седмици. Специалистите от министерството на здравеопазването обаче препоръчват на хората да продължат да предприемат необходимите мерки за избягване на инфекцията.Вирусът на западно-нилска треска най-често се предава на хората от комари.", "date": "2018.09.24", "title": "215 случая на менингит от западно-нилска треска в Румъния"}
{"url": "https://news.bg/world/targovskata-voyna-mezhdu-sasht-i-kitay-navleze-v-nova-faza.html", "text": "Търговската война между САЩ и Китай навлезе в нова фаза, след като влязоха в сила последните наложени от двете държави мита за 260 милиарда долара, съобщават световни агенции.Новите мита влязоха в сила в 12:01 часа пекинско време днес и в полунощ във Вашингтон.Вашингтон въведе мита от 10% върху китайски стоки за 200 милиарда долара, които покриват повече от 6 000 продукта. Пекин отговори реципрочно с мита върху американски стоки за 60 милиарда долара.Американските мерки засягат хранителни продукти, дрехи, компютърни части и машинни части. Последните мита на САЩ ще нараснат от 10 до 25% в края на годината. Китайските контрамерки засягат по-малки самолети, компютри, текстил, химикали, месо, вина и други. Над 3 500 американски продукта са обложени с 10% мито, докато вторият списък от над 1 600 продукта са обложени с допълнително мито от 5%.Пекин обвинява Вашингтон в протекционистка политика, докато САЩ твърдят, че Китай продължава да краде интелектуална собственост и технологии, а също така не желае да намали търговския дисбаланс.През юли и август двете държави въведоха мита за стоки в размер на 50 милиарда долара.По-рано Белият дом изрази готовност да наложи мита върху китайски стоки за още 267 милиарда долара.Общо САЩ към момента са наложили мита върху китайски стоки за 250 милиарда долара, което е почти половината от вноса на Китай през 2017 г. В същото време стоки от САЩ за 110 милиарда долара са засегнати от китайски мита, което е 70% от закупените от Китай американски стоки през 2017 г.Миналата събота Китай отмени планирани търговски преговори с Вашингтон след решението на САЩ да продължат да налагат търговски рестрикции. Освен това Държавният департамент на САЩ въведе санкции срещу китайска военна агенция, което допълнително разгневи комунистическата държава.Източници твърдят, че в Пекин има консенсус, че съществени преговори могат да се проведат с администрацията на Доналд Тръмп след частичните избори през ноември.Вчера държавният секретар на САЩ Майк Помпео коментира, че Тръмп не е започнал търговска война с Китай, а се включи във вече започнал конфликт.\"Търговската война на Китай срещу САЩ се води от години\", подчерта той пред Фокс нюз.", "date": "2018.09.24", "title": "Търговската война между САЩ и Китай навлезе в нова фаза"}
{"url": "https://news.bg/bulgaria/vinprom-karnobat-na-minyu-staykov-vazobnovyava-rabota.html", "text": "Днес всички заводи на \"Винпром Карнобат\" подновяват работа.Вчера районният съд в Карнобат не удовлетвори искането на Агенция \"Митници\" фабрики на \"Винпром Карнобат\" да останат затворени за 60 дни.Вчера съдът реши винзаводът в село Церковски да бъде отворен в неделя вечерта, а фабриката за спиртни напитки в Церковски и заводът за бутилиране във Венец да останат запечатани до днес.Фабриката и заводът са свързвани с бизнесмена Миню Стайков. Стайков е обвинен за данъчни престъпления и пране на пари. Освен него бяха задържани Белун Хазърбасанов и синът на кмета на Карнобат - Иван Димитров, които също остават в ареста.Работниците протестираха срещу затварянето на предприятията в продължение на няколко дни. Те дори блокираха пътища и железопътни линии в опит да принудят властите да отворят производствената база.", "date": "2018.09.24", "title": "\"Винпром Карнобат\" на Миню Стайков възобновява работа"}
{"url": "https://news.bg/weather/vse-oshte-slantse.html", "text": "Днес преди обяд ще е предимно слънчево. Ще продължи да духа югозападен вятър и повишението на температурите ще продължи, повече в Източна България и в Предбалкана. Около и след обяд най-напред в Северозападна България вятърът ще се ориентира от северозапад, ще се усили до 15-20 м/сек. и с него ще започне да нахлува студен въздух.Това съобщават от НИМХ към БАН.До вечерта и в Източна България вятърът ще се обърне от северозапад. По самото преминаване на бърз студен атмосферен фронт облачността ще се увеличи и на места от запад на изток ще превали дъжд с гръмотевици. Към 15 часа температурите ще бъдат в широк интервал от 18°-20° в северозападните райони до 32°-34° на места в източната половина от страната.В планините ще духа силен запад-югозападен вятър, който след пладне в ниските части ще се ориентира от северозапад и ще се усили. Облачността ще е променлива и по самото преминаване на студения атмосферен фронт само на отделни места краткотрайно ще превали. Максималната температура на височина 1200 метра ще бъде 23°, на 2000 метра - около 14°.Над Черноморието ще бъде слънчево, след пладне от северозапад облачността ще започне да се увеличава и до вечерта, главно по северното крайбрежие краткотрайно ще превали. През по-голямата част от деня ще духа умерен югозападен вятър и температурите ще бъдат високи, но до вечерта вятърът ще се ориентира от северозапад, ще се усили и с него ще започне да нахлува студен въздух. Максималните температури на въздуха ще бъдат 28°-32°. Температурата на морската вода е 24°. Вълнението на морето ще бъде 2-3 бала.", "date": "2018.09.24", "title": "Все още слънце"}
{"url": "https://news.bg/bulgaria/ochakva-se-zasilen-trafik-po-patishtata-v-kraya-na-trite-pochivni-dni.html", "text": "Очаква се натоварено движение в страната в края на трите почивни дни. Организирано е засилено полицейско присъствие по основните пътища, автомагистралите и всички входно-изходни артерии на големите пътища.Граничните пунктове с Гърция се очаква да бъдат сред най-невралгичните точки, както и главен път Е-79, информира БНТ.От 14,00 до 20,00 ч тази вечер се ограничава движението на камионите над 12 т по автомагистралите и най-натоварените пътища.За улеснение на трафика през Владая от 10 ч до 20 ч. ще има две ленти за прибиращите се към София. Алтернативен маршрут на първокласния път през Владая е автомагистрала \"Люлин\".Агенция \"Пътна инфраструктура\" съветва водачите да използват алтернативни на магистралите пътища след трите почивни дни заради очаквания интензивен трафик и извършването на ремонтни дейности по аутобаните.", "date": "2018.09.24", "title": "Очаква се засилен трафик по пътищата в края на трите почивни дни"}
{"url": "https://news.bg/bulgaria/chetirima-ubiti-i-20-raneni-na-zhp-prelezi-ot-nachaloto-na-godinata.html", "text": "От 1 януари до 20 септември 2018 г. инцидентите при железопътни прелези са довели до четирима убити и 20 ранени.В периода 2009-2018 г. инцидентите на железопътни прелези са 231, като само при два случая вината е на машинист. Всички останали случаи са по вина на пешеходци и шофьори.Данните представи главният ревизор по безопасността в НКЖИ Бисер Мичев в ефира на Нова телевизия.В страната има 272 прелези, които са със светофари, 126 с автоматични бариери, 121 с електронни бариери и 90 с ръчноуправляваеми бариери, върху които се работи, за да бъдат намалени, поясни експертът от НКЖИ.Има нормативна уредба, която регламентира къде да бъдат поставяни железопътните сигнализации. Чисто психологически като има препятствие е по-добре, обясни Мичев и добави, че това, което се прави в момента, е, че трябва да се слагат само бариери и видеонаблюдение.Той уточни, че шофьорите се изнервят, когато дълго време е спусната бариерата и затова се намалява времето за нея, което зависи от скоростта на влака.Мичев изрази съжаление, че в България има четири прелезни бариерни механизма, но по думите му те са опасни, защото нямаме култура на поведение за тях.Когато започнат да светят железопътните сигнализации, шофьорите трябва да спрат, а когато се спуснат и автомобилът е попаднал на железопътния прелез, то той бързо трябва да се изнесе от тях, за да не се стигне до инцидент, поясни експертът.", "date": "2018.09.24", "title": "Четирима убити и 20 ранени на жп прелези от началото на годината"}
{"url": "https://news.bg/crime/hvanaha-shofyor-ubil-peshehodets-i-izbyagal-1.html", "text": "Органите на реда във Велико Търново арестуваха мъж, който е причинил смърт на пътя, след което е избягал от местопроизшествието, съобщиха от пресслужбата на МВР.Сигналът за инцидента е получен вчера, 23 септември, около 22.10 часа. Според сигнала колата е блъснала пешеходец, след което водачът е избягал с автомобила си. Мъжът е загинал на място. Той е на 29-годишна възраст, уточняват от МВР.В хода на предприетите действията полицаите установяват виновния водач - 62-годишен мъж от Велико Търново. Същият е дал положителна проба за употреба на алкохол. Техническото средство на униформените е показало 0.45 промила концентрация на алкохол в кръвта.Пробата за употреба на наркотични вещества е отрицателна. От водача е взета и кръвна проба. Той е задържан с полицейска мярка за срок до 24 часа. По случая е образувано досъдебно производство.Продължават действията по установяването на самоличността на пешеходеца и обстоятелствата, довели до произшествието.", "date": "2018.09.24", "title": "Хванаха шофьор, убил пешеходец и избягал"}
{"url": "https://news.bg/world/moskva-zaglushava-radari-i-satelitni-signali-na-samoleti-koito-bombardirat-siriya.html", "text": "Русия съобщи, че ще започне да заглушава радари и сателитни сигнали на самолети, които атакуват сирийската територия от Средиземно море.Това съобщи военният министър на руската държава Сергей Шойгу, който обяви също, че Русия доставя С-300 на Сирия заради сваления руски самолет Ил-20, информират агенции.\"В района до Сирия над Средиземно море ще има радиоелектронно заглушаване на сателитната навигация, бордовите радарни системи и комуникационните системи на военна авиация, която атакува обекти на сирийска територия\", разкри Шойгу.", "date": "2018.09.24", "title": "Москва заглушава радари и сателитни сигнали на самолети, които бомбардират Сирия"}
{"url": "https://news.bg/entertainment/otkriha-vnushitelna-nahodka-pod-golyamata-bazilika-v-plovdiv.html", "text": "Археолози откриха внушителна находка при теренните разкопки на Голямата раннохристиянска базилика в Пловдив, информира БНТ.Учените са се натъкнали на съоръжение за вода, което наподобява басейн. Предполага се, че съоръжението датира от 4-5 век.Археолозите открили находката, след като бил вдигнат мозаечният пласт. Съоръжението е с елипсовидна форма и се намира под централния кораб на Раннохристиянската базилика.От проучвателния екип са на мнение, че водното съоръжение е построено много по-рано от самия храм.\"Можем да кажем, че е съоръжение, свързано с вода. Това подсказва начина на градеж, измазване. Дъното на съоръжението е тухлено. Тухлите са положени върху една много масивна хоросанова замаска, под която има втори пласт замазка, под която има каменен дренаж\", посочи археологът Жени Танкова.Стената на водното съоръжение също била масивна, което показвало, че е добре изолирана. \"Тя е 1.30 широка. Като отвън е каменен кожух. Отвътре е с тухлен пояс. Като донякъде. Някъде на 70-80 см. Тухлите са с една много добре изработена фугировка. От там надолу е около 1.10 вече с една така наречена хидрофобна мазилка, което ще рече водоизолираща\", допълва археологът.Очаква се по-голямата част от съоръжението да бъде проучено догодина. Тогава ще стане ясно и какво е било неговото предназначение.", "date": "2018.09.24", "title": "Откриха внушителна находка под Голямата базилика в Пловдив"}
{"url": "https://news.bg/world/19-godishen-indoneziets-otselya-49-dni-v-tihiya-okean-na-ribarski-sal.html", "text": "Индонезиец оцеля 49 дни в Тихия океан на рибарски сал с колиба. Той е спасен от кораб с панамски флаг, пише \"Гардиън\".19-годишният Алди Новел Адиланг от Сулавеси e работил на плаваща платформа за лов на риба, която е открита на 125 километра във вътрешността на океана. Младежът бил нает да пали лампи на платформата, с които се привлича рибата. Според баща му Алди работи на платформата от 16-годишен.Всяка седмица служител на компанията отивал да събира рибата от капаните и му носил храна, вода и гориво.Малката дървена платформа - една от общо 50 на кампанията, които са разположени във водите на Манадо, море Сулавеси, част от западната част на Тихия океан, е била закотвена за морското дъно с дълго въже.Но в средата на юли силен вятър скъсал въжето с котвата и избутал Алди с платформата в океана до Гуам.Младежът имал провизии само за няколко дни. За да оцелее, той ловял риба, наклаждал огън с дървената платформа, за да сготви лова и прецеждал солената морска вода през дрехите си, за да минимизира приема на сол.Индонезийският консул в Осака заяви, че 10 кораба са подминали младежа преди MV Arpeggio да го спаси в Тихия океан на 31 август - месец и половина по-късно.В интервю за местната медия TribunManado Алди заяви, че е мислил, че ще умре. В един момент той обмислял да се самоубие и да се хвърли в океана, но си спомнил съвета на родителите си да се моли при тежки ситуации. Той носил Библия със себе си.След като бил спасен, капитанът на кораба се свързал с бреговата охрана на Гуам. Тъй като корабът плавал към Япония, решили да предадат момчето на консулските власти в Токуяма на 6 септември.19-годишният се завърна у дома в Манадо на 8 септември. Той е в добро здраве.", "date": "2018.09.24", "title": "19-годишен индонезиец оцеля 49 дни в Тихия океан на рибарски сал"}
{"url": "https://news.bg/society/onlayn-platforma-pomaga-na-zhenite-zhertvi-na-nasilie.html", "text": "\"Една от всеки три жени в Европейския съюз е била обект на физическо или сексуално насилие, или и двете. В около половината от тези случаи съпругът или приятелят е бил този, който е насилвал.\" Това заяви българският еврокомисар по цифровата икономика и цифрово общество Мария Габриел, която присъства на кръгла маса в Дома на Европа за представянето на онлайн платформата EMPROVE.Платформата ще помага на жените, които са станали жертва на насилие.Мария Габриел: \"Страшното е, че е голям броят и на убитите жени, вследствие на насилие. И това не е проблем само на жертвите, това е проблем за всеки един от нас, независимо кога, къде и в каква позиция сме... на всеки един от нас, като част от обществото. И ако едната половина от нашето общество е насилвана, за каква сигурност в нашите общества можем да говорим? Това би било изключително трудно.\"Еврокомисарят обясни, че насилието над жените е едно широкоразпространено нарушение на човешките права, което ограничава пълноценното участие на жените и момичетата във всички аспекти на обществото - политически, социален, културен, икономически.Габриел представи статистика, според която публичните разходи за отговор на насилието и пропуснатите ползи възлизат на близо 225 милиарда евро годишно.\"И въпреки че знаем тези неща, парадоксът е, че насилието все още е в неговата може би най-тъмна част. Продължава да се пренебрегва като проблем, докато се случва\", коментира още еврокомисарят.Тя добави и че над близо 2/3 от жените, жертви на насилие, не сигнализират за това.Габриел подкрепя инициативата за онлайн платформата EMPROVE. По думите ѝ днес вече имаме многобройни примери за това как новите технологии могат да помагат на жертвите на насилие да не мълчат, а да потърсят помощ.Достъпът до онлайн платформатa EMPROVE се открива официално в понеделник, пише Нова.По данни на създателите на платформата CATRO Bulgaria тя е направена така, че да бъде лесна за намиране, с лесен достъп, откриваема навсякъде 24 часа в денонощието и седем дни в седмицата.На платформата жените се обучават в \"мисии\", при които събират точки и в същото време повишават своята самоосъзнатост и овластяване. Чрез EMPROVE те могат да се свържат с други жени със сходна съдба, както и с ментори.", "date": "2018.09.24", "title": "Онлайн платформа помага на жените, жертви на насилие"}
{"url": "https://news.bg/politics/sakskoburggotski-vazpitavaha-ni-da-sluzhim-ne-da-konsumirame-vlastta.html", "text": "Симеон Сакскобургготски изрази разочарованието си, че е загубил делото за собствеността върху двореца Врана и прилежащия към него парк, предаде БНТ.Тази вечер във Врана беше представена книгата му \"Една цел - България\".По думите му, това е наследствен имот на неговото семейство.\"А още повече като вземете предвид, че това са наследствени имоти отпреди години, трето поколение, в онова време ние сме били възпитавани да служим, не да се облагодетелстваме, не да консумираме властта или други съвсем първични намерения, ние служехме\" - посочи СакскобургготскиКнигата му е двуезична - на български и на английски. Тя включва послания на Симеон Сакскобургготски, направени през периода 2010-2018 г., след като той вече не е министър-председател на България.Най-често звучащото послание е за единството на нацията. \"Няма нация, която е успяла разделена\", подчерта бившият премиер.В книгата има предговор на почетния председател на ДПС Ахмед Доган, който пише, че \"Симеон II беше и си остава национален капитал с европейско политическо измерение\".", "date": "2018.09.24", "title": "Сакскобургготски: Възпитаваха ни да служим, не да консумираме властта"}
{"url": "https://news.bg/economics/kakvo-ne-haresvat-germanskite-investitori-v-balgariya.html", "text": "Най-видимият резултат от развитието на българо-германските отношения през последните 25 години е осемкратно нарасналият обем на двустранната търговия. Тази година се очаква той да достигне 8 милиарда евро. Досега германски предприятия са създали 60 хиляди работни места в българската икономика. Присъствието им в страната е мост към нови технологии и пазари, както и основен фактор за установяването на баланс във външнотърговския обмен. През миналата година, както и през 2013 г., благодарение на германските инвестиции българският износ осезаемо надвишава по стойност вноса на стоки от Германия. За последен път това се е случило през 1942 година.Не по-малко видим обаче е и застоят в условията за правене на бизнес в България. Както сочат изводите от ежегодните анкети сред германските предприемачи в България, няма съществен напредък в борбата с корупцията и организираната престъпност; тревога будят също така непрозрачността на търговете за обществени поръчки и комуникациите с нереформираната администрация. Всичко това, както и недостигът на обучени и можещи кадри са основната причина за стагнацията в притока на нови германски, а и изобщо на чужди задгранични капиталовложения в българската икономика през последните години. Поддържаният санитарен минимум в размера на преките инвестиции от Германия по никакъв начин не кореспондира с възможностите на германската икономика и нейния интерес към Югоизточна Европа, единодушни са повечето представители на членуващите в Българо-германската търговско-индустриална камара над 500 фирми.\"Има и окуражителни сигнали\"Шефът на Българо-германската камара д-р Митко Василев предпочита да коментира успехите в двустранните отношения. Проблемите в тях той разглежда като предизвикателства, които могат да бъдат решени, макар че за това в България обикновено е нужно повече време. \"Какъв по-красноречив показател за възхода са отговорите на 90% от установилите се в България предприемачи, че биха инвестирали отново в страната? Германските предприятия правят тук добри печалби. Ако не беше така, те просто биха се изнесли от България. Засега имаме само три значими примера в това отношение, свързани с оттеглянето на енергийния гигант \"ЕОН\", на медийната група \"ВАЦ\" и на голямата строителна компания \"Хохтиф\". Само през последните три години е регистриран отлив на германски инвестиции. Но има и окуражителни сигнали. Ако през миналата година в страната са регистрирани германски капиталовложения общо за 130 млн. евро, то още толкова са направени само през първото полугодие на настоящата година\", изтъква Василев.\"За мен Германия е страната, от която получих най-много - преди всичко морал и правила, които да следвам. Германските работодатели в България са сред най-коректните и създават работни места за индустрията на бъдещето. Само през последните 5 години в България бяха изградени 80 фабрики за автомобилни части, които сега дават работа на 44 хил. души. Основното, което успяхме да направим с помощта на Германия през последния четвърт век, е да трансформираме зависещата изцяло от Русия срината българска икономика в отворено към света стопанство. Сега продаваме на най-добрите пазари, сред които е и германският\", смята бившият български президент Росен Плевнелиев, който построи с компанията си \"Линднер Груп\" най-големият строителен обект в българската столица - бизнес-парка в кв.\"Младост\".Зле работещи институцииПлевнелиев е критичен към повечето резултати от прехода. \"Трябва да си дадем ясна сметка, че сбъркахме много по пътя, независимо от правилната посока. Можехме да бъдем далеч по-напред - и в стратегическите инвестиции, и в секторите с добре платените работни места. България и понастоящем изпраща погрешни сигнали към инвеститорите. Корупцията е тук, тя е сериозен бич и проблем\", констатира бившият български президент. По негова информация, всяка една от международните компании, които оперират в страната, по един или друг начин е сезирала институциите за корупционни практики. \"Тези институции обаче не са ефективни. Те трябва да работят с лице, обърнато към гражданите и предприемачите, а не да се съобразяват единствено със силните на деня и олигарсите. Понятия като \"пленена държава\" и липса на медийна свобода са особено актуални за България, макар, че формално страната е възприела европейското право и разделението на властите. Неслучайно най-болезнената тема за българското общество е липсата на справедливост. Не само българите казват, че неравнопоставеността е проблем за страната - това го казват и инвеститорите\", категоричен е Плевнелиев.Според него, провалите на българския преход се дължат преди всичко на неработещите институции, които не са отворени за малкия човек и дребния бизнес. Ако България не желае повече да бъде споменавана сред най-засегнатите от корупцията, изтичането на мозъци, демографския срив и бедността държави, решението е пълна прозрачност на институциите и въвеждане на услугите на т. нар. електронно правителство. От години обаче управляващите само обещават да заменят планините от хартиени документи и висенето на опашки пред гишета с достъп и контрол през Интернет, изтъква Плевнелиев. \"Като шеф на една от най-големите германски строителни компании в България не спечелих нито една обществена поръчка и не съм взел нито лев от българската държава. Гордея се, че като министър поканих \"Трансперънси интернешънъл\" да направи обществената поръчка за магистрала \"Тракия\". Резултатът е повече от красноречив - платихме за \"Тракия\" 600 милиона евро , което е една десета от цената, приета от управлявалата до 2009 г. Тройна коалиция. Назначеното от мен служебно правителство на Марин Райков обнародва над 200 скрити от властимащите договори на българската държава със задгранични играчи. Дотогава българското общество беше в пълно неведение за съдържанието на договорите и анексите към тях за обекти като \"Южен поток\" и двата американски ТЕЦ-а в Марица-Изток\", посочва Росен Плевнелиев. Непонятно е, според него, че българска софтуерна компания е създала и продава с успех в САЩ и по света една от най-добрите антикорупционни интернет-платформи за организиране на електронни търгове за обществени поръчки, но до ден-днешен не може да наложи продукта в собствената си страна.Още проблеми в списъка \"Много пъти сме поставяли пред българските институции сериозни въпроси, свързани с дейността на членуващите в Българо-германската камара инвеститори. В случая проблемът е в чуваемостта. Не мога вече да си спомня колко години подред предлагаме конкретни мерки за изграждане на системата за дуално обучение в страната, която създава кадрите на бъдещето. Едва през последните две години виждаме, че институциите реагират по-адекватно при въвеждането на опита на Германия в модернизацията на средното образование\", допълва списъка от проблеми шефът на камарата д-р Митко Василев. Той не крие, че инвеститорите в българската икономика са принудени сами да изграждат необходимата им външна техническа, енергийна и транспортна инфраструктура. В конкурентните на България страни по привличането на задгранични инвестиции тази грижа е поета от държавата.Дали според германските инвеститори в България биха подкрепили промяна в данъчната система, която включва отменянето на плоския данък? - \"Нито един германски инвеститор не би подкрепил премахването на сега действащата 10-процентната данъчна ставка върху корпоративния данък. Заедно със сравнително ниската цена на работната ръка в България плоският данък продължава да е основен фактор за привличане на нови капиталовложения в българската икономика\", категоричен е шефът на Българо-германската индустриално-търговска камара.", "date": "2018.09.24", "title": "Какво (не) харесват германските инвеститори в България?"}
{"url": "https://news.bg/int-politics/borisov-pred-oon-da-ovlastim-zhenite-i-mladite.html", "text": "Премиерът Бойко Борисов призова пред Общото събрание на ООН за овластяване на жените и на младите хора, които по думите му са бъдещето на света. Изявлението беше направено по време на Срещата на върха за мира \"Нелсън Мандела\" в рамките на Общото събрание на ООН в Ню Йорк. Форумът е посветен на 100-годишнината от рождението на Нелсън Мандела.В изказването си българският министър-председател призова за премахване на насилието заради полова, религиозна и етническа принадлежност в Африка и в целия свят.Той изрази и искрената съпричастност на българския народ към идеалите на Нелсън Мандела за свобода, равноправие и справедливост в отношенията между хората навсякъде по света.\"Нелсън Мандела остана завинаги в човешката история като ярък символ на стремежа на африканските народи, както и на всички народи по света, към свобода, мир, развитие и благоденствие. Неговото дело предизвика поредицата събития и промени, довели до утвърждаването на ново мислене и отношения в международен план, чиято основа е защитата на правата на човека, заедно с осигуряване на социална справедливост, развитие и насърчаване на помирението\", подчерта Борисов.Пред участниците в срещата Бойко Борисов заяви, че Българското председателство на Съвета на ЕС през първата половина на настоящата година положи значителни усилия за постигане на напредък и консенсус между държавите-членки по основните направления в тази област. \"Гордеем се, че в този период беше приет мандатът на Европейския съюз за започване на преговори за сключване на ново споразумение за партньорство със 79 държави от Африка, Карибите и Тихоокеанския басейн. Преговорите имат за цел модерно и динамично партньорство с тези страни, като важен инструмент за справяне с глобалните предизвикателства - от борбата с бедността и неравенството до насърчаването на мира, сигурността и устойчивия растеж за всички\", подчерта Борисов.Постигането на универсалните по характер, но тясно свързани помежду си цели за устойчиво развитие, заложени в План 2030, са ключът към посрещането на съвременните глобални предизвикателства, смята българският премиер.", "date": "2018.09.24", "title": "Борисов пред ООН: Да овластим жените и младите"}
{"url": "https://news.bg/int-politics/prezidentat-na-moldova-otnovo-e-otstranen-ot-posta-si.html", "text": "Конституционният съд на Молдова отново отстрани от длъжност президента на страната Игор Додон, предаде Дойче веле.Решението е взето заради отказа на Додон да назначи министри, чиито кандидатури бяха предложени повторно от премиера Павел Филип.Председателят на съда Михай Поалелунж коментира, че след отстраняването на президента, Филип и председателят на парламента Андриан Канду вече ще могат да подпишат указ за назначаването на министър на здравеопазването, социалната защита и семейството, както и на министър на селското стопанство, регионалното развитие и околната среда.По-рано Павел Филип предложи на Додон да назначи за здравен министър Силвию Раду, а за аграрен министър Николай Чубук. Според молдовското законодателство президентът има право да отклони кандидатурите, но само веднъж.Решението на конституционния съд е взето по искане на Демократическата партия на Молдова.Прорускят президент Игор Додон преди това е отстраняван временно от длъжност три пъти, като в два от тези случаи също причината беше блокиране на назначения в кабинета.", "date": "2018.09.24", "title": " Президентът на Молдова отново е отстранен от поста си"}
