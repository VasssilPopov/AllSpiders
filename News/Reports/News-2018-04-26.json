{"url": "https://news.bg/world/mark-pompeo-e-noviyat-darzhaven-sekretar-na-sasht.html", "text": "Новият държавен секретар на САЩ е Майк Помпео, предаде АП. Той официално встъпи в длъжност.Церемонията по полагането на клетвата се състоя във Върховния съд. Минути по-късно Помпео замина на първата си визита в чужбина.От 26 до 30 април той ще посети Брюксел, Рияд, Ерусалим и Аман. Дестинациите са ключови партньори на САЩ във външната политика. В Белгия Помпео ще търси подкрепа от колегите на НАТО. В Саудитска Арабия ще се обсъдят проблемите в Близкия изток и борбата с радикалния ислям. Подобни въпроси ще се обсъждат в Израел и Йордания. САЩ вече обещаха да преместят посолството си в Ерусалим от Тел Авив. Аман пък сериозно страда от наплива от бежанци, прокудени от гражданската война в Сирия.Предишният дипломат номер едно на САЩ Рекс Тилърсън бе отстранен през март тази година. Оттогава временно изпълняващ задълженията беше Джон Съливан.", "date": "2018.04.26", "title": "Марк Помпео е новият държавен секретар на САЩ"}
{"url": "https://news.bg/world/v-germaniya-spipaha-dvama-otkradnali-60-kg-shokolad.html", "text": "Двама души са разследвани в Германия за кражба на 60 килограма шоколад, съобщава АП.Полицията в северния германски град Брауншвайг информира, че 35-годишна жена е задържана от бдителен касиер в супермаркет, след като жената платила само за няколко продукта, но под дългата си рокля тя скрила 9 килограма шоколад.По време на разследването полицията открила други 50 килограма шоколадови блокчета, кутии с шоколад и други сладки в пет чанти в автомобил до магазина. В колата е бил 39-годишен съучастник., заявиха от полицията. Двамата са разследвани за кражба.Властите са конфискували шоколада.", "date": "2018.04.26", "title": "В Германия спипаха двама, откраднали 60 кг шоколад"}
{"url": "https://news.bg/society/danachnite-poiskaha-ostavkata-i-na-goranov.html", "text": "50 данъчни служители отново излязоха на пред Териториалната дирекция на Националната агенция за приходите (НАП), намираща се на улица \"Аксаков\" 21 в София.Служителите на НАП и днес негодуват срещу масовите съкращения от отдел \"Оперативен контрол\".Данъчните настояват за оставката на министъра на финансите Владислав Горанов и оставката на изпълнителния директор на НАП Галя Димитрова.Старши инспектор Владимир Дамянов от отдел \"Оперативен контрол\" заяви за news.bg, че този отдел ще бъде закрит и неговите функции ще се поемат от отдел \"Фискален контрол\". Той добави, че на вътрешния конкурсен изпит, който беше обявен от НАП, право да се явят имат всички колеги (всички, които работят в НАП - бел. ред), но местата във \"Фискален контрол\" са 40% от числеността от на целия състав на НАП, докато останалите 60% ще бъдат уволнени ефективно.Той посочи, че на 2 май ще получат заповедта за прекратяване на служебни задължения.Дамянов припомни, че служителите на НАП бяха уведомени за своето уволнение чрез съобщение на сайта на агенцията. Основанията за това - \"някои колеги бяха обвинени в , което не са извършили\". По думите му съдебният процес срещу неговите задържани колеги се манипулира.Дамянов допълни и че се очакват нови съкращения в отдел \"Ревизии и проверки\".Протестиращите издигнаха и редица лозунги и плакати в своя защита. Някои от тях гласят: \"Искаме законно, служебно признание\", \"Г-жо Галя Димитрова, НАП не е личното ви его, поемете отговорност за грешното ви управленско решение\", \"Оставка\", \"Не хвърляйте прах в очите с обявените конкурси\".Очаква се протестът да продължи само пред централата на НАП. Шествие няма да има.Недоволството се организира от КТ \"Подкрепа\" и Независимия синдикат на служителите на НАП.", "date": "2018.04.26", "title": "Данъчните поискаха оставката и на Горанов"}
{"url": "https://news.bg/comments/malkiyat-makron-koyto-nikoga-nyama-da-stane-golemiyat-tramp.html", "text": "Еманюел Макрон си тръгва с празни ръце от американската си визита, а според внимателни наблюдатели почестите, които първата дама и американският президент оказаха на френския президент и съпругата му, не могат да компенсират дадения урок по смирение.Не забравяйте. Макрон отиде в Съединените щати, за да предоговори тарифите за стоманата, наложени от Тръмп: провал. Той искаше да убеди Тръмп да промени мнението си за Парижкото споразумение за климата: провал. Биткаджията Макрон искаше Тръмп да се откаже от идеята американската войска да напусне Сирия: провал. И за капак остана важното споразумение за ядрената енергия на Иран, коментира електронното издание dreuz.info.Най-унизителната част от посещението на френския президент остана абсолютно незабелязана от наблюдателите и тя засяга именно ядрената сделка с Иран.Преди срещата си с Тръмп президентът Макрон твърдеше - или трябва да кажа, че е допускал - по \"Фокс Нюз\", че няма \"план Б\" и никаква по-добра възможност за сделка с Иран.Той казваше, че предпочита да защити споразумението с Иран, отколкото да се отърве от него, признавайки, че няма \"план Б\". В отговор на въпросите на Крис Уолъс, Макрон обобщи мислите си по следния начин:\"Това споразумение идеално ли е за отношенията ни с Иран? Не. Но за ядрената енергетика - имате ли по-добър вариант? Не виждам.\"За да бъде съвсем ясно, тъй като никой друг колега не е в състояние да направи интелектуалното усилие, Макрон пристигна на масата за преговори и каза: \"Нямам план Б, нямам никаква идея, нямам предложение, което да направя, не виждам друга алтернатива, освен да поддържам настоящото споразумение.\"Забележете сега какво се случи след срещата му с президента Тръмп.Макрон внезапно предложи \"нова сделка\" с Иран в четиристранен формат. Френският президент комбинира съществуващата ядрена сделка с ограничения на ядрената програма на Иран след 2025 г., спиране на развитието на неговите балистични ракети и ограничения върху регионалното му влияние.Какво сe случи между двете изявления на Макрон? Срещата му с Тръмп.Идеите на Макрон дойдоха от Тръмп. Успехът на социалната и икономическа програма на Тръмп доказва, че той контролира проблемите и до голяма степен надминава Макрон интелектуално. Стратегическата му визия е безкрайно по-мощна от тази на френския му колега, грандиозният напредък със Северна Корея не оставя място за съмнение.Преди три дни Макрон \"не виждаше по-добри възможности от това да защити споразумението с Иран\". Три дни по-късно той направи нови предложения - всъщност рециклира исканията на Тръмп, той, който беше дошъл да промени мнението на Тръмп!Междувременно в Овалния кабинет и с енергичност, контрастираща с блудкавата учтивост на Макрон, Тръмп осмиваше съществуващото споразумение като \"ужасно\", \"лудо\" и \"абсурдно\":\"Хората знаят мнението ми за сделката с Иран. Това е ужасна сделка, която никога не трябваше да бъде подписана. Бихме могли да подпишем добро споразумение или разумно споразумение, вместо това платихме 150 млрд. долара, дадохме 1,5 милиарда долара в малки купюри. В банкноти! Барели, пълни с банкноти. Това е лудост, това е смешно, ужасно, никога не трябваше да бъде подписано, но пак ще говорим\".След тромавите и безсмислени думи на Макрон, Тръмп взима думата и заковава някои истини:\"Където и да отидете, особено в Близкия изток, отзад винаги изскача Иран . Навсякъде, където има проблеми, в Йемен, в Сирия, където и да погледнете, Иран стои зад тях и за съжаление Русия изглежда все по-въвлечена. Но Иран изглежда е навсякъде, където има проблеми. Просто се огледайте .... Иранската сделка е катастрофа. Тестват ли те балистични ракети? Какво означава това? За какво споразумение говорим, когато Иран тества ракетите си навсякъде? За какво споразумение говорим, ако си затваряме очите за това, което иранците правят в Йемен, в Ирак и в Близкия изток?\"Медиите не са дорасли за тази срещаВъв Франция не знаят как да задействат центрофугите за дезинформация, за да обяснят как Макрон, когото ласкаят като бог Юпитер, не се справя толкова добре и да оценят Тръмп, когото описват като последния глупак.В Съединените щати CNN, най-анти-Тръмп медията от всички, признава с разбито сърце, че Макрон напълно се е провалил в мисията си.Кевин Липак, директор на екипа на CNN в Белия дом, написа на 24-ти април:\"Продължаващият спор за сделката с Иран доказа, че нито вечерите, в които присъстваше калкан от Дувър (вдъхновено от френската кухня), нито пък бляскавото военно посрещане, могат да изтрият различията между двамата лидери по време на първото от председателството на Тръмп посещение на държавен глава.Докато Макрон беше в САЩ научихме, че \"Рико Франция\" е уволнил 360 души, защото данъчната тежест, цената на труда, задушаващите свободата социални закони и драконовите бюрократични пречки, които Макрон не успя да намали, бяха правилни за японския гигант.Трябва ли да ви напомня, че през януари миналата година Apple обяви решението си да създаде 20 000 нови работни места в Съединените щати, благодарение на големите икономически и данъчни реформи, прилагани от Тръмп или благоприличието изисква да се избягва това жестоко сравнение?", "date": "2018.04.26", "title": "Малкият Макрон, който никога няма да стане големият Тръмп"}
{"url": "https://news.bg/world/frantsiya-i-germaniya-razrabotvat-nov-iztrebitel.html", "text": "Германски и френски представители се подписаха под четири документа, които подчертават решимостта им да работят заедно за разработване на нови оръжия, включително нов изтребител и морски патрулен самолет, съобщава \"Ройтерс\".Военният министър на Германия Урсула фон дер Лайен и френският й колега Флоранс Парли определиха стъпката като историческа.Лайен подчерта, че други европейски държави също могат да се присъединят към проекта за разработване на нов боен самолет.", "date": "2018.04.26", "title": "Франция и Германия разработват нов изтребител"}
{"url": "https://news.bg/crime/ivancheva-petrova-i-dyulgerov-ostavat-v-aresta.html", "text": "Спецапеалативният съд остави за постоянно в ареста кмета на ж.к. \"Младост\" Десислава Иванчева, заместничката й Биляна Петрова и бившия кмет на района Петко Дюлгеров.Решението е окончателно и беше взето след заседание, продължило няколко часа. Съдиите Даниела Росенова, Веселина Вълева и Магдалена Лазарова приеха, че има доказателства, че тримата са поискали подкуп в размер на 500 000 евро и взели 70 000 евро като първа вноска на 17 април.Тези изводи съдът направи от събраните по делото доказателства - разпити на свидетели, записи от СРС-та и експертизи.Съдът обърна внимание, че Иванчева системно е бавила преписки не само на Ваклин, но и на други инвеститори.Според обвинението мъж на име Георги Шопов е връзката с Дюлгеров, който според обвинението се явява като посредник между Ваклин и Иванчева за подкупа.Съдиите отхвърлиха и възражението на защитата, че Иванчева е била незаконно задържана на 17 април от 10,30 до 13 часа.Пред журналисти адвокат Мариана Тодорова, защитник на бившия кмет на района Петко Дюлгеров, заяви, че , които са явни. В тези две експертизи има срещи на моя подзащитен с господин Александър Ваклин.Адвокатът на Дюлгеров обяви, че парите са иззети с протокола за изземване на автомобила, но парите са предадени за маркиране и описване много преди да е поискана сумата., тъй като прокурорът по делото има забранил да говорят пред медиите. Въпреки това те говориха и обясниха част от написаното.На една от бележките Иванчева беше написала \"Лъжа е, че съм искала Румен Русев за кмет\", а Иванчева заяви, че не е избирала Румен Русев да я замества в отпуска, който е подала.Иванчева обясни и че с Александър Ваклин се е срещала два пъти в общината. Той искал да направи детска площадка. Иванчева обясни, че тя винаги е била положително настроена към детски площадки, но не помни нито човека, нито случая точно. Условия не са били поставяни.Тази преписка не е била с нищо по-различно от останалите, аз дори не я помня точно за какво е била, обясни и зам.-кметът Биляна Петрова.Припомняме, на . Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева бе сезирала прокуратурата за съмнения за фалшификация на документи от страна на инвеститор. На 20 април Спецсъдът остави за постоянно в ареста Десислава Иванчева.", "date": "2018.04.26", "title": "Иванчева, Петрова и Дюлгеров остават в ареста"}
{"url": "https://news.bg/crime/vas-reshi-che-planat-za-pirin-tryabva-da-mine-ekootsenka.html", "text": "Екоорганизации спечелиха делото срещу решението на министъра на околната среда и водите Нено Димов за това актуализацията на плана за управление на Национален парк Пирин да не се подлага на екологична оценка и оценка за степента на въздействие върху защитените зони от \"Натура 2000\", съвпадащи с границите на парка.Днес, 26 април, Върховният административен съд (ВАС) реши на първа инстанция, че решението на Димов новият план за НП Пирин да не минава през екооценка е в нарушение на българското и европейското законодателство, както и според решенията на Комитета за световното наследство на ЮНЕСКО, от което Пирин е част.Опитите за заобикаляне на закона водят до подобни решения на съда, сочат организациите от коалицията от неправителствени организации и граждански групи \"За да остане природа в България\". Приетите от МОСВ промени от своя страна предвиждат 12.5 пъти повече застрояване спрямо първоначалния план за управление и сечи върху 60% от територията на националния парк, допълват от екоорганизациите.Министърът на околната среда и водите Нено Димов многократно е заявявал, че ще се съобрази с решенията на съда по казуса с Пирин. Въпреки това министерството може да обжалва решението на ВАС на втора инстанция, ако пожелае.Коалицията \"За да остане природа в България\" припомняме, че е заведено и второ дело за Пирин - обжалване на  за изгражедането на втори лифт на Банско, с което се отваря за строителство 48% от територията на Национален парк Пирин, пишат от коалицията. Върховният административен съд насрочи за 14 май първо заседание по делото, с което организации, които са членове на коалицията \"За да остане природа в България\", обжалват въпросното правителствено решение за промените в плана за управление на Национален парк Пирин.Припомняме, по-рано днес стана ясно и че за това, че страната ни не е обявила за специална защитена зона цялото орнитологично място, обхващащо Рила планина. \"България не е класифицирала най-подходящите по брой и площ територии за опазването на видове птици, посочени в приложение I към Директива 2009/147/ЕО опазването на дивите птици, в резултат на което не е изпълнила задълженията си по член 4, параграф 1 от тази директива\", се посочва в решението на Съда.От коалицията \"За да остане природа в България\" коментират, че спрямо това решение страната ни се задължава да разшири европейската екологична мрежа \"Натура 2000\" в Рила планина. Според активистите българското правителство 10 години отлагало това \"заради вековни гори, придобити от частни лица чрез заменки, за да ги застроят\".\"Рано или късно правдата възтържествува. Единствено исканията на гражданите за правова държава могат да подтикнат този процес да става по-бързо\", категорични са природозащитниците.", "date": "2018.04.26", "title": "ВАС реши, че планът за Пирин трябва да мине екооценка"}
{"url": "https://news.bg/int-politics/sasht-ne-vizhdat-vrazka-mezhdu-yadrenata-sdelka-s-iran-i-pregovorite-sas-severna-koreya.html", "text": "Военният министър на САЩ Джеймс Матис омаловажи опасенията за това дали евентуално оттегляне на САЩ от ядреното споразумение с Иран би подкопало опитите за сключване на споразумение със Северна Корея за отмяна на нейната програма за разработване на ядрени оръжия, съобщава \"Ройтерс\".\"Някои хора посочват, че това може да окаже въздействие върху преговорите със Северна Корея. Но аз бих казал, че в този случай, в светлината на семейството на (севернокорейския вожд) Ким Чен-ун и самия той, нарушаващи всички международни договори, всяко споразумение, което някога са сключили ... аз съм по-малко разтревожен от този ефект на доминото точно сега\", изтъкна Матис по време на изслушване в Сената на САЩ.\"Смятам, че трябва да се съсредоточим върху това, което е в най-добър интерес на стабилността в Близкия изток и заплахата, която представлява Иран\", допълнил американският военен министър.", "date": "2018.04.26", "title": "САЩ не виждат връзка между ядрената сделка с Иран и преговорите със Северна Корея"}
{"url": "https://news.bg/world/es-bori-natsionalizma-v-iztochnite-strani-chlenki-s-novo-finansovo-orazhie.html", "text": "През следващата седмица ЕС ще приеме на \"въоръжение\" ново финансово оръжие в опит да обуздае надигащия се според Брюксел тесногръд национализъм в източната част на блока и да се справи със заплахите към демократичните основи на съюза, съобщава \"Ройтерс\".Големият изборен триумф на премиера на Унгария Виктор Орбан на 8 април, наричан от представители на ЕС Виктатор, и битката за спасяване независимостта на съдилищата в Полша бият камбаната за бъдещето на ЕС на фона на преговорите за Брекзит.Председателят на Европейската комисия Жан-Клод Юнкер, подкрепян от Германия, Франция и други богати платци в ЕС, ще разкрие предложения в сряда като част от многогодишната финансова рамка на съюза за периода 2021-2027 г., които ще обвържат финансирането с върховенството на закона, обявиха представители на блока пред осведомителната агенция.По-бедните страни членки в Източна Европа разчитат много на бюджета на ЕС.Високопоставен източник заяви, че ще бъдат заложени условия, а друг представител каза, че бюджетният натиск изцяло променя нещата.\"Имаме лидери, които флиртуват с други ценности\", каза трети източник, имайки предвид призива на Орбан за \"ограничена демокрация\" и атаките му към отворената бежанска политика на ЕС.\"Има много по-голяма заплаха за Европа от Брекзит\", добави представителят.Подробностите за бюджета все още са предмет на интензивни преговори.Според предложенията финансирането на държави може да бъде блокирано, ако не изпълняват задълженията си към договорите относно върховенството на закона, например независимостта на съдилищата.", "date": "2018.04.26", "title": "ЕС бори национализма в източните страни членки с ново финансово оръжие"}
{"url": "https://news.bg/world/sasht-nyama-da-se-izteglyat-ot-siriya-i-planirat-da-razshiryat-operatsiite.html", "text": "САЩ няма да изтеглят войниците си от Сирия и планират да разширят операциите.Това заяви военният министър на САЩ Джеймс Матис по време на изслушване в Комисията по отбрана към Сената.\"\", подчерта той и добави: \"\".Матис посочи като причина увеличената офанзива на ДАЕШ (\"Ислямска държава\") в Сирия.На фона на сигнали от президента на САЩ Доналд Тръмп, че иска да се изтеглят американските войници от Сирия, Матис предупреди, че има вероятност терористичните групи да се прегрупират в Сирия и че изтеглянето на войниците ще засегне постигнатия до момента напредък.САЩ поддържат военно присъствие в Сирия от 2014 г. без мандат на ООН и разрешението на сирийското правителство.", "date": "2018.04.26", "title": "САЩ няма да се изтеглят от Сирия и планират да разширят операциите"}
{"url": "https://news.bg/crime/trima-v-stolichniya-arest-za-huliganstvo-v-reys-sled-levski-tsska.html", "text": "Трима мъже са в столичните арести за хулиганство след вчерашното футболно дерби между отборите на Левски и ЦСКА.Мъжете са задържани за срок до 24 часа за това, че след мача, около 21 часа, бидейки в градския рейс по линия №204, движещ се по булевард \"Евлоги и Христо Георгиеви\", тримата извършили непристойни действия, грубо нарушаващи обществения ред и изразяващи явно неуважение към обществото.Хулиганите счупили вътрешното огледало за обратно виждане на рейса. Те счупили и плафон на лампа и голямо странично стъкло на рейса. Едновременно с това те отправели обидни жестове и думи към полицейски служители. Според властите действията на футболните хулигани се отличават с изключителен цинизъм и дързост.По случая вече е започнало разследване - образувано е досъдебно производство под ръководството и надзора на Районната прокуратура в София. Производството е за хулиганство, извършено в автобус на градския транспорт в София.Предстои материалните щети, причинени от действията на тримата, да бъдат изчислени и докладвани на наблюдаващия прокурор.", "date": "2018.04.26", "title": "Трима в столичния арест за хулиганство в рейс след Левски - ЦСКА"}
{"url": "https://news.bg/world/izrael-iran-ima-80-000-ekstremisti-v-siriya.html", "text": "Посланикът на Израел в ООН съобщи, че Иран поддържа най-малко 80 000 шиитски екстремисти в Сирия, информира \"Ройтерс\".Показвайки карта, дипломатът Дани Данон заяви пред Съвета за сигурност на ООН, че Иран е създал тренировъчна база до столицата Дамаск. Според Данон те са обучавани в база само на няколко километра от сирийската столица., подчерта той.", "date": "2018.04.26", "title": "Израел: Иран има 80 000 екстремисти в Сирия"}
{"url": "https://news.bg/society/nebostargachat-v-lozenets-shte-zadrasti-kvartala-vdignaha-se-stolichani.html", "text": "Жители на столичния квартал \"Лозенец\" излязоха за пореден път на протест срещу изграждането на 120-метров небостъргач на кръстовището между улиците \"Златен рог\" и \"Джеймс Баучер\".Според протестиращите изграждането на небостъргач ще усложни трафика в \"Лозенец\", ще закрие гледката към Витоша. По този начин ще се застроят и градинките в квартала, обясняват още недоволстващите.Всичко това ще се отрази както върху придвижването на жителите в квартала, така и на зелените площи.Кметът на столичния район \"Лозенец\" Любомир Дреков заяви за news.bg, че е изпратил жалба до Дирекцията за национален строителен контрол (ДНСК) с искане за проверка на проекта за строителството на небостъргача.\"С това искане трябва да се установи дали строителството е законно, или не. Ако се окаже, че е незаконно, ние ще поискаме спиране на проекта.\"Местен жител също коментира за news.bg, че се обявява против строителството на 120-метровата сградата, тъй като самият квартал е с малки улици и не е пригоден за толкова голяма сграда. \"Нямам нищо против да се изгради небостъргач с такава големина, или по-малка, на булевард \"Цариградско шосе\". Но в квартал \"Лозенец\" това било довело до закриване на гледката към Витоша, застрояване на парка\", каза още той и допълни, че са предвидени още 3-4 небостъргачи за строеж в този район.Протестиращите започнаха в общ глас да скандират: \"Столична община трябва да се вразуми, защото с нашите пари \"Артекс\" строи небостъргач\", \"Искаме да дишаме\", \"Искаме чиста природа\".Жителите на квартала издигнаха и редица плакати, подкрепящи исканията им, а именно: \"Фандъкова, Здравков, къде сте!?\", \"Лозенец не иска високо строителство\", \"ДНСК, спрете небостъргача\", \"ДНСК, срам\", \"МРРБ, ДНСК, спите ли!?\", \"Презастрояване = задръстване\".", "date": "2018.04.26", "title": "Небостъргачът в \"Лозенец\" ще задръсти квартала, вдигнаха се столичани"}
{"url": "https://news.bg/crime/vas-othvarli-iska-na-kabineta-za-reforma-na-administrativnite-sadilishta.html", "text": "Пленумът на съдиите от Върховния административен съд (ВАС) се обяви за оттегляне на искането на правителството за възлагане на функционален анализ на системата на административното правораздаване.Съдиите от ВАС с мнозинство подкрепиха предложението на председателя на съда Георги Чолаков за оттегляне на искането на Министерски съвет за осигуряване на експерти по Програмата на Европейския съюз за подкрепа на структурни реформи за подготовка на функционален анализ на Върховния административен съд и на системата на административните съдилища.От 81 съдии 72-а са гласували против структурна реформа в системата на административните съдилища. Според магистратите такава структурна реформа би била изключително вредна за бързината, качеството и ефективността на българското административно правораздаване.\"Подобен изолиран анализ, който не обхваща цялата съдебна система, би бил непълен и неадекватен. Също така като цяло няма да доведе до желаните положителни резултати за съдебната система, и от друга страна ще бъде отделен значителен финансов и кадрови ресурс от Службата за подкрепа на структурните реформи, което ще затрудни одобряването на последващи искания за подкрепа в разработването и осъществяването на мерки за цялостната съдебна реформа\", констатират съдиите.От ВАС посочват, че информационното табло на ЕС за поредна година нарежда българското административно правораздаване на челни позиции в ЕС по качество, бързина и ефикасност, което е допълнителен довод против исканата от правителството реформа.Решението на Пленума на ВАС ще бъде внесено в Съдийската колегия на Висшия съдебен съвет (ВСС) с искане за оттегляне.ВАС припомнят и че по този въпрос бяха проведени общи събрания на 28-те административни съдилища в страната, които също се обявиха срещу решението на МС за възлагане на външни експерти да изготвят функционален анализ на системата на административното правораздаване.В хода на Пленума на ВАС са изслушани и кандидатурите на съдия Георги Колев за председател на Второ отделение, на съдия Йовка Дражева - за председател на Пето отделение и на съдия Милка Панчева - за председател на Шесто отделение.Окончателно е взето становище по всички изменения на АПК, приети на първо четене от парламента. Подкрепени бяха всички предложения на законодателя за промени на подсъдността на делата, които ще доведат до разтоварване на ВАС и по-равномерно натоварване на административните съдилища.Пленумът на ВАС прие и единодушно становището по конституционно дело №2/2018 г. на Конституционния съд, с което подкрепи искането на Пленума на ВКС за обявяване на противоконституционна разпоредбата на чл. 230 от Закона за съдебната власт (ЗСВ), касаеща отстраняването на магистрати.", "date": "2018.04.26", "title": "ВАС отхвърли иска на кабинета за реформа на административните съдилища"}
{"url": "https://news.bg/culture/izvestniyat-didzhey-avicii-may-se-e-samoubil.html", "text": "Известния диджей Avicii май се е самоубил. Творецът оставил предсмъртно писмо. Това разкрива в. \"Дейли мейл\".Таблоидът се позова на роднини на известният музикант. Според тях \"Avicii наистина се бореше с мисли за смисъла, живота, щастието. Той не можеше да продължава повече. Той искаше да намери покой\", се казва в съобщението на семейството.Най-близките му отбелязват, че известният творец е бил чуплива артистична душа, която е търсела отговори на екзистенциални въпроси.Известният диджей беше намерен мъртъв на 20 април в Оман. Почитателите му бяха шокирани от новината за неговата смърт.", "date": "2018.04.26", "title": "Известният диджей Avicii май се е самоубил"}
{"url": "https://news.bg/regions/poreden-protest-sreshtu-stroitelstvoto-v-pirin.html", "text": "Природозащитници отново се събраха на протест срещу строителството в Пирин. Основното искане на протестиращите е да се отмени решението на правителството за промяна в Плана за управление на Националния парк \"Пирин\".Протестиращите смятат, че така се дава възможност за застрояване на почти половината от територията на парка.Протестиращите днес се обявиха и в защита на Черноморието заради загражденията, които бяха поставени на къмпинг \"Корал\", и заради плановете за промяна на общия устройствен план на община Царево.Организаторите от коалиция \"За да остане природа в България\" предупреждават, че отново има опасност за нови строежи по Черноморието.Днес коалицията \"За да остане природа в България\" спечели на първа инстанция дело във Върховния административен съд срещу решение на министъра на околната среда и водите. През март 2017-та екоминистърът Нено Димов реши актуализацията на Плана за управление на парка да не се подлага на екологична оценка и оценка за степента на въздействие върху защитените зони от мрежата \"Натура 2000\" .\"Най-основното, което казва съдът в решението си от днес е, че проектът на План за управление на Национален парк \"Пирин\" съдържа инвестиционни намерения, които могат да представляват заплаха за природата на парка и съответно трябва да бъдат оценени\". Това отбеляза пред БНР Катерина Раковска от организацията WWF - Световен фонд за дивата природа.Подобни протестни акции бяха планирани и в Пловдив, Благоевград, Сливен и Лондон.", "date": "2018.04.26", "title": "Пореден протест срещу строителството в Пирин"}
{"url": "https://news.bg/world/harvatiya-mozhe-da-iztegli-poslanika-si-ot-sarbiya.html", "text": "Хърватия може да изтегли посланика си от Сърбия, пише местният вестник Večernji list, цитиран от сръбската медия B92.Хърватският вестник пише, че Загреб се е \"консултирал със съюзниците си\" преди да обяви сръбския военен министър Александър Вулин за персона нон грата.Според Vecernji List, ако Сърбия отговори с реципрочни мерки, Хърватия ще предприеме нова дипломатическа стъпка.\"\", пише в материала на изданието.Допълва се, че това би означавало \"де факто \".\"\", пише вестникът.Преди няколко дни Хърватия забрани на Вулин да присъства на възпоменателна церемония в Ясеновац във връзка с жертвите в концентрационния лагер през Втората световна война.По-късно днес сръбското правителство реши да обяви хърватския военен министър Дамир Кръстевичза персона нон грата, приемайки \"реципрочни мерки\".\"\", се казва в позиция на Белград.", "date": "2018.04.26", "title": "Хърватия може да изтегли посланика си от Сърбия"}
{"url": "https://news.bg/crime/unishtozhiha-desetki-hilyadi-menteta-na-drehi-obuvki-i-parfyumi.html", "text": "Под контролна на Митница \"Бургас\" властите унищожиха десетки хиляди текстилни изделия, обувки и парфюми, имитиращи световноизвестни марки.Точният брой на унищожените вещи - 21 356 текстилни изделия, 900 обувки и чанти и близо 5 000 парфюма.Ментетата са унищожени на три процедури през месеците февруари и април. Последната процедура се проведе днес, 26 април.Унищожаването на стоките става чрез механично натрошаване и нарязване.Фалшификатите са задържани от митническите служители на \"Капитан Андреево\" през 2017 година при опити да бъдат пренесени в нарушение на закона.За задържането на ментетата са уведомени представители на правопритежателите на марките, които са установили, че стоките са фалшиви и според нормативната уредба трябва да бъдат унищожени. Правопритежателите са поели разходите по унищожаването на фалшификатите.Стоките са фалшификати на световноизвестни марки и са били предназначени за реализация, както на българския пазар, така и в другите страни членки на Европейския съюз, допълват от Агенция \"Митници\".", "date": "2018.04.26", "title": "Унищожиха десетки хиляди ментета на дрехи, обувки и парфюми"}
{"url": "https://news.bg/society/ek-osadi-balgariya-za-neopazvane-na-divite-ptitsi-v-rila.html", "text": "Съдът на Европейския съюз постанови Решение по дело С-97/17, Европейска комисия срещу Република България.България \"не е обявила за специална защитена зона цялото орнитологично важно място, обхващащо Рила планина, Република България не е класифицирала най-подходящите по брой и площ територии за опазването на видове птици, посочени в приложение I към Директива 2009/147/ЕО опазването на дивите птици, в резултат на което не е изпълнила задълженията си по член 4, параграф 1 от тази директива\".Решението на Съда на ЕС е установително, като с него не се налагат финансови санкции на България. Съдът осъжда България да заплати съдебните разноски.Планината Рила е важен регион на обитаване на птици и една от най-значимите територии в Европейския съюз за опазването на около 130 вида гнездящи птици. От европейско природозащитно значение са 41 вида, като един от тях е застрашен в световен мащаб.МОСВ предприема действия в изпълнение на решението на Съда на ЕС за Орнитологично важно място Рила.При вземане на своите решения относно обхвата на мрежата от Специални защитени зони за опазване на дивите птици (СЗЗ) отговорните български институции винаги са се ръководили от предоставените им от компетентните организации орнитологични данни и анализи.Целта, която МОСВ си е поставило и последователно защитава е в предложената мрежа от СЗЗ да бъдат включени именно най-подходящите по брой и площ територии в съответствие с изискванията на Директивата за птиците. Следва да се има предвид, че към момента Република България е класифицирала като СЗЗ над 95% от всички предложени Орнитологично важни места (ОВМ). За сравнение - на ниво Европейски съюз средно 66% от територията на ОВМ е класифицирана като СЗЗ от държавите членки.Самата наказателна процедура, по която е постановено решението на Съда на ЕС, стартира през юни 2008 г., като през последните 10 години е разменена огромна по обем кореспонденция със службите на Европейската комисия. МОСВ е предприело редица конкретни мерки за адресиране на посоченото нарушение на правото на ЕС.Списъкът на защитени зони за опазване на дивите птици е разширен с нова СЗЗ \"Рилски манастир\" (BG0000496). Така Република България класифицира 72% от общата площ на ОВМ \"Рила\" като СЗЗ и по този начин осигурява максимална защита на видовете, описани в ОВМ, и техните местообитания.", "date": "2018.04.26", "title": "ЕК осъди България за неопазване на дивите птици в Рила "}
{"url": "https://news.bg/crime/aleksandar-vaklin-dal-za-markirane-parite-mnogo-predi-da-dogovori-podkupa.html", "text": "По делото срещу кмета на район \"Младост\" Десислава Иванчева има приложени две експертизи, които са явни. В тези две експертизи има срещи на моя подзащитен с господин Александър Ваклин. Това заяви пред журналисти адвокат Мариана Тодорова, защитник на обявения за посредник по предаване на подкупа за Иванчева бивш кмет на района Петко Дюлгеров.Адвокатът на Дюлгеров обяви, че парите са иззети с протокола за изземване на автомобила. Дават, че неколкократно парите са връщани на Ваклин. Парите са предадени за маркиране и описване много преди да е поискана сумата.Прокуратурата е поработила доста през тези дни, допълнително е разпитала Ваклин, за да изчисти нашите възражения. Защитата счита, че не се опровергават нашите твърдения. Дадена е такава сума (за маркиране - б.р.) много преди да бъде поискана.\"В деня на ареста има среща в кафе на подзащитния ми с господин Ваклин. Това е приложено като свалено от записите на камерите. Няма данни по делото. От кафенето има запис, но няма предаване на парични средства, пликове - каквото и да е. Според твърдението на прокуратурата, парите са предадени в колата. От записите се вижда, че господин Ваклин предава нещо - като лист хартия, в която е увито нещо, но не се вижда какво е\", обясни адвокат Тодорова.Припомняме, на 17 април кметът на столичния район \"Младост\" бе показно арестувана в центъра на София. Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева бе сезирала прокуратурата за съмнения за фалшификация на документи от страна на инвеститор. На 20 април Спецсъдът остави за постоянно в ареста Десислава Иванчева. Днес в Апелативния Спецсъд се обсъжда мярката за неотклонение на Десислава Иванчева и Биляна Петрова.Оперативните служители на КОМПИ говорят само за проследяване и някакви докладни въз основа на СРС-та. Отказа да коментира чия теза е доказана.На въпрос има ли документирано, че Иванчева е поискала подкуп било от Дюлгеров, било от Александър Ваклин, адвокатът на Дюлгеров каза: \"Аз съм защитник на Дюлгеров. Това ще го чуете от съда.\".", "date": "2018.04.26", "title": "Александър Ваклин дал за маркиране парите много преди да договори подкупа"}
{"url": "https://news.bg/politics/premierat-razbral-za-muzikantite-ot-bnr-kogato-mu-zasvirili-pod-prozortsite.html", "text": "\"Свирят под моите прозорци, какво се очаква да направя?\"С тези думи премиерът Бойко Борисов възропта срещу, по думите му, порочната практика всеки да иска увеличение в доходите бързо и веднага. Конкретният повод е , казусът е разглеждан и на парламентарна комисия.\"Не бива така\", ядоса се министър-председателят.Думите на премиера, че има пазарни принципи и правила и оркестрите могат да изнасят концерти и да се издържат, бяха посрещнати с плахи аплодисменти в залата, в която се провежда.\"Не знаех, че БНР има четири оркестъра\", учуди се Борисов. \"С цялото ми уважение, неговият председател (бел. ред. - визира директора на БНР) трябва да обясни на хората, че ние само изпълняваме един ангажимент да дадем субсидията, която държавата трябва да даде и оттам нататък ръководството и начинът, по който то разпределя парите, са си изцяло негови. Не знаех, че нашето радио има четири оркестри, може би да станат пет, може и шест. Мислех, че съвсем друга е неговата функция, но се разбра, че имаме и четири оркестри\", констатира Борисов.\"Свириха под моите прозорци. Не знам какво се очаква да направя аз? С цялото ми уважение към тях, сигурно са прекрасни музиканти, ама радиото има четири оркестри, гвардейците имат, МВР имат, в края на краищата има и пазарен принцип - изнасят се концерти, купуват се билети и се издържат. Не може за всяка тема да става въпрос по този начин\", подчерта Борисов.Борисов заяви и че тази сутрин е слушал , а 15 млн. лв. са се дали за бюджета на БАН. \"... И една уважаема госпожа, която не познавам, каза - \"премиерът ни каза да даваме за статии, а не за научноприложните дейности\". Не бива така вече\", зарече се Борисов.", "date": "2018.04.26", "title": "Премиерът разбрал за музикантите от БНР, когато му засвирили под прозорците"}
{"url": "https://news.bg/world/komi-e-vinoven-za-prestapleniya-atakuva-tramp.html", "text": "Президентът на САЩ Доналд Тръмп атакува бившия директор на ФБР Джеймс Коми, заявявайки, че е \"виновен за престъпления\", съобщава Фокс нюз.В предаването \"Fox & Friends\" американският лидер също нарече Коми \"лъжец и издайник\".Тръмп разкритикува мемоарите на Коми, които е разкрил пред приятел, което пък е довело до назначаването на специален прокурор за разследване дали Русия се е намесила на изборите за президент през 2016 г.По думите му разкрита е класифицирана информация., нападна Тръмп.Държавният глава каза още, че е решил да не се намесва в продължаващото разследване на правосъдното министерство във връзка с Русия, но \"мога и да си променя позицията\".\"\", добави той.\"Няма сговор между мен и руснаците. Никой не е по-твърд от мен към Русия\", подчерта Тръмп.", "date": "2018.04.26", "title": "Коми е виновен за престъпления, атакува Тръмп"}
{"url": "https://news.bg/int-politics/velikobritaniya-sryaza-rusiya-ozho-ne-e-teatar.html", "text": "Посланикът на Великобритания в Организацията за забрана на химическите оръжия (ОЗХО) обяви, че пресконференция, организирана от Русия и Сирия в централата на ОЗХО, е била театър, съобщава \"Ройтерс\".Русия и Сирия твърдят, че са докарали няколко сирийци от град Дума, където ОЗХО разследва евентуално използване на химически оръжия при нападения на 7 април, като доказателство, че химическа атака не е била извършвана.Британският посланик Питър Уилсън допълни, че вместо това всички свидетели трябва да бъдат разпитани от разследващите агенти на ОЗХО, изтъквайки, че Великобритания и нейните съюзници няма да присъстват.\"ОЗХО не е театър\", отсече Уилсън в изявление.", "date": "2018.04.26", "title": "Великобритания сряза Русия: ОЗХО не е театър"}
{"url": "https://news.bg/regions/zasazhdat-150-gabara-okolo-veloaleyata-na-bulevard-tsar-boris-iii.html", "text": "Стартира кампанията по пролетното засаждане на пространствата покрай основните столични булеварда.Масираното пролетно озеленяване на улиците в София започна със засаждането на 60 едрогабаритни дървета от вида габър, съобщават от Столичната община.Първите засадени дървета в хода на тазгодишната озеленителна кампания са разположени от двете страни на велоалеята покрай булевард \"Цар Борис III\", в отсечката между булевард \"Житница\" и улица Йосив Цанков (парк Лагера). Засаждането покрай булеварда ще продължи до площад \"Руски паметник\", като общият брой на дървета там ще надвиши 150.Според плановете на Столична община в рамките на пролетния залесителен сезон предстои да бъдат засадени общо над 800 дървета по тротоарите на булеварди и главни улици. Предвидено е и засаждането на над 300 дървета в паркове и градини.Засаждането ще обхване булевардите \"Опълченска\", \"Мария Луиза\", \"Рожен\", \"Мадрид\", \"Обиколна\". \"Тодор Александров\", \"Джеймс Баучер\", \"Г. М. Димитров\" и други.Отделно на това, в началото на месец май ще се проведе и вторият етап на стартиралата през есента залесителна кампания \"Моето зелено училище/детска градина\". В рамките на пролетната инициатива Столична община ще предостави на учебните заведения в града нови над 500 броя дървета, няколко хиляди храсти и цветя, с които да се озеленят дворовете на заведенията.Всяка събота и неделя до края на месец юни ще продължи и засаждането в рамките на инициативата на СО - \"Новата гора на София\", в която изцяло с помощта на доброволци, вече има засадени над 18 000 дървета в местността Суходол.", "date": "2018.04.26", "title": "Засаждат 150 габъра около велоалеята на булевард \"Цар Борис III\""}
{"url": "https://news.bg/crime/630-ekipa-obikalyat-selata-bez-rayonno-mvr.html", "text": "Регистрираните престъпления в селата са 4 969, а най-много престъпления са регистрирани в София-град - 769. Това обяви силовият министър Валентин Радев на редовния си месечен брифинг в Министерство на вътрешните работи (МВР) по отношение на престъпленията, които се извършват в малките населени места.Създадени са общо 630 мобилни екипа, които обикалят селата. Направени са 1 586 посещения в 1 233 населени места, в които няма постоянно полицейско присъствие.Получени са общо 818 сигнала. 25% от получените сигнали са от компетентността на други институции според данните на МВР.МВР шефът посочи, че най-много сигнали за посещение на мобилните екипи са направени от Монтана, Сливен, Пловдив и Добрич.От Враца не е получен нито един сигнал.Сигналите от компетентността на МВР са за извършени престъпления, нарушения на закона за движение по пътищата, както и за нарушения на обществения ред. Последните са за нарушаване на нощната тишина и проблеми с лица от ромски произход - 136 сигнала.По отношение на , Радев отговори, че скоро ще публикува информация, с която да стане ясно кой е виновен и защо е възникнала тази ситуация. \"Взели сме си бележка и сме засилили полицейските екипи на летището\", допълни той.Младен Маринов, главен секретар на Министерство на вътрешните работи, посочи, че продължава да се работи за откриване на ", "date": "2018.04.26", "title": "630 екипа обикалят селата без районно МВР"}
{"url": "https://news.bg/politics/borisov-tsacheva-i-tsatsarov-polagat-usiliya-da-zashtityat-obvinenite-ot-sasht-balgari.html", "text": "Премиерът Бойко Борисов, министърът на правосъдието Цецка Цачева и главният прокурор Сотир Цацаров проведоха среща с Желяз Андреев и другите четирима българи, за които САЩ искат екстрадиция. Те ги запознаха с действията на българските институции в защита на правата им, а премиерът Борисов ги информира, че ще предложи на Министерския съвет решение държавата да поеме финансовите разходи при евентуален съдебен процес в САЩ.Борисов, Цачева и Цацаров подчертаха, че България не поставя под съмнение Договора за екстрадиция със САЩ, но и че правата на българските граждани ще бъдат защитавани. По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно - наличието на двойна наказуемост.Премиерът Борисов подчерта, че текат консултации между българските институции и американските власти по казуса. Той коментира, че на вчерашната си среща с посланик Ерик Рубин е подчертал, че държавата ще се ангажира с правата на българските граждани. Борисов увери младежите, че към момента и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема.\"Полагаме усилия, каквото е необходимо от страна на държавата ще бъде направено във ваша защита\", обясни премиерът и благодари за работа на главния прокурор и правосъдния министър по случая.Желяз Андреев от своя страна благодари, с надеждата справедливостта да възтържествува.Припомняме, 29-годишният българин  от родната полиция след искане на прокуратурата в Маями, САЩ, по обвинение, че е нарушил ембаргото за търговия със Сирия. Разследването по случая, което тече във щата Флорида, е и срещу други 4 българи, работили в сферата на аутсорсинга. Властите в , за да се изправи пред съда.Вчера, 11 април, правосъдният министър Цецка Цачева заяви, че по силата на договора за екстрадиция между България и САЩ . Малко след това Окръжната прокуратура в Добрич поиска мъжът да бъде .Окръжният съд в Добрич обаче .Междувременно стана ясно, че докато Желяз е бил в ареста на него му е .На 12 април, четвъртък, беше разпространена информация, че властите  - колега на Желяз Андреев.Случаят бързо се разчу и предизвика силна обществена реакция в защита на българина. Организираха се , както и . Всичките граждански инициативи са под наслов \"Да спрем екстрадирането на Желяз Андреев!\"Премиерът Бойко Борисов не закъсня и разпореди на . Малко след това външният ни министър Екатерина Захариева покани на среща американския посланик в България Ерик Рубин. Посланикът ни в САЩ Тихомир Стойчев също поиска спешно да бъде приет от заместник държавния секретар за Европа Матю Палмър за изясняване на исканията на американската страна.Няколко часа по-късно стана ясно, че от .Във връзка с казуса главният прокурор Сотир Цацаров свика извънреден брифинг, на който заяви, че лично е наредил . Цацаров допълни, че от една страна България е длъжна да изпълни международния договор. В случая обаче били налице действия, които могат да доведат до необосновано засягане на правата на българските граждани.Малко след това темата коментира и . Тя също ще обсъди казуса с посланика на САЩ у нас Ерик Рубин. ", "date": "2018.04.26", "title": "Борисов, Цачева и Цацаров полагат усилия да защитят обвинените от САЩ българи"}
{"url": "https://news.bg/world/protektsionizmat-e-zaplaha-za-evrozonata-predupredi-shefat-na-etsb.html", "text": "Протекционизмът в световната търговия се възприема като растящ риск за икономиката на еврозоната, тъй като Европейската централна банка (ЕЦБ) го разглежда като проблемен фактор за средносрочното целево ниво на инфлацията от малко под 2%.Това заяви председателят на ЕЦБ Марио Драги на пресконференция във Франкфурт, след като банката запази основната лихва, съобщават АФП и други агенции.Според него рисковете за икономическия ръст на еврозоната като цяло остават балансирани, но рисковете, свързани с глобални фактори, включително заплахата от разрастващ се протекционизъм, стават по-видими.Драги подчерта, че икономическият ръст в еврозоната остава стабилен. Банката вижда по-високата трудова заетост и ръста на бизнес инвестициите като признаци, че стимулите оказват положително влияние.Друг риск за целевото ниво на инфлацията е високите цени на петрола, добави той, коментирайки, че ЕЦБ очаква инфлацията през тази година да се \"колебае около 1,5%\" и постепенно да се увеличи в средносрочен план.Той повтори, че все още са необходими парични стимули. Според него в еврозоната са необходими структурни реформи за увеличаване на гъвкавостта и продуктивността.Драги каза още, че новите мита на САЩ върху вноса на алуминий и други продукти негативно влияят на износа в еврозоната, но ефектите от митата все още не са съществени.По-рано днес ЕЦБ реши да запази основната лихва. Лихвеният процент по основните операции по рефинансиране е запазен на ниво 0%, а този по пределното кредитно улеснение на ниво 0,25%. Депозитната лихва остава отрицателна в размер на -0,40%.", "date": "2018.04.26", "title": "Протекционизмът е заплаха за еврозоната, предупреди шефът на ЕЦБ"}
{"url": "https://news.bg/int-politics/bryuksel-nastoya-us-tehnologichnite-giganti-da-se-spravyat-s-falshivite-novini-do-kraya-na-2018-a.html", "text": "Европейският съюз предупреди американските технологични гиганти да предприемат крути мерки срещу разпространението на \"фалшиви новини\" до края на годината или ще попаднат под ударите на закона след скандала, свързан с незаконното събиране на данни от потребители на \"Фейсбук\", съобщава \"Франс прес\".Брюксел призова за създаването на мрежа от \"независими проверяващи на фактите\" и кодекс на поведение на фона на нарастващите опасения във връзка с намесата в изборите в различни страни, включваща използването на интернет и лични данни.\"Даваме шанс на социалните мрежи и онлайн платформите да разрешат проблема веднъж завинаги\", изтъкна еврокомисарят по цифровите технологии Мария Габриел на пресконференция в Брюксел.Като първа стъпка българският еврокомисар призова технологичните компании да изготвят кодекс за поведение до юли и предложи създаването на сигурна онлайн платформа за борба с \"дезинформацията\".\"Ще следим отблизо постигнатия напредък и може да предложим допълнителни действия до декември, включително мерки от регулаторен характер, ако резултатите се окажат незадоволителни\", предупреди тя.В изявление на Европейската комисия (ЕК) изрично се споменава скандала, разразил се покрай мащабното изтичане на данни на потребители на \"Фейсбук\" към британската консултантска компания Cambridge Analytica за използването им в предизборната кампания на американския президент Доналд Тръмп.\"Неотдавнашните разкрития около Фейсбук/Кеймбридж аналитика показаха как точно могат да се използват личните данни в изборни контексти и са навременно напомняме, че е необходимо повече за гарантиране на устойчивост на демократичните процеси\", се подчертава в изявлението на ЕК.Брюксел многократно е изразявал загриженост заради намесата в различни избори, включително предполагаемата намеса на Русия в президентските избори в САЩ през 2016 г. и референдума за Брекзит във Великобритания по-рано същата година.Френският президент Еманюел Макрон заяви в обръщение пред Конгреса на САЩ вчера, че \"за да защитим нашите демокрации, трябва да се борим срещу все по-разрастващия се вирус на фалшивите новини\".Плановете на ЕС идват, след като група, съставена от 40 медийни експерти представи доклад по въпроса по-рано тази година.Същевременно Брюксел също така притисна компании от Силициевата долина като Google да бъдат по-прозрачни относно начина, по който работят на фона на опасенията, че притискат малките компании.\"Трябва да сме сигурни, че не злоупотребяват с мощта си\", подчерта Габриел.", "date": "2018.04.26", "title": "Брюксел настоя US технологичните гиганти да се справят с фалшивите новини до края на 2018-а"}
{"url": "https://news.bg/int-politics/skandalni-obvineniya-v-sarbiya-za-zlodeystva-na-balgariya-prez-parvata-svetovna-voyna.html", "text": "За скандални твърдения в сръбска обява за литературен и артистичен конкурс алармира българският евродепутат Андрей Ковачев от ЕНП/ГЕРБ.Техническото училище \"Никола Тесла\" и църковната община в сръбския град Сурдулица са обявили конкурс на тема \"Отечеството и свободата - минало, настояще и бъдеще\" сред учениците в основните и средни училища в Република Сърбия, Република Сръбска и диаспората за отбелязване на една година от обявяването на Светите Сурдулишки мъченици.В обявата се уточнява, че \"Сурдулишките мъченици са страдали от българските злодейства през Първата световна война на територията на Югоизточна Сърбия, Вардарска Сърбия и Косово.\"\"Освен, че споменава никога несъществувалото наименование Вардарска Сърбия, обявата се отнася за манипулативно поднесени исторически събития от Първата световна война\", подчертава Ковачев, който протестира срещу използвания език на омразата срещу България.По думите на българския евродепутат, основната идея на Европейския съюз е да преодолеем това, което ни е разделяло, дискриминацията, говора на омразата - това, което успяха страните в Западна Европа.\"За огромно съжаление в нашата съседка Република Сърбия все още явно инерцията от миналото не е забравена. Това, което в момента се прави в Сурдулица, е изключително лош опит от миналото - да се обявяват конкурси в училищата за това колко са били лоши \"българските злодеи\" и какво били направили. Аз категорично протестирам срещу опита отново да бъде използван такъв говор на омразата срещу България, срещу българите, да се манипулира историята. Това не е европейско поведение\", изтъкна Ковачев.По думите на Ковачев, недопустимо е православната църква на Сърбия да участва в такива актове заедно с училищата.Той подчертава също, че в този конкурс се говори и за някаква област, наречена \"Вардарска Сърбия\", като явно се има предвид Македония.\"Това не е само някаква носталгия по миналото, но е недопустимо изопачаване на историята. Достатъчно Македония беше жестоко подложена на сръбска окупация за десетилетия - както по времето на кралска Югославия, така и по времето на комунистическа Югославия и това повече не може да бъде търпяно\", настоява Андрей Ковачев. ", "date": "2018.04.26", "title": "Скандални обвинения в Сърбия за злодейства на България през Първата световна война"}
{"url": "https://news.bg/world/s-kndr-obsazhdame-3-4-vazmozhni-dati-i-pet-mesta-za-sreshta-obyavi-tramp.html", "text": "Президентът на САЩ Доналд Тръмп съобщи, че се обсъждат три или четири възможни дати за преговори с лидера на Северна Корея Ким Чен-ин, съобщават АФП и \"Ройтерс\".В ефира на телевизия Фокс нюз Тръмп заяви, че се обсъждат пет евентуални места за среща. Но според него все още не е напълно сигурно дали срещата ще се проведе., разкри той.Директните разговори между двамата лидери се очаква да се проведат през май или началото на юни. За утре е организирана среща на Ким Чен-ун с президента на Южна Корея Мун Дже-ин.", "date": "2018.04.26", "title": "С КНДР обсъждаме 3,4 възможни дати и пет места за среща, обяви Тръмп"}
{"url": "https://news.bg/world/nato-i-sasht-predlagat-na-ankara-alternativa-na-ruskata-s-400.html", "text": "НАТО и САЩ обсъждат с Турция въпроса за закупуване на руски зенитно-ракетен комплекс С-400 от Анкара и изучават алтернативни предложения.Това съобщи генералният секретар на алианса Йенс Столтенберг на пресконференция преди срещата на външните министри на страните членки на НАТО на 27 април, съобщава ТАСС., каза той.Столтенберг приветства факта, че Турция дискутира със САЩ възможността да се сдобие с американски системи \"Пейтриът\", а също така, че се е съгласила да си сътрудничи с Италия и Франция по въпроса за сдобиване с ПВО система SAMP/T.Русия и Турция сключиха споразумение за доставка на руска система С-400. Турция е едва втората държава след Китай, която ще се сдобие със системата.", "date": "2018.04.26", "title": "НАТО и САЩ предлагат на Анкара алтернатива на руската С-400"}
{"url": "https://news.bg/entertainment/arheolozi-kopayat-za-drevniya-blagoevgrad.html", "text": "Грандиозни археологически разкопки край Благоевград.Археолозите откриха древно римско селище край Благоевград. Селището датира от 3 век. Предполага се, че откритото римско селище е \"Скаптопара\" - предшественик на днешния областен град Благоевград.Разкопките са край село Покровник, по трасето на ЛОТ 3.1. на АМ \"Струма\", който свързва Благоевград и Крупник.На мястото работят 160 работници и 30 археолози, както и екип от реставратори, геодезисти и други. Ръководител на проекта е доц. д-р Здравко Димитров от Националния археологически институт с музей (НАИМ) към Българската академия на науките (БАН).В селището към момента са открити множество сгради, погребални камери, баня, храм. Измежду артефактите, открити от археолозите, има древни монети, керамични съдове и други.В погребалните камери на селище са открити и 57 човешки скелета.Разкопките на селището трябва да приключат до месец юли, съобщи БГНЕС. Археолозите обаче са притесняват, че след края на разкопките древното селище ще бъде отново погребано под тонове асфалт, защото се намира на пътя на трасето на АМ \"Струма\". Учените не искат сценарият с   да се повтори.Малко по-късно в официално изявление на НАИМ при БАН обясниха, че селището се намира между благоевградските села Зелен Дол и Покровник. Пълното спасително археологическо проучване е достигнало до средата на терена от 60 дка. Археолозите са открили голямо селище от римската императорска епоха.До сега по време на разкопките са разкрити 12 големи сгради от периода III до VI век сл. Хр. Находките са над 1 500 броя. Работата по спасителното проучване на обекта върви в срок и ежедневно на терена работят 150 работници и 31 археологически екипа.Сградите, които се откриват на терена, са предимно в основи и имат нетраен градеж от камък на глинена спойка или на суха фуга.Тяхното съхранение на място е много трудно и изисква големи допълнителни средства за консервация и реставрация.Пълното им разкриване до края на договора между Агенция Пътна инфраструктура и НАИМ-БАН е възможно и не налага изместване на трасето на АМ \"Струма\" или промяна на проекта, поради нетрайния характер на конструкциите.Следователно опасенията, че селището ще бъде залято с асфалт, най-вероятно ще се сбъднат.По-трайни комплекси са само сграда № 1 (сградата с гробниците в хипогейната част), сграда № 5 (раннохристиянска църква) и банята от сграда № 3, която е изградена на хоросанова спойка.Откритата гробна част в сграда № 1 се състои от предверие със стълби и две големи гробни камери. Първата е с квадратен план и полуцилиндричен свод, който е разрушен. Гробницата е ограбена още в античността.Втората гробна камера е с полуцилиндричен свод и бе открита неограбена. Тя съдържаше важни археологически находки, които вече са проучени и са в реставрационното ателие на Регионален исторически музей (РИМ) Благоевград.Пренасянето на тази най-важна недвижима археологическа ценност с траен характер (гробницата) в съседното село Покровник или пред РИМ Благоевград е напълно възможно, сочат от БАН. Това ознчава, че най-вероятно гробницата няма да остане на мястото си, къде е била около 18 века. Такива проекти били изпълнявани в последните години в София и Пловдив.\n", "date": "2018.04.26", "title": "Археолози копаят за древния Благоевград"}
{"url": "https://news.bg/world/sapruga-zastrelya-lyubovnitsata-na-sapruga-si-posle-i-sebe-si.html", "text": "Бивша кандидатка за политически пост беше застреляна от съпругата на нейния любовник в къща в предградията на американския град Филаделфия, преди нападателката да обърне оръжието срещу себе си и да се застреля, съобщиха от полицията.48-годишната Дженеър Джерардо проникнала в къщата на 33-годишната Меридит Чапман и ѝ устроила засада, докато тя се прибирала вкъщи.Разследващите изтъкват, че Джерардо може да е носила перука като прикритие. Тя изпратила на съпруга си съобщения, разкриващи нейния план за отмъщение.И двете жени са били мъртви, когато полицията е пристигнала в отговор на обаждания на спешния телефон 911.Детективите уточниха, че тялото на стрелкинята е било намерено в кухнята, недалеч от това на Чапман. Тя е изстреляла два куршума.\"Имаше кръв навсякъде\", отбеляза диспечерът на тел. 911.Полицаите се натъкнали на Марк Джерардо, съпругът, пред имота, където се е разиграла кървавата баня. След като прочел обезпокоителните съобщения на съпругата си, той казал на полицията: \"Съпругата ми може да е вътре.\"Той е планирал да вечеря с любовницата си същата вечер, но се притеснил, когато тя не пристигнала на уговорената среща.\"Имате мъж, който е бил женен и който е имал връзка с тази друга жена\", изтъкна представител на местната полиция, като допълни: \"Съпругата е знаела за това и това е била пресметната, планирана атака.\"Чапман, която също е била омъжена, е била кандидат на Републиканската партия за щатския сенат в щата Делауеър през 2016 г.Джерардо е била въоръжена с револвер.Чапман преди е била старши маркетинг директор в Университета Делауеър, където е била ръководител на любовника си. Според полицията тя е била женена за Люк Чапман, бивш член на градския съвет в Нюарк, Делауеър, но не е живяла със съпруга си от известно време.Съпругът на Джерардо понякога публикувал снимки на съпругата си в профила си в \"Инстаграм\". Една от снимките е придружена с изявлението му: \"Моят подарък за рожден ден 24/7. Аз съм щастлив мъж.\"", "date": "2018.04.26", "title": "Съпруга застреля любовницата на съпруга си, после и себе си"}
{"url": "https://news.bg/world/2-5-mln-ubiystva-v-latinska-amerika-ot-2000-g.html", "text": "Повече от 2,5 милиона убийства са регистрирани в Латинска Америка от началото на този век. Държавите са изправени пред тежка криза с обществената безопасност, като за нейното разрешаване са необходими спешни и иновативни решения.Това се казва в нов доклад на бразилския Институт Igarapé, който се занимава с въпроси като сигурността и развитието, пише \"Гардиън\".Очевидните измерения на извършваните убийства са поразяващи, се подчертава в доклада, в който се отбелязва, че Латинска Америка е континентът с най-много убийства в света.33% от убийствата в света са в Латинска Америка, въпреки че на континента живее само 8% от световното население. ¼ от всички убийства в света са концентрирани в четири държави - Бразилия, Колумбия, Мексико и Венецуела, в които основна тема в предизборните кампании за президент е сигурността.Авторите на доклада съобщават, че цялостната тенденция в Латинска Америка в момента е към увеличаване на убийствата и влошаване на ситуацията със сигурността, която ще продължи и през следващото десетилетие.Почти половината от жертвите са на възраст между 15 и 29 г. В доклада също се критикува \"удивително\" голямата роля на огнестрелните оръжия, тъй като 75% от убийствата са извършени с тях.На световно ниво 40% от убийствата са извършени с огнестрелно оръжие.", "date": "2018.04.26", "title": "2,5 млн. убийства в Латинска Америка от 2000 г. "}
{"url": "https://news.bg/world/islyamska-darzhava-se-opitva-da-predizvika-migratsionna-valna-ot-afrika-kam-evropa.html", "text": "Командири от терористичната групировка ДАЕШ (\"Ислямска държава\"), които са избягали от Сирия, заговорничат с екстремистки организации в Африка за предизвикване на нова миграционна вълна към Европа.Това предупреди шефът на Световната продоволствена програма на ООН Дейвид Бийсли, бивш републикански губернатор в американския щат Южна Каролина, пише \"Гардиън\".Бийсли подчерта, че Европа трябва да се събуди и да отговори на стратегията на екстремистите в Сахел.Според американеца избягалите от Сирия се обединяват с местни терористични организации, за да вербуват и тласкат милиони африканци към Европа.В интервю за \"Гардиън\" по време на визита в Брюксел във връзка с двудневна конференция за Сирия Бийсли заяви, че очаква мигрантската криза през 2015 г. да се повтори, но сега ще има много повече джихадисти сред имигрантите.По думите на шефа на Световната продоволствена програма терористите от ДАЕШ си партнират с екстремистки групи като \"Боко харам\" и \"Ал Кайда\".\"Моят коментар към европейците е, че ако смятат, че имате проблем с държава като Сирия с 20 милиона души, защото дестабилизацията и конфликтът са предизвикали имиграция, чакайте, докато Сахел с 500 милиона души още повече се дестабилизира. И тук европейската и международна общност трябва да се събуди\", предупреди той.", "date": "2018.04.26", "title": "„Ислямска държава” се опитва да предизвика миграционна вълна от Африка към Европа"}
{"url": "https://news.bg/crime/zadarzhaha-valuta-za-nad-200-000-leva-na-gkpp-kapitan-andreevo.html", "text": "Задържаха контрабандна валута за 203 072 лева при два случая на ГКПП Капитан Андреево. При първият случай, валутата е открита при проверка на лек автомобил с чужда регистрация, управляван от турски гражданин. Автомобилът с марка \"Форд Галакси\" е пристигнал на българския митнически пункт в посока от Турция през България за Швейцария на 24 април около 22 часа.В жабката на автомобила, в непрозрачен полиетиленов плик, са открити, недекларирани 81 000 швейцарски франка в различни купюри с обща левова равностойност 132 637 лева. По случая е образувано досъдебно производство по описа на Митница Бургас под надзора на Районна прокуратура Свиленград.При друг случай на 25 април, са задържани 31 500 недекларирани британски лири в различни купюри с левова равностойност 70 435 лева. Контрабандната валута е открита в личния багаж на британски гражданин с турски произход, пътуващ от Великобритания през България за Турция в лек автомобил \"Порше\".На нарушителя е съставен акт по Валутния закон. По случая ще бъде образувано административнонаказателно производство. Контрабандната валута подлежи на отнемане в полза на държавата.", "date": "2018.04.26", "title": "Задържаха валута за над 200 000 лева на  ГКПП Капитан Андреево"}
{"url": "https://news.bg/society/sreden-2-88-poluchi-darzhavata-za-grizhata-si-za-detsata.html", "text": "Държавата получи оценка от Среден (2.88) за грижата си за децата.Представянето на годишния доклад на организацията Национална мрежа за децата \"Бележник\" направи Георги Богданов, изпълнителен директор организацията.Според Богданов най-тревожните тенденции през последните години са липсата на напредък в усилията за намаляване на детската бедност, системните проблеми в социалната сфера, системата за закрила на детето, недостатъчна координация между институциите, забавена реформа в системата на детското правосъдие и други.Най-ниска оценка от Среден (2.53) експертите дават на \"Семейна среда и алтернативни грижи\". Необходими са активни действия за гарантиране на правото н детето на семейство, чрез създаване на превантивни услуги, както и осигуряването на жизненоважни връзки със системите на здравеопазването и образованието, пише още в доклада.Със среден успех от (2.60) се нарежда областта на \"Основните принципи по Конвенцията на ООН за правата на детето\". В тази област най-ниско са оценени усилията на намаляване на детската бедност. 385 000 български деца живеят в бедност, а тези, които са в риск от бедност и социално изключване са 45.6%, показва проучването.Средната оценка в областта \"Правосъдие\" също е средна - (2.79). В проучването се посочва, че през годината няма никакъв напредък за осъществяването на реформата в системата на детското правосъдие, която се бави вече близо 10 години.От Национална мрежа за децата оценяват успехите на държавата в област \"Образование\" със Среден (3.02). И тази област бележи значителен спад спрямо нивата на от предишните си три години. В доклада все пак се посочва, че има минимален напредък в областта на ранното детско развитие, но предоставяните услуги са с тесен обхват и ограничени териториално.В резултатите, посочени в доклада, сектор \"Здравеопазване\" получава оценка (3.19). Основният напредък на държавата в системата на здравеопазването, според прочуването, е в намаляването на детската смъртност, която достига 6.5 промила през 2016 година.На въпрос на news.bg достигало ли се е през всичките години на издаването на доклада \"Бележник\" до отлична оценка по шестобалната система, Богданов посочи, че за всичките години най-високата оценка, която се е поставяла на държавата, е Среден (3.28).Докладът \"Бележник\" извършва ежегоден мониторинг на поетите ангажименти от страна на институциите, касаещи правата на децата.Докладът включва и препоръки, които биха подобрили съществуващите политика и практики. Той разглежда 25 поети от държавата ангажимента в 5 области:Най-разпространеното мнение според допитването в проучването е, че дистанцията между хората и държавната власт е много голяма, иска се повече връзка между хората и институциите и обсъждане на политики, отнасящи се до тяхната работа.", "date": "2018.04.26", "title": "Среден (2.88) получи държавата за грижата си за децата"}
{"url": "https://news.bg/world/sasht-testvaha-mezhdukontinentalna-balistichna-raketa-minuteman-iii.html", "text": "Военнвъздушните сили на САЩ са провели изпитания на междуконтинентална балистична ракета Minuteman III, съобщиха от пресслужбата на американските ВВС.Това са първите такива изпитания през настоящата година, като предишните са били проведени през август миналата година. Първоначално изпитанията са били насрочени за февруари, но са били отложени.На изстреляната ракета не е била монтирана бойна глава. Изпитанията са обявени за успешни, като ракетата е ударила предвидената цел. Ракетата е била изстреляна от базата \"Ванденберг\" в южната част на щата Калифорния.Понастоящем Minuteman III е единствената междуконтинентална балистична ракета с наземно базиране, приета на въоръжение в САЩ. По последни данни от открити източници само САЩ разполагат с 450 ракети Minuteman III, които ще останат в експлоатация поне до 2020 г.", "date": "2018.04.26", "title": "САЩ тестваха междуконтинентална балистична ракета Minuteman III"}
{"url": "https://news.bg/politics/boyko-borisov-ochakva-patna-karta-za-evrozonata-do-mesets.html", "text": "Пътната карта със сроковете и критериите за членството ни в еврозоната ще е готова до месец. Това стана ясно от думите на премиера Бойко Борисов, който участва в дискусия, посветена на членството на България в еврозоната.\"ЕК работи в момента да ни подготвят документите, да ги внесем, да имаме пътна карта до един месец. Това се разбрахме с вицепрезидента на ЕК и комисар по финансите Валдис Домбровскис и мисля, че оценките, които получаваме навсякъде и като критерии ние абсолютно сме ги покрили\", заяви Борисов.Пътната карта съдържа срокове и критерии. Премиерът припомни, че страховете след Гърция и огромните дългове, които имат особено държавите на юг, провокира страха у много от европейците.Това, което те искат от нас е първо да влезем в банковия и паричен съюз и след това в чакалнята на еврозоната. Ние искаме първо в еврозоната и ден след това в банковия и паричен съюз, коментира Борисов.На въпрос ще се подаде ли заявката до юни Борисов обясни, че европейците не обичат да ги \"пресираш\" с такива неща: \"Там животът тече бавно, уредено - малко по-внимателно трябва да им се поставят срокове.\"По време на дискусията министър-председателят увери, че .Борисов заяви, че всички правителства са удържали и не са продали златния резерв. \"Имаме огромен, много добър златен резерв в БНБ, имаме стабилен фискален резерв и на практика параметри - с 25% дълг сме в тройката на Европа и с нулевите бюджетни дефицити и то години наред, даваме възможност да се постигне една стабилност\", увери премиерът.\"\", с такава емоционална реакция премиерът Бойко Борисов отговори на въпрос за статистиката на Евростат, която . Едновременно със статистиката от Министерски съвет вчера се похвалиха със свиване на външния дълг на страната.И днес премиерът открои именно това:\"Трети сме в Европа по външен дълг. Естония, но тя и като численост е много по-малка от България, Люксембург - 23%, но ние до края на мандата ще свалим дълга до 20%. Ставаме втори в Европа по нисък външен дълг. Това се отчита от всички финансисти като много здрава фискална политика\", каза още той.Пълно единодушие за пътя на България за приемане в еврозоната демонстрираха всички участници в дискусията, като включително и финансовият  по отношение на членството ни.", "date": "2018.04.26", "title": "Бойко Борисов очаква пътна карта за еврозоната до месец"}
{"url": "https://news.bg/world/nato-poiska-realna-promyana-v-povedenieto-na-kndr.html", "text": "Генералният секретар на НАТО Йенс Столтенберг призова КНДР да покаже \"реална промяна\" в поведението си и подчерта, че санкциите срещу Пхенян трябва да останат, докато не се случи това, информират агенции.\"\", каза той.В сряда Белият дом похвали Северна Корея, че се \"движи в правилната посока\" по казуса за ядреното си разоръжаване, но подчерта, че Вашингтон ще продължи да оказва максимален натиск, докато не види \"реални действия\". През миналата седмица Северна Корея обяви, че ще спре ядрените и ракетни изпитания от 21 април. Президентът Доналд Тръмп похвали Пхенян за \"големия напредък\".", "date": "2018.04.26", "title": "НАТО поиска реална промяна в поведението на КНДР"}
{"url": "https://news.bg/politics/goranov-razvenchava-mita-che-gubim-suverenitet-priemayki-evroto.html", "text": "Финансовият министър Владислав Горанов развенча някои от основните митове, популярни във връзка с членството на България в Еврозоната. По време на дискусия \"България в Еврозоната. Икономическата логика срещу митовете\" той изрази категоричната си позиция, че страната ни изпълнява всички критерии за членство.По думите му отказ от страна на европейските ни партньори би показал различно третиране на държавите членки в съюза. \"Искам да развенчая някои от основните митове, които се разпространяват за членството на България към Еврозоната. Един от тях е свързан с нарастване на цените от прехода от лев в евро. Със сигурност подобен ценови скок е възможен, но той се измерва с пренебрежими размери\", заяви Горанов.Финансовият министър бе категоричен, че това е първият мит, който трябва да отпадне от съзнанието на българските граждани.\"Вторият мит е опитът на някои условно патриотични формации да твърдят, че България ще загуби от своя суверенитет\", изтъкна финансовият министър. По думите му ще стане точно обратното - България ще бъде участник в решения на Европейската национална банка. Така влизането в Еврозоната ще увеличи възможностите на държавата и на БНБ да участват по-активно в паричната политика.Горанов освен това изтъкна, че България е единствената държава, която от съществуването на еврото, е отговаряла на критериите за него. Така на практика страната ни била по-добър член в Еврозоната от останалите държави.Според финансовия министър друг мит е, че приемането на еврото ще застраши нашата конкурентоспособност. \"България показа засилена интеграция в последните години и данните, че приемането на еврото няма да застраши нашата конкурентоспособност, са показани от всички макроикономически показатели\", увери финансовият министър.Друг мит е, че след приемането на еврото България може да се превърне във втората Гърция. \"Макроикономическите показатели по развитие и конкурентоспособност са с предимство за България пред Гърция. Единственият показател, по който гърците ни превъзхождат, е БВП на глава на населението. Но през последните години България допълни 10 пункта, а Гърция отстъпи с 27 пункта по този показател\", допълни Владислав Горанов.", "date": "2018.04.26", "title": "Горанов развенчава мита, че губим суверенитет, приемайки еврото"}
{"url": "https://news.bg/int-politics/gartsiya-ostava-hladnokravna-pred-opasnite-provokatsii-na-turtsiya.html", "text": "Гърция остава спокойна пред лицето на \"опасните провокации\" от страна на Турция. Това обяви гръцкият премиер Алексис Ципрас, цитиран от \"Ройтерс\".Ципрас, който се срещна в Атина с председателя на Европейската комисия Жан-Клод Юнкер, коментира, че Гърция може да играе централна роля в повишаването на ролята на Европейския съюз в сила за налагане на мир и сигурност.\"Доказваме това, като сме решителни и спокойни в справянето с опасните провокации в Егейско море от страна на Турция към нашите суверенни права\", посочил Ципрас.Двете страни членки на НАТО отдавна са в конфликт по въпроси, вариращи от въздушното пространство над Егейско море до правата върху полезните изкопаеми в същия регион, както и етнически разделения Кипър.Реториката между двете страни наскоро се изостри до крайност след ареста на двамата гръцки войници от Турция и отказът на Гърция да предаде осемте турски военнослужещи, които избягаха от страната след неуспешния преврат срещу турския президент Реджеп Тайип Ердоган през юли 2016 г.", "date": "2018.04.26", "title": "Гърция остава хладнокръвна пред опасните провокации на Турция "}
{"url": "https://news.bg/society/shofyori-iskat-iztsyalo-nov-paten-zakon-a-ne-porednite-karpezhi.html", "text": "\"Новият стар закон.\" По този начин председателят на Българското обединение на шофьорите (БОШ) Христо Радков определи на пресконференция в БТА  на Закона за движение по пътищата, Закона за водачите на моторни превозни средства и Закона за пътните превозни средства.\"Трябва да се направи изцяло нов закон\", категоричен е Радков. По думите му сегашният Закон за движение по пътищата трябва да спре да се кърпи, защото е променян вече над 100 пъти. \"Ако го кърпим, оставаме в неговата концепция. Останем ли в тази концепция, не променяме нищо\", заяви Радев.Трябва изцяло нов закон, с нова концепция.Вместо нов закон обаче обсъжданите работни проекти на новите 3 закона всъщност представляват същия стар закон, но преписан, с разменени места на членовете, обясни още Радев - \"Законът е същият. Няма нова концепция\".Българското обединение на шофьорите (БОШ) е новосформирано сдружение на всички водачи в България, обясни председателят. В страната ни има автомобилен съюз, сдружение на професионалните шофьори, а \"БОШ е обединение на всички водачи, така че да се защитава техния интерес срещу част от институциите, които искат да си правят експерименти на нашия гръб\" (на гърба на шофьорите - бел. ред.), обясни Радков. Той допълни, че БОШ е обединение и защитава интересите само на изрядните шофьори.Зам-председателят на БОШ и председател на Съюза на преподавателите по авто-мото подготовка Йонко Иванов също сподели, че БОШ е обединение на специалисти, обществени организации и хора, заинтересовани от темата \"пътна безопасност\". Сдружението цели да се противопостави на бездействието на институциите, така че хората да разберат, че проблемите не са само във водачите. \"Има една поговорка, че шофьорът е с единия крак в гроба, с единия крак в затвора\", каза Иванов и допълни, че тази поговорка често може да бъде релевантна към обстановката по нашите пътища.Относно новите 3 закона той коментира, че БОШ цели да даде адекватни предложения, които да се вкарат в новите изменения. \"Идеята е една - като тръгнем по нашите пътища, да ходим действително на разходка, а не на погребение\", отсече Иванов.\"Странни закони се приемат в нашата държава.\" Това заяви на пресконференцията Сергей Ценков - зам.-председател на БОШ и обикновен моторист, по думите му.Според Ценков \"когато наказваш, трябва и да поощряваш\". Законът у нас не правел това. \"Ако има наказание за извършено нарушение/престъпление, трябва да има поощрения и за изрядните водачи. Не може законът да се занимава само с наказания\", допълни той. Като пример за такива поощрения за водачите, които стриктно спазват правилата за движение по пътищата, Ценков посочи облекчаване на данъците на тези водачи, олекотяване на евентуални бъдещи глоби и други.Относно предложенията на БОШ председателят Христо Радков започна с данни от статистика на МВР, а именно, че в България над 95% от виновните за причиняването на ПТП са водачите на МПС. В другите държави този процент бил около 60%. МВР отчитали и че у нас над 53% от загиналите по пътищата са същите тези водачи, които причинили катастрофите. \"Следователно според властите водачите на МПС са една не особено умна група хора, които излизат на пътя, за да загинат или ако не успеят, то поне да влязат в затвора. Това според вас нормално ли е\", питат шофьорите. От тази статистика следва единствено, че \"всеки от нас, излизайки сутрин, се цели или да загина, или да причини травматизъм\", ядоса се Радков.Той коментира и друга статистика на МВР относно новите правила за сваляне на номерата и взимането на книжките на водачите, с цел превенция за загиналите по пътищата. Според официални данни на ведомството за периода от една година след влизането в сила на промените (31 януари 2017 година - 31 януари 2018 година) за употреба на алкохол, наркотици и шофиране без книжка служителите на МВР са свалили номерата на общо 14 339 автомобила. За същия период са спрени от движение за липса на застраховка \"Гражданска отговорност\" и/или винетен стикер са 19 837 автомобила. Взетите книжки за глоба, липса на застраховка или винетка са 20 475.Радков обобщава - за посочения период след влизането в сила на промените загиналите по пътищата вследствие на катастрофи са 698 души. За периода от точно една година преди това (31 януари 2016 година - 31 януари 2017 година), когато новите промени не бяха влезли в сила, загиналите по пътя са били 701 души, само 3 души повече.Според председателят н БОШ тази статистика показвала и че цялата дейност, която упражнява МВР, цели тормоз и събиране на приходи в бюджета, а ефект за водачите няма.\"МВР работи като приходна агенция\", категоричен е Радков.В хода на пресконференцията Йонко Иванов заяви, че при изготвянето на промените не са поканени експерти от различни сфери на безопасността на движението, така че обсъждането, което предстои, да се избегне. По думите му България няма нужда от така преписания нов закон, а от изцяло нови текстове. В този контекст Радков отново подчерта, че новите 3 закона са същите текстове с разменени места на членовете. \"Единственото, което е ново нещо, е законът за сервизите и частите втора употреба\", заяви Радков. Той обясни, че според новия текст, ако се наложи човек да си смени сам крушката на пътя или да вземе резервната гума от автомобила на жена си, той подлежи на санкция в размер от 1 000 лева заради предвидените регистри и регистрации на частите втора употреба. В случая на посочения пример вземането на резервна гума или друга част от друг автомобил можело да се разглежда като продажба. \"Това е страшен парадокс. Не знам кой ще се наеме това да го вкара в транспортна комисия\", каза още той.На пресконференцията стана ясно и че МВР харчат големи средства за уреди за отчитане на скоростта и алкохол и наркотици, но в същото време статистиката на ведомството гласяла, че катастрофите и жертвите на пътя, причинени поради тези причини, са малко - толкова, колкото и загиналите при сблъсъци с каруци, \"но никой не предприема мерки за това.\"Новите закони не решавали проблемите с пешеходните пътеки, които съществували у нас от край време. Липсвало и подходящо определение и дефиниране на думата \"дете/деца\" в закона. Новата таблица за допустимите скорости на различните пътища от различните превозни средства също била много усложнена. Скандално било и изискването за забрана за паркиране на 21 метра от пешеходните пътеки в населените места, което щяло да създаде огромен дефицит от паркоместа в големите градове.\"Мечтаем за ясен, точен и достъпен за всички управляващи превозни средства хора закон\", призова председателят на БОШ.", "date": "2018.04.26", "title": "Шофьори искат изцяло нов пътен закон, а не поредните кърпежи"}
{"url": "https://news.bg/politics/prezidentat-opredeli-evrozonata-za-strategicheska-perspektiva-na-balgariya.html", "text": "Стратегическата перспектива на България е да задълбочи европейската си интеграция, а това е невъзможно да се случи без присъединяване в бъдеще към Еврозоната.Това не е въпрос на желание, а цел, която трябва да се постигне на основата на реална подготовка и извървян път. Това заяви президентът Румен Радев на среща днес с Валдис Домбровскис, заместник-председател на Европейската комисия за еврото и социалния диалог. Държавният глава посочи, че страната ни се нуждае от ясен план за действие, анализ на поетите ангажименти, както и оценка на риска от въвеждането на еврото.Радев отбеляза, че за българите би било полезно да се запознаят с опита на други европейски държави, преминали по същия път. Важно е, без въпросите да се политизират, да има обективна информация как еврозоната ще повлияе върху темповете на икономическо развитие и в каква степен това би помогнало за изравняването на жизнения стандарт на българските граждани, с този на гражданите на други държави-членки.От своя страна Валдис Домбровскис заяви, че има механизми, които страната може да приложи за мониторинг на цените, така че да се избегне спекулативното им увеличаване. За гладкото протичане на процеса на присъединяване Европейската централна банка е предложила проект на Пътна карта, която очертава основните етапи на процеса, до присъединяването на България към Механизма ЕРМ 2.През последните две десетилетия България постигна положителни резултати във фискалната си стабилност след въвеждането на валутния борд, а страната ни е покрила финансовите изискванията за приемане в Европейския валутен механизъм, е отбелязано на срещата. Осъзнаваме, че решението за приемането ни в Еврозоната зависи от Европейската централна банка и от страните членки, но във вътрешно икономически план е необходимо да се работи за повишаване на доходите, подчерта още Румен Радев.Президентът Радев и еврокомисар Дамбровскис обсъдиха необходимите стъпки за влизане на страната ни в Европейския валутен механизъм, както и Европейския банков съюз и в частност т.нар. Механизъм за близко сътрудничество.\"ЕК не взима решението за влизането в Еврозоната, но ние може да подкрепим страните в усилията им в тази посока\", увери Домбровскис.", "date": "2018.04.26", "title": "Президентът определи еврозоната за стратегическа перспектива на България"}
{"url": "https://news.bg/politics/aplodismenti-za-dalga-a-ne-vaprosi-za-bednostta-iska-borisov.html", "text": "\"Това вместо да се аплодира, трябва да отговарям на тези въпроси\", с такава емоционална реакция премиерът Бойко Борисов отговори на въпрос за статистиката на Евростат, която . Едновременно със статистиката от Министерски съвет вчера се похвалиха със свиване на външния дълг на страната.И днес премиерът открои именно това:\"Трети сме в Европа по външен дълг. Естония, но тя и като численост е много по-малка от България, Люксембург - 23%, но ние до края на мандата ще свалим дълга до 20%. Ставаме втори в Европа по нисък външен дълг. Това се отчита от всички финансисти като много здрава фискална политика\", каза още той.Борисов припомни, че само преди две години са заварили фалирала КТБ. \"3,7 млрд. лв. дадохме там, 1,3 млрд. платихме за АЕЦ \"Белене\" - да не плащаме 90 млн. лихви, плюс 1,2 млрд. лв. за Американските централи - ето ви близо 7 милиарда - ако седем милиарда лева бяха раздадени за пенсии и заплати - доходите щяха да бъдат много по-големи. Това заварихме и разплатихме. На лъжите, че увеличаваме дълга вчера отговорих с огромната цифра от 2, 3 млрд. лв. номинално по-малък дълъг на държавата - 25% срещу примерно 177% на Гърция, 80% на Унгария, 78% на Полша. Какво повече да се направи\"- попита премиерът.Премиерът направи още и следната равносметка: \"Нашите поколения, които са допуснали тази политическа класа преди 15-20 години да разпродаде държавата, да направи тези борчове, които ние плащаме - сега си носим и ние своята вина. Трябва ли децата и следващите поколения да ги плащат? Тази политика ще бъде безкомпромисна\", зарече се Борисов.Относно казаното от президента Радев, че след като премиерът счита, че някой друг трябва да контролира министрите му, трябва да инициира промени в Конституцията, Борисов заяви, че е бил добронамерен.\"Не възнамерявам да влизам в подобен диалог\", заяви премиерът Бойко Борисов по повод казаното от президента Румен Радев, че след като премиерът счита, че някой друг трябва да контролира министрите му, трябва да инициира промени в Конституцията.Борисов обясни своята добронамереност. \"С колегите от ДПС и БСП именно такъв консенсус демонстрирахме, че по важни теми можем да си помагаме и да отчетем, че всички имаме принос към намаляване на външния дълг\", коментира Борисов участието в днешния форум, организиран от ПЕС и ЕНП.", "date": "2018.04.26", "title": "Аплодисменти за дълга, а не въпроси за бедността иска Борисов"}
{"url": "https://news.bg/world/oblekchete-dalga-na-gartsiya-prizova-yunker-evrozonata-v-atina.html", "text": "Председателят на Европейската комисия Жан-Клод Юнкер призова държавите от еврозоната да изпълнят обещанията си и да облекчат дълга на Гърция, чиято икономика все още се бори да изплува, информира АФП.\"Сега ние трябва да се съсредоточим върху проблема за намаляване на дълга на Гърция. Искам всички страни членки да спазят обещанията си\", каза той по време на визита в Атина.Еврозоната и МВФ предоставиха спасителни заеми на Гърция, за да спасят еврозоната. Но дългът на Гърция, 180% от БВП, все още е неустойчив. Последната спасителна програма за балканската държава приключва през август, но пазарите се нуждаят от убеждението, че Атина може да се справи с дълга си.Германският бизнес всекидневник Handelsblatt пише, че Берлин иска стриктни условия за допълнително облекчаване на дълга.Юнкер също подчерта, че излизането на Гърция от спасителната програма може да бъде осъществено без предварителна кредитна линия.\"\", поясни шефът на ЕК след разговори с гръцкия премиер Алексис Ципрас.", "date": "2018.04.26", "title": "Облекчете дълга на Гърция, призова Юнкер еврозоната в Атина"}
{"url": "https://news.bg/int-politics/yunker-nastoya-turtsiya-da-osvobodi-dvamata-gratski-voynitsi.html", "text": "Турция трябва да освободи двамата гръцки войници, задържани на турска територия през март. За това настоя председателят на Европейската комисия Жан-Клод Юнкер по време на посещението си в Атина, съобщава \"Ройтерс\".Юнкер също така призова Атина и Скопие да уредят спора за името на Македония, който продължава от десетилетия.\"Искам да подчертая неотложността в разрешаването на този въпрос\", изтъкна Юнкер пред гръцките депутати, след като се срещна с премиера Алексис Ципрас.", "date": "2018.04.26", "title": "Юнкер настоя Турция да освободи двамата гръцки войници"}
{"url": "https://news.bg/politics/gerb-razkriha-bolyarovo-kato-krepost-na-bezchestieto-i-bezsramieto.html", "text": "ГЕРБ разкриха Боляровогейт.На брифинг в парламента Александър Иванов алармира за поредния случай на пипалата на червения октопод.Кметът Христо Христов назначил роднините си на различни постове. Секретарят на общината Мария Христова е първа братовчедка на кметската съпруга. Шефът на спортното дружество в Болярово е син на кмета. Сестрата на градоначалника е началник-отдел на Европейски дейности и програми. Библиотекар и секретар на читалището е съпругата на кмета Мария Христова.Алексадър Иванов разказа и за още роднински и приятелски назначения в Боляровогейт.Болярово е феодална община от най-лош социалистически тип, включи се и Антон Тодоров. По думите му Болярово е крепост на безчестието и безсрамието. Ние сме до вас, успокои Антон Тодоров, който нарече червеното владичество La Piovra и призова хората да разрушат това крепостно управление.", "date": "2018.04.26", "title": "ГЕРБ разкриха Болярово като крепост на безчестието и безсрамието"}
{"url": "https://news.bg/int-politics/propastta-mezhdu-vlast-i-grazhdani-e-po-golyama-v-po-razvitite-i-demokratichni-strani.html", "text": "Само една трета от глобалното население оценява своето правителство положително. Но разликите между регионите по света, както и вътре в самите региони, са доста значителни. Това показва управленският индекс \"Гласът на хората\" на \"Галъп интернешънъл\".Заключава се, че старият демократичен свят (ЕС) в по-голямата си част е недоволен от правителствата си - само един от четирима е удовлетворен. Лидерът на този демократичен свят (САЩ) е още по недоволен - само един от петима е доволен от правителството.Населенията в Индия и Източна Азия са онези, които в по-голямата си част казват, че са удовлетворени от управлението си. Респондентите от Филипините, Виетнам и Индия са водещи по удовлетвореност от управляващите ги - повече от 70% са удовлетворени. За сравнение в страни като Латвия, Япония и Хърватия удовлетвореността е под 10%.Като цяло индексът показва, че пропастта между политиците и гражданите е по-голяма в по-развитите и демократични страни. Това създава предпоставки за появата на популистки движения и крайнолеви или крайнодесни вълни.Високите нива на разминаване между управляващи и граждани в САЩ и ЕС показват истинската заплаха за демократичния модел на управление и неговия имидж по света.Авторитарните правителства са в състояние да получават по-високи оценки на удовлетвореност, защото създават илюзия за по-силна национална идентичност.Със стойност 27 България попада в графата на недоволните в световен мащаб. Страната ни е близо до средните стойности за ЕС (25). Обществото у нас е по-доволно, отколкото обществата в Хърватия (9), Босна и Херцеговина (17), Румъния (22), Гърция (20), но определено е много по-недоволно отколкото обществата в Албания (41), Сърбия (41), Македония (48) и Турция (53).\"Това е парадокс: колкото са по-богати и демократични страните, толкова по-недоволни са хората от управлението. Това означава, че има огромен проблем в тези страни, свързан с техните елити и най-вече с масовото възприятие за тях. Не става дума само за лошия имидж на тези елити, а за тяхната дистанцираност от реалния живот\", коментира Кънчо Стойчев от \"Галъп интернешънъл\".", "date": "2018.04.26", "title": "Пропастта между власт и граждани е по-голяма в по-развитите и демократични страни "}
{"url": "https://news.bg/crime/ivancheva-se-sreshtala-dva-pati-s-vaklin-no-ne-pomni-tochno-za-kakvo.html", "text": "\"Лъжа е, че искам Румен Русев да е кмет\", с този надпис в съдебната зала влезе кметът на \"Младост\" Десислава Иванчева. Днес на заседание апелативният спецсъд трябва да реши дали  или ще бъдат освободени. Искат да ни забранят да говорим затова пишем бележки, обясниха Иванчева и заместничката й.С Александър Ваклин сме се срещали два пъти в общината, каза Иванчева. Той искал да направи детска площадка. Иванчева обясни, че тя винаги е била положително настроена към детски площадки, но не помни нито човека, нито случая точно. Условия не са били поставяни.Тази преписка не е била с нищо по-различно от останалите, аз дори не я помня точно за какво е била, обясни и зам.-кметът, която също е в ареста с повдигнати обвинения.Забавянето на преписката, за която говори Александър Ваклин, и двете обясниха с пълна проверка на всички документи и пропуски.\"Ние не сме пощенска кутия, трябваше да бъдат правени проверки по преписката му. Затова и тя се забави\", обясни кметицата.Бележките, които държаха и двете в ръце, Иванчева обясни, със забрана от страна на прокурора да говоря пред медиите.На една от бележките Иванчева беше написала \"Лъжа е, че съм искала Румен Русев за кмет\", а Иванчева заяви, че не е избирала Румен Русев да я замества в отпуска, който е подала.", "date": "2018.04.26", "title": "Иванчева се срещала два пъти с Ваклин, но не помни точно за какво"}
{"url": "https://news.bg/world/programata-na-istoricheskata-sreshta-mezhdu-kim-chen-un-i-mun-dzhe-in-v-yuzhna-koreya.html", "text": "Вождът на КНДР Ким Чен-ун и президентът на Южна Корея Мун Дже-ин ще засадят възпоменателно дърво и ще приемат строя на почетен караул, след като лидерът на Северна Корея пресече границата за историческа среща на върха.Информацията съобщи прессекретариатът на президента на Южна Корея, предаде АП.Разговорите в южната страна на граничното село Панмунджом се очаква да бъдат предимно за ядрената програма на КНДР, но срещата ще има и голямо символично значение, тъй като Ким Чен-ун ще стане първият лидер на Северна Корея от края на Корейската война (1950-1953), който ще пресече южната граница.В петък сутринта Мун ще посрещне Ким, след като пресече бетонни препятствия, които са част от демилитаризираната зона. След това те ще се разходят за около 10 минути до плаца, където ще инспектират южнокорейски почетен караул, обявиха от южнокорейското президенство.Срещата между двамата лидери ще започне на границата в 09,30 часа местно време (00,30 час по Гринуич).След като се подпишат под книгата за гости и си направят обща снимка пред Къщата на мира, където ще се проведе срещата на върха, в 10,30 часа (01,30 часа по Гринуич) двамата лидери ще започнат официални преговори. По-късно те ще засадят корейски бор на границата, използвайки почва от планини на двете държави и вода от техни реки. Дървото е от 1953 г., когато технически приключва войната между двете държави. Ще бъде поставена и гравирана плоча с фразата \"Мирът и просперитетът са засадени\", както и подписите на двамата лидери. След засаждането на дървото двамата планират да се придвижат по тесен мост до пост в демилитаризираната зона.Ким Чен-ун и Мун Дже-ин ще се срещнат отново следобед и по-късно ще участват на банкет. Банкетът ще се проведе на южнокорейска територия. Присъстващите ще гледат видеото Spring of One преди Ким да се завърне в страната си.Лидерът на КНДР ще бъде придружаван от деветима официални представители на страната, включително и от сестра си. Сеул се надява и съпругата на Ким да участва на част от срещата, но това все още не е договорено между двата съседа.Историческата среща ще бъде предавана на живо. Не е ясно как лидерите ще обявят резултатите от преговорите. Според Сеул трудната част е на какво ниво двамата лидери ще успят да се договорят относно ядреното разоръжаване на КНДР.Последните две срещи на най-високо ниво между двете държави бяха през 2000 и 2007 г.Ким планира среща и с президента на САЩ Доналд Тръмп през май или началото на юни.", "date": "2018.04.26", "title": "Програмата на историческата среща между Ким Чен-ун и Мун Дже-ин в Южна Корея"}
{"url": "https://news.bg/regions/izbraha-vladimir-klisurov-za-vremenen-kmet-na-rayon-mladost.html", "text": "Столичните общински съветници избраха Владимир Клисуров за временно изпълняващ длъжността кмет на столичния район \"Младост\", съобщи БНР.В началото на заседанието имаше спор дали точката за временния заместник на арестувания кмет на район \"Младост\" Десислава Иванчева да не бъде разгледана последна, тъй като сутринта в Апелативния Спецсъд се гледаше мярката й за неотклонение.По-рано председателят на СОС Герджиков поясни, че действащият кмет на района Десислава Иванчева, въпреки че е в ареста, е в отпуск и трябва да издаде заповед кой да я замества.Припомняме, ден по-рано от район \"Младост\" излязоха с декларация, че двамата зам.-кметове Владимир Клисуров и Румен Русев в екип ще ръководят администрацията на района, а самият Клисуров си направи отвод. Самата Иванчева го посочи да я замества в писмо до районното кметство.На 17 април кметът на столичния район \"Младост\" бе показно арестувана в центъра на София. Тя престоя часове наред на улицата, заобиколена от полицаи, служители на прокуратурата и на антикорупционната агенция. Арестът стана ден преди обявената пресконференция за опасността от застрояване на зелените площи в района и седмици след като Иванчева бе сезирала прокуратурата за съмнения за фалшификация на документи от страна на инвеститор. На 20 април Спецсъдът остави за постоянно в ареста Десислава Иванчева.Припомняме, също така, че Иванчева бе заподозряла, че зад нейния арест стои искането на зам.-кмета Румен Русев да заеме мястото й. Това твърдение бе отречено от Русев. В последствие се оказа, че е била подведена и вече нямала против Русев да е изпълняващ длъжността.\"В свое заявление г-жа Иванчева заявява, че излиза в платен отпуск и посочва като свой заместник г-н Клисуров. Поради факта, че е забравила да издаде заповед за това временно назначение, се налага този административен вакуум да бъде запълнен от столичния общински съвет. Тъй като Иванчева е избрана мажоритарно, ще се съобразим с нейния избор, който тя е посочила, че може да изпълнява временно тази функция \", заяви Елен Герджиков, председател на Столичния общински съвет (СОС).Герджиков допълни, че в района вече има проблеми със забавяне на заплатите на служителите в общината, както и с услуги, които се предоставят на гражданите.По време на обсъждането в залата на Столична община присъстваха и двамата зам.-кметове на \"Младост\" - Владимир Клисуров и арх. Румен Русев.Кметът на София Йорданка Фандъкова прочете заповедта, с която е дала правомощия на Иванчева да контролира строителството на обекти от 4-а до 6-а категория. Тя се мотивира с искането да спрат спекулациите, че е предоставила извънредни правомощия на Иванчева.\"Когато някой районен кмет поиска да му предоставя подобни правомощия, нямам никакви основания да му откажа. Последно такива правомощия предоставих и на кмета на район \"Витоша\". Категорично обаче не отговаря на истината, че кметът на \"Младост\" е имала извънредни правомощия\", заяви Фандъкова.", "date": "2018.04.26", "title": "Избраха Владимир Клисуров за временен кмет на район \"Младост\""}
{"url": "https://news.bg/society/vapreki-zabranite-zaravniha-nov-teren-v-park-bedechka.html", "text": "Заравняване на терен с булдозер в парк \"Бедечка\" в Стара Загора. В тези територия действа забрана за всякакви подобни дейности, а мястото скоро ще върне официалния си статут на парк след почти единодушното решение на Общинския съвет от миналата година и изтичането на съдебните му оспорвания. Няколко подобни опита за унищожаване на растителност вече са наказани с глоби от страна на Общината. Парцелите в парка все още са частни и предстоят замените във вече договорените от Общината военни терени.В момента общинските органи проверяват случая. Най-вероятната причина е, че някой е решил да чисти растителността в парцела си. Парцелите обаче са вече отредени за парк и наредбата за зелената система на града не разрешава подобни действия. Освен това, тук не се е случило косене, а буквално премахване на тревата, заедно с храсти.Проверките ще установят има ли премахнати дървета. Вероятно собственикът ще се позове на това, че решението на ОбС за запазване на парка още не е влязло в сила. То се бави заради неоснователни обжалвания.Въпрос е кой и на какво основание е издал разрешение и дали въобще има разрешение за премахването на растителността. Вероятно става дума за разрешение за прочистване на саморасла растителност и привеждане на парцела в нормален вид. Това обаче може да означава единствено косене и кастрене, но не и разораване на терена. Случилото се прилича на отмъстителен и демонстративен акт.Междувременно Общината и правителството се споразумяха за военни терени, в които собственици на имоти в парк \"Бедечка\" ще получат замяна. Така се постигна решение, изгодно за всички страни в сагата.Парк \"Бедечка\" е зелена територия със стотици декари и хиляди дървета, с алеи и река. След абсурдна реституция паркът е отреден за застрояване. Последваха протести и две поредни решения на ОбС за връщане на статута на парк. Междувременно имаше и референдум и въпреки че не достигна високия законов праг, кметът Живко Тодоров заяви, че ще се съобрази с него.След изтичането на оспорванията в съда, паркът следва да бъде отразен в общия устройствен план. Решението на местния административен съд се чака до седмици.", "date": "2018.04.26", "title": "Въпреки забраните заравниха нов терен в парк \"Бедечка\""}
{"url": "https://news.bg/world/sauditska-arabiya-ekzekutirala-blizo-50-dushi-za-2018-g.html", "text": "Саудитска Арабия е екзекутирала 48 души през последните 4 месеца, като половината смъртни присъди са за наркотици, съобщават от неправителствената организация \"Хюман райтс уоч\", цитирана от АФП.Организацията призова монархията да подобри \"прословутата си несправедлива\" правосъдна система.\"Саудитска Арабия е екзекутирала 48 души от началото на 2018 г.\", обявиха от базираната в САЩ неправителствена организация.Ултраконсервативната монархия е една от държавите в света с най-много екзекуции. В държавата се прилага смъртно наказание за тероризъм, убийство, изнасилване, въоръжен обир и наркотрафик.Според неправителствената организация Саудитска Арабия е извършила близо 600 екзекуции от 2014 г., като повече от 1/3 са за наркотици.През миналата година близо 150 души са обезглавени със сабя.Престолонаследникът Мохамед бин Салман предложи този месец монархията да промени наказанията при някои случаи.", "date": "2018.04.26", "title": "Саудитска Арабия екзекутирала близо 50 души за 2018 г. "}
{"url": "https://news.bg/int-politics/vozhdat-na-iran-zove-myusyulmanskite-strani-da-se-obedinyat-sreshtu-sasht.html", "text": "Върховният лидер на Иран Али Хаменеи призова мюсюлманските държави да се обединят срещу САЩ, изтъквайки, че Техеран никога няма да се поддаде на \"тормоза\" на най-големия си враг, съобщава \"Ройтерс\", цитирайки иранската държавна телевизия.\"Иранската страна успешно се противопостави на опитите за тормоз от страна на Америка и други арогантни сили, като ние ще продължим да се съпротивляваме... Всички мюсюлмански страни трябва да бъдат обединени срещу Америка и други врагове\", настоя аятолах Али Хаменеи.Върховният лидер на Ислямската република разкритикува американския президент Доналд Тръмп заради думите му по-рано тази седмица, че някои страни в Близкия изток \"няма да издържат и седмица\" без защита от страна на САЩ. \"Такива коментари са унижение за мюсюлманите... За съжаление в нашия регион има война между мюсюлманските страни. Назадничавите правителства на някои мюсюлмански страни се борят с други страни\", подчерта Хаменеи. Иран и Саудитска Арабия отдавна водят \"прокси\" (опосредствана) война, конкурирайки се за превъзходство в региона от Ирак до Сирия и от Ливан до Йемен.  ", "date": "2018.04.26", "title": "Вождът на Иран зове мюсюлманските страни да се обединят срещу САЩ"}
{"url": "https://news.bg/world/na-1-may-parlamentat-na-armeniya-izbira-premier.html", "text": "Парламентът на Армения ще избере нов министър-председател на страната на 1 май, става ясно от съобщение на сайта на законодателния орган, информира \"Ройтерс\".Армения, която влезе в политическа криза през последните две седмици, се очаква да проведе и нови парламентарни избори.\"Армения отваря нова глава в историята си\", обяви арменският президент Армен Саркисян.АП съобщава, че лидерът на арменската опозиция провежда разговори с парламентарно представени групи, за да си осигури подкрепата им за премиерския пост.Никол Пашинян ръководи протестите срещу Серж Саркисян, който бе президент на страната в продължение на 10 години преди да поеме премиерския пост по-рано този месец. В понеделник Саркисян подаде оставка заради многобройни протести срещу управляващия елит.Пашинян заяви, че се е срещнал с лидера на втората най-голяма партия в парламента. Партията на Саркисян има мнозинство в законодателния орган.Хиляди арменци участваха в демонстрация в Еревен в сряда с искане лидерът на протеста да стане премиер.", "date": "2018.04.26", "title": "На 1 май парламентът на Армения избира премиер"}
{"url": "https://news.bg/crime/samo-s-globa-mozhe-da-se-razmine-shef-vnesal-70-000-lv-danatsi-sled-razsledvane.html", "text": "Управител на дружество, обвиняем за данъчна измама, внесе 70 000 лева в хазната и може да се измъкне само с административно наказание.Парите постъпиха в държавния бюджет след разследване на Софийска градска прокуратура (СГП) за данъчно престъпление, съобщиха от прокуратурата. На 25 април 2018 г. Софийският градски съд глоби обвиняемата Недялка Д. с две хиляди лева.На 09 октомври 2017 г. прокуратурата е предала на съд Недялка Д. за това, че между август 2013 г. и 16 септември 2013 г. в София като управител на Еднолично дружество с ограничена отговорност (ЕООД), с фалшиви документи е избегнала плащането на 69 483.40 лв. данъци.Дружеството, управлявано от Недялка Д., развивало търговия със замразено месо, риба и зеленчуци, които закупувало от фирми от Европейския съюз - от Холандия, Полша, Испания, Дания, Германия, Унгария, Румъния.Като получател по вътрешнообщностните доставки, дружеството имало задължение да начисли и да внесе данък върху добавената стойност (ДДС). За всяко вътреобщностно придобиване следвало да се издаде протокол, в който да се посочи дължимия ДДС. Тези протоколи следвало да се включат в дневника за продажби на дружеството за съответния данъчен период.Недялка Д. не изпълнила тези задължения и избегнала установяването и плащането на дължимия данък.По време на съдебното следствие Недялка Д. е внесла по сметка на държавния бюджет пълната сума на установите данъчни задължения и дължимите лихви.Това дава основание на съда да редуцира наказанието и то да бъде заменено с административно наказание.", "date": "2018.04.26", "title": "Само с глоба може да се размине шеф, внесъл 70 000 лв. данъци след разследване"}
{"url": "https://news.bg/crime/nov-poligon-za-obuchenie-v-mvr-akademiyata-s-sheytsarski-sredstva.html", "text": "Нов полигон за обучение на полицаите в МВР Академията бе открит благодарение на сътрудничеството между България и Швейцария. На откриването присъстваха министърът на вътрешните работи Валентин Радев и вицепрезидентът на Швейцария Ули Маурер.Стойността на тренировъчното съоръжение е близо един милион евро и се реализира по Българо-Швейцарска програма за сътрудничество. В него вече практически се обучават полицейски служители. Съоръжението разполага с полицейско управление, светофарна уредба за симулиране на проверка на пътя, граничен пункт.По време на откриването вицепрезидентът на Швейцария Ули Маурер похвали свършената работа. \"Вашата база е по-добра от нашата и за в бъдеще ние ще взимаме пример от вас\", каза още Маурер. Той поздрави България за изключителните постижения в опазването на сигурността в Европа и благодари на всички колеги от силите за сигурност, които се справят толкова добре.\"Нас швейцарците и българите ни обединяват общи ценности, защитата на тези ценности, може да ни осигури едно спокойно бъдеще\", каза още Маурер.По думите му опазването на сигурността е работа, която не прекъсва 24 часа в денонощието седем дни в седмицата, а ежедневните усилия изискват много усилия и отговорност. \"Проекти от този род сближават хората, те създават приятели, искам да ви уверя, че ние сме ваши приятели и се радваме, че имаме приятели в България. Свободата е висша човешка повеля, но за да бъдеш свободен, трябва да имаш гарантирана сигурност\", каза още швейцарския вицепрезидент.Министър Радев подчерта, че всички казуси и симулации, които ще бъдат под формата на практическо обучение, ще имат за основен акцент спазването на човешките права при прилагането на закона. \"Ние сме благодарни за тази помощ, за това, че успяхме да направим този проект\", изтъкна вътрешният министър.", "date": "2018.04.26", "title": " Нов полигон за обучение в МВР Академията с шейцарски средства"}
{"url": "https://news.bg/int-politics/dnite-na-rezhima-v-iran-sa-prebroeni-ubedeni-v-izrael.html", "text": "Министърът на отбраната на Израел Авигдор Либерман заплаши Иран в интервю за вестник в Саудитска Арабия, като настоял, че ако ислямският режим атакува Тел Авив, Израел \"ще удари Техеран и ще унищожи всеки ирански военен обект, който заплашва Израел в Сирия, независимо от цената\", съобщават израелските медии.Говорейки пред в. \"Елаф\", който провежда интервюта с израелски официални лица за арабскоговорящия свят, Либерман подчертал, че наближавал краят на режима в Иран.Либерман в момента е в САЩ за разговори с американския си колега Джеймс Матис. Той също така ще разговаря със съветника на Доналд Тръмп по националната сигурност Джон Болтън.По-рано днес върховният лидер на Иран призова мюсюлманските страни да се обединят срещу САЩ, като изтъкна, че Техеран никога няма да се поддаде на \"тормоза\" от страна на най-големия си враг.Коментарите на Хаменеи бяха направени преди 12 май, крайния срок за иранското ядрено споразумение, когато Тръмп ще реши дали да възстанови икономическите санкции на САЩ срещу Техеран, което би било тежък удар за споразумението, сключено през 2015 г. между Иран и шестте световни сили.Френският президент Еманюел Макрон вчера призова САЩ да не се отказват от ядрената сделка с Иран, докато не бъде постигнато по-широко международно споразумение, което да отговори на всички останали притеснения на САЩ и Европа относно Иран.", "date": "2018.04.26", "title": "Дните на режима в Иран са преброени, убедени в Израел"}
{"url": "https://news.bg/politics/razshiryavat-pravomoshtiyata-na-kevr.html", "text": "Разширяват правомощията на (Комисията за енергийно и водно регулиране) КЕВР. Това става възможно с измененията в Закона за енергетиката, приети окончателно от депутатите в 44-то народно събрание.Депутатът от ГЕРБ Делян Добрев посочи, че с промените се дава възможност на регулатора да проверява сделки като тази между ЧЕЗ и \"Инерком България\". И други регулатори имали сходни правомощия, по думите му. Това не е прецедент в българското право, обясни бившият енергиен министър от кабинета \"Борисов-1\" в отговор на критиките, че текстовете били левичарство.Юристи щели да кажат дали новите текстове могат да действат със задна дата и да повлияят на сделката с \"Инерком\".Добрев обаче смята, че . Иначе той има съмнения около промените.Според него текстовете кога КЕВР ще разваля сделка и кога ще я одобрява не са прецизни, което обаче можело да се уреди в поднормативните актове.Законът давал възможност КЕВР сама да си определи критериите, по които да пусне една сделка. Именно това е притеснението на Делян Добрев.С измененията КЕВР ще има и самостоятелен бюджет.", "date": "2018.04.26", "title": "Разширяват правомощията на КЕВР"}
{"url": "https://news.bg/interviews/es-vse-oshte-ne-e-napalno-podgotven-za-kiberataki.html", "text": "Подготвен ли е ЕС за кибератаки?За съжаление все още не можем да кажем, че ЕС е подготвен за кибератаки. Това го доказват и проучванията, които са направени по темата. 80% от европейските граждани искат повече подготовка, повече мерки. Същият процент малки и средни предприятия казват, че не са готови за такива атаки. Предизвикателствата на дигиталната епоха са огромни и ЕС трябва да вземе изпреварващи мерки срещу киберпрестъпленията, кибератаките, фалшивите новини - всичко това, което заплашва устоите на ЕС и застрашава сигурността на 500 милиона европейски граждани. Мерки трябва да се вземат и на законодателно ниво, на ниво сътрудничество и на даване на повече инструменти на разследващите органи да доказват, залавят и наказват извършителите. Дори малко на брой лица могат да нанесат сериозна щета на критичната инфраструктура. Представете си един град без ток или атака върху финансовата система на дадена държава членка. Всички ние можем да бъдем подложени на кибератака в 21 век. Именно тук е ролята на сътрудничеството.Киберпрестъпността също се развива. Получава се нещо като игра на котка и мишка кой кого ще изпревари?Абсолютно. Ние приехме петата директива за борбата с прането на пари и финансирането на тероризма. Само преди две години приехме четвъртата директива. Тя още не е въведена във всички държави членки. Ислямска държава се финансираше с продажбата на антики и произведения на изкуството. Включихме много по-голямо наблюдение над тази търговия.Криптовалутите са едно голямо предизвикателство. Нямаше легално определение що е то криптовалута. С петата директива ние дадохме такова определение. Тогава, когато виртуалните пари стават явни, платформите ще трябва да идентифицират собственика, който получава тези пари, и да предоставят всякаква нужна информация на разследващите органи за пране на пари. Директивата ни дава много оръжия, които новата дигитална епоха дава и в ръцете на организираната престъпност, на терористите като възможности да се финансират и да извършват престъпление.До колко е важно самите членки бързо да прилагат европейските норми и правила, защото законодателният процес е често по-бавен, но и киберпрестъпността се развива?Има срокове в директивите, така че е добре държавите членки да ги спазват, защото това е една свързана система. Виждаме, тези престъпления са транснационални, те засягат няколко държави членки. Така че е добре да има сътрудничество между държавите и свързаните регистри. От там законодателството трябва да е въведено във всяка членка, така че където и да се извърши даденото престъпление или дадената терористична атака да се вземат адекватни мерки.Българският еврокомисар Мария Габриел предупреди,че има недостиг на специалисти по киберсигурност и са необходими инвестиции в самите кадри?Скъпи са изследванията. Говорим за нови технологии, за персонал, който тепърва трябва да се обучава в тези нови технологии. Тези специалисти са дефицитни. Добре е да се осигури необходимото обезпечение, за да могат правоохранителните органи и ЕК, както и държавите членки да си позволят специалисти, които да са на ниво да предотвратяват такива престъпления, защото виждаме, че щетите от киберпресъпленията са много големи. Колкото повече ограничим организираната престъпност и терористите от финансиране, толкова е по-лесно да се справим с тях и да ликвидираме тяхната дейност.Самите институции също са обект на атаки, нали?Разбира се. Също и държавите членки и правителствата, отделни организации. В интерес на всички, на гражданите, на бизнеса и на администрацията е всичко това да бъде много по-добре организирано като защита, за да не могат подобни посегателства да имат успех.", "date": "2018.04.26", "title": "ЕС все още не е напълно подготвен за кибератаки"}
{"url": "https://news.bg/world/severen-potok-2-nyama-da-ni-napravi-po-zavisimi-ot-rusiya-podcherta-berlin.html", "text": "Германия не става по-зависима от Русия със съгласието си за новия газопровод Северен поток 2 под Балтийско море.Това заяви високопоставен представител на германското правителство, цитиран от \"Ройтерс\".\"\", каза той преди визитата на германския канцлер Ангела Меркел във Вашингтон в петък, където ще проведе среща с американския президент Доналд Тръмп.\"Русия е много надежден доставчик\", поясни източникът.Преди две седмици Меркел обяви, че газопроводът Северен поток 2 не може да се осъществи без ясна роля на Украйна като транзитен коридор на газ.От \"Газпром\" не изключват изграждането на Северен поток 3.", "date": "2018.04.26", "title": "Северен поток 2 няма да ни направи по-зависими от Русия, подчерта Берлин"}
{"url": "https://news.bg/crime/otkradnaha-lineyka-v-plovdiv.html", "text": "Откраднаха линейка от центъра на Пловдив тази нощ, съобщи bTV. Специалният автомобил е бил паркиран на централния бул. \"Христо Ботев\".Кражбата е извършена в момент, когато прожекторите пред центъра не са работели. Неизвестен е разбил защитата и отпътувал с линейката от паркинга.Линейката е сравнително нова и е открадната с цялата животоспасяваща апаратура.По информация на БНР линейката е открита на паркинг пред болница в София. Специализираният автомобил е собственост на Центъра за спешна помощ \"Евромед\" и е бил паркиран пред офиса на бул. \"Христо Ботев\" в Пловдив.Според директорана медицинския център д-р Георги Георгиев от записите на видеокамерите ясно се вижда как младеж и девойка спират с луксозен автомобил пред линейката, правят снимки няколко минути и тръгват. След 10 минути момчето се връща само. За секунди отваря линейката, пали я и тръгва с нея.Откраднатият автомобил е с надпис AМBULANCE VIP, цветовете му са жълто, червено и бяло и според медицинската класификация се води реномобил за спешни случаи.Според д-р Георгиев оборудването му е за над 100 000 лева. От полицията са направили оглед на местопрестъплението. По случая е образувано досъдебно производство.Извършителят се издирва.", "date": "2018.04.26", "title": "Откраднаха линейка в Пловдив"}
{"url": "https://news.bg/press/inspektori-ot-dai-pribirali-po-1200-evro-na-den-sred-tyah-i-saprug-na-prokurorka-vseki-treti-balgarin-zhivee-v-lisheniya.html", "text": "Разузнаване. \"Сега\":Разузнаването: България е фокус за специалните служби на балканските страни и глобалните сили \"България традиционно се явява фокус на траен интерес от страна специалните служби на балкански страни, както е и обект на внимание на глобалните сили и на някои близкоизточни държави. Основната цел на разузнавателните служби, опериращи срещу страната ни, е придобиване на данни за политиката и икономиката на Р България, дейността на структурите на българското национално малцинство в съседните и близки държави и противодействие на влиянието на Р България в други балкански страни. Специален интерес за тези служби представлява възможността за придобиване на информация, отнасяща се към ЕС и НАТО.\" Акция. \"24 Часа\":Инспектори от ДАИ прибирали по 1200 евро на ден, сред тях и съпруг на прокурорка  10 инспектори от ДАИ-Благоевград, сред които съпруг на прокурорка от специализираната прокуратура и брат на главния секретар на транспортното министерство, са обвинени за вземане на рушвети от транспортни фирми. Групата, която на ден прибирала около 1200 евро подкупи, бе разбита при акция на спецпрокуратурата и ГДБОП във вторник.Един от задържаните е Росен Марков - брат на главния секретар на Министерството на транспорта Иван Марков. Братята са родом от Сандански. От транспортното министерство отказаха коментар. Протест. \"Монитор\":България може да остане без прогноза за времето България може да остане без метеорологични прогнози заради протест на служителите от Националния институт по хидрология и метеорология на Българската академия на науките (НИМХ при БАН) за начина на разпределение на средствата за работа на службата през 2018 г.\"НИМХ протестира срещу несправедливото разпределение на бюджетната субсидия за 2018 година от страна на Общото събрание на БАН, което застрашава функционирането на националната хидрометеорологична служба\". Такова съобщение на черен екран посреща всеки, който иска да посети официалния сайт на НИМХ, показа проверка на \"Монитор\".\"Опасността държавата да остане без метеорологична прогноза е абсолютно реална\", заяви пред \"Монитор\" синоптикът от института Красимир Стоев. Статистика. \"Дума\":Всеки трети българин живее в лишенияОколо 30% от българското население, или почти всеки трети български гражданин, живее в сериозен риск от бедност. Това сочат данни от анализ на Евростат за дела на хората в тежки материални лишения в ЕС през 2017 г. В ЕС средно 6,7% от хората са в подобна ситуация.В най-голям риск от изпадане в мизерия живеят близо половината (46%) от хората над 65 г., т. е. около 670 хил. души. ДУМА припомня, че по данни на НОИ дo 200 лв., каквато е минималната пенсия, получават 416 636 дyши, т. е. близо 1/4 oт вcички пeнcиoнepи. ДУМА припомня, че линията на бедността в България през 2017 г. бе 314 лв., а през тази година е 321.Мeждy 200 и 250 лв. е пенсията на 318 902 дyши (14,7%), a 12,5% вземат мeждy 300 и 350 лв. месечно.Втората група българи, за която също се отчитат показатели на бедност и материални лишения, е на младите до 17 г. Те са около 42%, или над 550 хил. Сред българите в активна трудова възраст 18-64 г. процентът на риск от бедност е 37 на сто, показват данните на НСИ. Над 416 хил. души у нас са работили на минимална заплата през 2017 г., както съобщи в парламента в средата на декември миналата година социалният министър Бисер Петков. Сметки. \"Сега\":КЕВР иска разяснения за по-високите сметки за парноВъв връзка с оповестените информации и възникналия дебат в средствата за масово осведомяване за по-високи сметки на клиенти на \"Топлофикация София\" ЕАД за март 2018 г., председателят на КЕВР Иван Иванов изиска ръководството на дружеството да предостави подробна информация. Това съобщиха от пресцентъра на КЕВР.В тридневен срок \"Топлофикация София\" ЕАД следва да представи на Комисията пълни данни за количеството топлинна енергия, която е доставена и фактурирана на клиентите на дружеството за март 2017 г. и за март 2018 г. - общо и по групи клиенти.От дружеството е изискана информация и за броя на битовите клиенти, избрали дяловото разпределение да се извършва по прогнозни данни, съгласно чл. 71 от Наредбата за топлоснабдяването /НТ/ от 6 април 2007 г. За тези клиенти топлоснабдителното дружество трябва да посочи както количеството на потребената от тях топлинна енергия, така и начислените суми в сметките им за март 2017 г. и за март 2018 г.", "date": "2018.04.26", "title": "Инспектори от ДАИ прибирали по 1200 евро на ден, сред тях и съпруг на прокурорка; Всеки трети българин живее в лишения"}
{"url": "https://news.bg/world/4-7-po-rihter-razlyulya-rumaniya.html", "text": "В 20:05 часа вечерта сряда в Румъния е било регистрирано земетресение с магнитуд 4,7 по Рихтер. Това съобщиха от Европейския сеизмологичен център.Епицентърът е бил в близост до град Брашов, на дълбочина 100 километраНяма данни за пострадали и материални щети.", "date": "2018.04.26", "title": "4,7 по Рихтер разлюля Румъния "}
{"url": "https://news.bg/world/turtsiya-osadi-15-zhurnalisti.html", "text": "Петнадесет журналисти и ръководители на турския опозиционен вестник \"Джумхюриет\" бяха осъдени, след като процесът срещу тях бе осъден по света, предаде \"Евронюз\".Трима други бяха оправдани.Съдът постанови, че делото срещу бившия главен редактор на друг вестник ще продължи отделно.По-рано този месец привърженици отбелязаха първата годишнина от неуспешния преврат. След това събитие имаше сериозни мерки срещу опонентите на правителството, като повече от 50 000 души бяха арестувани, много други съдени като поддръжници на духовника в изгнание Фетуллах Гюлен.Събитията доведоха до опасения за свободата на печата в Турция, тъй като е известно, че \"Джумхюриет\" критикува президента Реджеп Тайип Ердоган.", "date": "2018.04.26", "title": "Турция осъди 15 журналисти "}
{"url": "https://news.bg/world/ryute-otselya-sled-vot-na-nedoverie.html", "text": "Холандският премиер Марк Рюте оцеля след вот на недоверие, предаде \"Ройтерс\".Вотът беше подкрепен от 67 депутати, но 76 гласуваха против. Седем депутати не гласуваха.Вотът бе внесен от депутати по обвинения, че той е укрил информация за непопулярно решение за отмяна на данък върху корпоративни печалби.Почти цялата опозиция в парламента смята, че Рюте е направил подарък на чужденците. ", "date": "2018.04.26", "title": "Рюте оцеля след вот на недоверие "}
{"url": "https://news.bg/weather/predimno-slanchev-chetvartak-1.html", "text": "Предимно слънчев четвъртък. Това съобщават от НИМХ на БАН. Максималните температури ще са между 25 и 30 градуса. На отделни места в Западна и Централна България ще превали и прегърми. Атмосферното налягане бавно ще се понижава. Ще духа слаб вятър. ", "date": "2018.04.26", "title": "Предимно слънчев четвъртък"}
{"url": "https://news.bg/world/rusiya-nyama-da-se-mesi-vav-vatreshnite-raboti-na-armeniya.html", "text": "Русия няма да се меси във вътрешите работи на Армения. Това заяви опозиционният лидер Никол Пашинян, цитиран от \"Ройтерс\". Той е получил уверението по време на срещата си с руски представители. Армения е близък руски съюзник, а подалият след многохилядни масови протести оставка премиер Серж Сарксян бе обвиняван и като човек на Кремъл.\"\", каза Пашинян пред протестиращите, събрани на републиканския площад в центъра на Ереван.Руският президент Владимир Путин говори по телефона по-рано по телефона с арменския си колега Армен Саркисян и двамата се съгласиха, че политическите сили в Армения трябва да покажат сдържаност и да бъдат готови да решат кризата чрез разговори, каза Кремъл.Армения, Русия стои зад теб. Това заяви Путин, който не пропусна да коментира темата. Следим внимателно ситуацията, увери той. Вчера стана ясно, че една от партиите на пуска управляващата коалиция и настоява за избор на по-приемлив премиер, който да насрочи изборите. Пашинян вече бе номиниран от парти2ята си като кандидат. ", "date": "2018.04.26", "title": "Русия няма да се меси във вътрешните работи на Армения "}
{"url": "https://news.bg/society/otbelyazvame-32-g-ot-avariyata-v-chernobil.html", "text": "На 26 април отбелязваме Международния ден в памет на Чернобилската катастрофа.Той е определен с резолюция на Генералната асамблея на ООН от 8 декември 2016 г. В документа се отбелязва: \"Три десетилетия по-късно заради сериозните дългосрочни последици от бедствието в Чернобил, както и продължаващите нужди на засегнатите общности и територии и предлагаме на всички държави-членки, съответните агенции на системата на ООН и други международни организации, както и гражданското общество да отбележат този ден\".На 26 април 1986 стана мащабна авария в Чернобилската АЕЦ и последва огромна технологична катастрофа за ХХ век. Чернобилската АЕЦ е на територията на Украйна на 15 км от град Чернобил в Киевска област.На 26 април в 01 часа и 23 минути московско време стана взрив в четвърти енергоблок на Чернобилската АЕЦ при провеждане на изпитания в една от системите за осигуряване на безопасността. Взривът напълно разрушава активната зона и цялата горна част на реактора, силно поврежда и машинната зала. Унищожени са всички бариери и системи за безопасност.Взривът и възникналия пожар са съпроводени с разпространение на огромна радиоактивност.Всеки ден в околната среда попадаха милиони Кюри и този процес продължи до 6 май 1989 г., след което емисиите рязко спаднаха и впоследствие продължиха да намаляват.Припомняме, по доклад на Грийнпиис 13 европейски държави са засегнати от последиците на аварията. Радиоактивността, която донесоха със себе си заразените облаци от Чернобил, бе установена не само в северните и южни части на Европа, но и в Канада, Япония и САЩ. Незаразено остана само южното полукълбо.В Европа са заразени значителна част от територията на Русия, Украйна и Беларус, в по-малка степен останалите страни - Швеция, Финландия, Австрия, Норвегия, Италия, Гърция, Румъния, Швейцария, Полша, Великобритания, Чехия, Словакия, Словения и др., припомня РИА Новости.", "date": "2018.04.26", "title": "Отбелязваме 32 г. от аварията в Чернобил"}
{"url": "https://news.bg/health/d-r-katsarov-kasata-plashta-za-lechenieto-na-po-malko-bolni-sas-zdravnata-karta.html", "text": "Макар че говори за легла Здравната карта в същността си представлява ограничение на броя болни, които вие може да лекувате и Здравната каса ще плати. Това заяви пред БНТ председателя на Центъра за защита правата в здравеопазването (ЦЗПЗ) д-р Стойчо Кацаров.Според д-р Кацаров при отделение по вътрешни болести с разкрити 10 легла до този момент и според Здравната карта тези легла стават 5, това означава, че месечно може да се отчетат 5 болни, а не 10 както досега.\"В крайна сметка ще отчетете два пъти по-малко, отколкото досега сте могли да отчитате - това е идеята на Здравната карта, Здравната каса да плати за лечението на по-малко болни\", коментира д-р Кацаров.Припомняме, в предложения модел на Национална здравна карта броят на леглата във всички болници се намалява с около 6 хиляди.\"Шест хиляди легла по-малко при оборот от 6 дни, толкова е средният оборот в страната, това прави 36 хиляди болни по-малко платени от Здравната каса на месец или около 400 хиляди хоспитализации по-малко, платени в рамките на година. Общият брой на хоспитализациите миналата година е около 2 милиона, 400 хиляди по-малко според Здравната карта ще бъдат платени следващата година. По-малко платени от Здравната каса лекувани болни. Въпросът е - ако Касата не ги плати, кой ще ги плати? Няма кой друг освен самият болен\", обоснова се д-р Кацаров.Вторият проблем, според д-р Кацаров е, че намалява броят на болните, които могат да бъдат отчетени по скъпите клинични пътеки. Освен, че се намалява общият брой легла, се намалява и броят на легла от най-високото трето ниво на компетентност - драстично, 3 пъти почти, допълни д-р Кацаров.", "date": "2018.04.26", "title": "Д-р Кацаров: Касата плаща за лечението на по-малко болни със Здравната карта"}
{"url": "https://news.bg/politics/kevr-nyamat-softuer-za-podslushvane-obyasni-dobrev.html", "text": "Новите правомощия на КЕВР, които позволяват да следи за манипулации, са част от директива на ЕС. КЕВР нямат софтуер за подслушване, \"ако имат някакви съмнения за злоупотреби, ще се обръщат към компетентните органи\", коментира пред БТВ Делян Добрев.\"За да няма спекулации в обществото, най-вероятно ще вземем решение , макар и да е несъвършен\", обясни той.По време на дебати, ГЕРБ поиска КЕВР само да бъдат уведомявани за подобни инвестиционни намерения, от ДПС са против намесата в търговските сделки.\"Спорно е колко този текст може да действа ретроактивно. Договорът за ЧЕЗ е подписан в началото на годината. Тъй като колегите от Обединените патриоти са много чувствителни на тази тема, дадох предложение за отлагане на дебата, за да коментираме този казус\", добяви Добрев.\"Има голяма разлика между това да контролираш сделки в банковия сектор и пенсионните фондове и съответно други правомощия да контролираш частни сделки\", коментира Добрев.Той обясни, че за такива сделки има текстове в закона, които предвиждат ако едно дружество не изпълнява задълженията си, управителят му да бъде сменен с такъв, който е назначен от държавата.Припомняме, че беше създадена на 14 март, по предложение на БСП. На последното заседание стана ясно, че  за активите на ЧЕЗ в България, въпреки заявеното преди това намерение (отново изненадващо) да се опита отново да се върне в дружеството,  между Гинка Върбакова и премиера Борисов в Министерски съвет.Финансовият министър Владислав Горанов тогава обясни, че държавно участие в сделката би било нецелесъобразно, тъй като по същество това е частна сделка. Тогава министър-председателят Бойко Борисов не присъства, въпреки настояванетията на опозицията.Председателят на комисията  на временната комисия, тъй като има факти, които са останали недоизяснени.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала управителят на дружеството, определено за купувач - Гинка Върбакова, проведе разговори с ЧЕЗ в Прага. Тогава от , че процедурите по вече сключения с \"Инерком\" договор продължават.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.", "date": "2018.04.26", "title": "КЕВР нямат софтуер за подслушване, обясни Добрев"}
{"url": "https://news.bg/politics/vmesto-da-se-hvalim-s-vanshen-dalg-da-se-pohvalim-s-zhiznen-standart.html", "text": "Това, че външният дълг е под ограничението от 60% от БВП е добре, но няма от какво да се хвалим с това, че сме в първите три в Европа по нисък дълг. \"Добре е да се хвалим, ако сме в първите три в Европа по жизнен стандарт, тъй като сам по себе си делът на дълга в БВП не означава нищо\", коментира пред БНТ депутатът от БСП Румен Гечев. \"Същият дълг в БВП имат Бангладеш и Демократична република Конго. Много по-нисък дял в БВП имат Екваториална Гвинея, Гватемала, Либерия, Парагвай, Таджикистан и Узбекистан. Тоест никъде по света макроикономистите не определят жизнения стандарт като дял на дълга в БВП\".\"Умните страни си поддържат дълга в рамките на ограниченията, държавата вкарва повече ресурси в икономиката чрез публично частно партньорство и развиват националната си икономика\", обясни Гечев.\"Когато държавата взима дългове и ги инвестира чрез пазарни инструменти заедно с частния бизнес - тогава резултатът е положителен\", коментира той и допълни, че дългът трябва да бъде контролиран и трябва да бъде използван разумно.Всичко е въпрос на доза и разчети. Според Гечев, почти 30 години България няма дългосрочна икономическа програма за развитие.\"Много правителства и това правителство в момента не знае какво правим - къде ни е секторната политика, къде ни е разписана в детайли политиката за стимулиране на износа\", допълни той.", "date": "2018.04.26", "title": "Вместо да се хвалим с външен дълг, да се похвалим с жизнен стандарт"}
{"url": "https://news.bg/politics/bsp-sarditi-na-tsveta-karayancheva.html", "text": "Депутатите от БСП са сърдити на председателя на парламента Цвета Караянчева. Поводът е нейно интервю, в което тя казва, че червените не внасяли законопроекти.Драгомир Стойнев настоя тя да се извини на социалистите. Г-жо Караянчева, извинете се на БСП и българските граждани, затова че спекулирахте, че не внасяме законопроекти, заяви той.Недопустимо е да се заявява, че БСП няма законопроекти, а само декларции, допълни червеният депутат. Не е нормално председателят на Народното събрание да не знае какво се случва тук, продължи с критиките той като обясни, че леви проекти не се гледали с месеци.Само този път да не се окаже, че е виновен началникът на деловодството, така както се оказа, че началникът на охраната е виновен, че хората с увреждания не бяха допуснати в парламента, заяде се Драгомир Стойнев.Цвета Караянчева се извини, но обясни, че не приема обвинения в некомпетентност.", "date": "2018.04.26", "title": "БСП сърдити на Цвета Караянчева"}
{"url": "https://news.bg/politics/priemaneto-na-evroto-nyama-vliyanie-varhu-tsenite-i-inflatsiyata.html", "text": "Във връзка с очакваното влизане в чакалнята на еврозоната, председателят на парламентарната комисия по бюджет и финанси Менда Стоянова коментира пред БНТ, че с въвеждането на еврото в страните от централна и източна Европа не е имало сътресения.Европа е създала механизми за гаранция на валутния съюз и няма как да не плащаме членски внос към едно общество, щом сме част от него. Рискът за повишаване на цени и инфлация е несъстоятелен, защото вече 21 години имаме фиксиран курс към еврото. Самото приемане ма еврото, няма никакво влияние върху цените и инфлацията.Ще продължим да намаляваме външния дълг спрямо БВП. 2020 г. се предвижда той да е 20% от БВП. Ръстът на БВП също допринася за падането на дълга. Интересното през 2017 г. имаме номинално намаляване на дълга с 2 257 000 000 лв., допълни Стоянова.Последните години показват, че евентуални инвестиции с тези средства в България се превръщат в провал, които генерират загуби в бюджета. Икономика не се управлява с държавен дълг, коментира тя.\"Най-важното е, че падат лихвите по кредите - и на хората, и на фирмите. Вдига се рейтингът на държавата и това е ключово за инвеститорите, които влагат пари в България. Още през 2017 г. трите рейтингови агенции  и това реално се отрази на лихвите, които всички ние знаем при какви условия се извършва в момента кредитирането\", коментира Менда Стоянова.За нея е по-важно е къде се насочват инвестициите, през 2008 инвестициите са били спекулативни, а с кризата, те са се изтеглили от България. Тя обясни, че в момента има постепенно повишаване на инвестициите, в реалната икономика, в създаването на производствени и промишлени предприятия, както и в IT сектора.\". През следващите години физическият недостиг на работна ръка ще бъде най-голямата пречка пред растежа на българската икономика\", добави Менда Стоянова.30% от хората в България са под риск от бедност, по данни на Евростат, но Стоянова допълни, че 2010 г. е бил 46%.", "date": "2018.04.26", "title": "Приемането на еврото няма влияние върху цените и инфлацията"}
{"url": "https://news.bg/politics/antikoruptsionniyat-organ-veche-e-v-palen-sastav.html", "text": "Депутатите попълниха състава на Антикорупционната агенция с един заместник-председател и трима членове.Народните представители избраха Антон Славчев за заместник-председател на Комисията за противодействия на корупцията и за отнемане на незаконно придобито имущество. Антоанета Георгиева-Цонкова, Пламен Йоцов и Силвия Къдрева станаха членове на антикорупционния орган.Антон Славчев притежава магистърска степен по право от Юридическия факултет на Великотърновския университет \"Св. Св. Кирил и Методий\", пише в биографията му. Завършил е Висшето военно училище \"Тодор Каблешков\", специалност \"Технология и организация на железопътния транспорт\" и има придобита квалификационна степен \"Бакалавър\". Владее английски и руски езици.Славчев изгражда професионалната си кариера в структурите на МВР и ДАНС, където има общо 22 години стаж. В периода на професионалното си развитие същият е преминал през обучителни курсове, които са допринесли за повишаване на квалификацията и разширяване на познанията по отношение на управленската дейност.Антон Славчев има отлични оценки от Прокуратурата на Република България за работата си като експертен и ръководен служител в Държавната агенция \"Национална сигурност\". Като директор на дирекция в ДАНС през 2017 г. Славчев ръководи седем успешни реализации, включително такива, свързани с борбата с Корупцията.След влизането в сила на новия Закон за противодействие на корупцията и за отнемане на незаконно придобитото имущество на 23 януари 2018 г., ръководи дирекция, чиято основна функция е противодействие на корупцията, се вля в новосъздадената комисия за противодействие на корупцията и за отнемане на незаконно придобитото имущество.Антоанета Цонкова е завършила право в Юридическия факултет на Софийския университет \"Св. Климент Охридски\". Завършила е Педагогически институт \"Дичо Петров\" - гр. Смолян, специалност \"История и география\" и има придобита квалификационна степен \"Бакалавър\".Владее руски и френски езици. Цонкова започва професионалната си кариера през 1998 г. като стажант-съдия в Софийски градски съд. От месец юни 1999 г. до месец юли 2006 г. е адвокат към Софийска адвокатска колегия, като се занимава основно с гражданско и търговско право.Продължава професионалното с развитие в Комисията за установяване на имущество, придобито от престъпна дейност /КУИППД/, където започва работа като инспектор-юрист в Териториална дирекция \"София-град\".Цонкова е била директор на ТД \"София-област\" от месец юни 2007 г. до месец юли 2010 г., заместник-председател на Комисията от юли 2010 г., като в периода месец март 2012 г. до 28 февруари 2013 г. тя изпълнява длъжността председател на КУИППД.От март 2013 г. до момента тя е член на Комисията за отнемане на незаконно придобито имущество /КОНПИ/, преименувана от 23 януари 2018 г. в Комисия за противодействие на корупцията и за отнемане на незаконно придобитото имущество.Общият юридически стаж на Антоанета Цонкова е повече от 18 години. Цонкова притежава добра теоретична подготовка и сериозна практика по защита на класифицирана информация и по работата с документи, съдържащи тази информация, според биографията й.Пламен Йоцов е завършил висше образование във Висшето военно училище за артилерия и противовъздушна отбрана (ВВМАПВО) \"Панайот Волов\" - гр. Шумен, и притежава магистърска стенен по специалността \"Изчислителна техника\" с квалификация \"инженер по изчислителна техника\". Владее руски и английски езици.Йоцов изгражда професионалната си кариера в структурите на МВР и ДАНС, където има общо 20 години стаж. През 1994 г. започва работа като разузнавач в Национална служба \"Сигурност\" - МВР, а по-късно работи последователно като инспектор в същата служба, старши и главен инспектор в Дирекция НСБОП - МВР.Продължава кариерното си развитие като разузнавач към отдел \"Наркотици\" при Главна дирекция \"Борба с организираната престъпност\", впоследствие към Дирекция \"Противодействие на организираната и тежка престъпност\" към Главна дирекция \"Криминална полиция\", където е назначен на длъжност началник отдел, а след това и на други ръководни позиции.От месец октомври 2013 г. до месец май 2014 г. е началник отдел в Държавната агенция \"Национална сигурност\", където работи по направление борба с организираната престъпност. Атестат за професионалните и лични качества на Йоцов е бързото му израстване в структурите на МВР и ДАНС. Пламен Йоцов е награждаван многократно с благодарности и парични награди, както и с огнестрелно оръжие.През 2011 г. Пламен Йоцов е получил награда на името на италианския магистрат Джовани Фалконе за реален принос в ограничаване разпространението и употребата на наркотици, корупцията и изразена подкрепа на каузи в полза на обществото, за формиране на хуманни модели на поведение у подрастващото поколение.През 2009 г. е удостоен с колективна награда \"Полицай на годината\" от Фондация \"Доверие и Закрила\". През 2010 г. за постигнати- високи професионални резултати в борбата с организираната престъпност е получил отново наградата \"Полицай на годината\". Пламен Йоцов е преминал специализиран международно обучение в Испания за борба с организираната престъпност, организиран от \"Национална полиция\" и \"Гвардия Цивил\" и 10 дневен курс в САЩ за борба с наркотиците, организиран от американската агенция за борба с наркотрафика DEA.Силвия Къдрева притежава магистърска степен по специалността \"Библиотечно-информационни науки\" от Софийския университет \"Св. Климент Охридски\", Философски факултет. Владее писмено и говоримо английски език. След дипломирането, професионалната й кариера започва в Министерството на околната среда и водите където е участвала в изграждането на Информационния център при Министерство на околната среда и водите и е била ръководител на центъра.През 1999 г. Къдрева започва работа в Сметната палата. От 2006 г., след приемането на измененията и допълненията в Закона за публичност на имуществото на лица, заемащи висши държавни и други длъжности, е привлечена като експерт в новосъздадения Публичен регистър за деклариране на имуществото и доходите на лицата, заемащи висши държавни и други длъжности към председателя на Сметната палата.От 2014г. е Директор на Публичния регистър, а след приемането на Закона за противодействие на корупцията и за отнемане на незаконно придобитото имущество Регистърът преминава в Комисията за противодействие на корупцията и за отнемане на незаконно придобитото имущество, като тя продължава да ръководи дейността му.Къдрева има и редица международни публикации, сред които и издадените през 2011 г. и 2017 г. от Анти-корупционната мрежа за Източна Европа и Централна Азия при Организацията за икономическо сътрудничество и развитие -  \"Asset Declaration for Public Officials - A Tool to Prevent Corruption\" и \"Assessing the Implementation and Effectiveness of Systems for Disclosing Interests and Assets of Public Officials\".Къдрева има многобройни лекторски участия в международни конференции, работни срещи и семинари, организирани от Европейската комисия, Световната банка, Организацията за икономическо сътрудничество и развитие, Регионалната Анти-корупционна Инициатива.Силвия Къдрева е член - представител на Публичния регистър в антикорупционната мрежа Integrity Expert Network, създадена през 2010 г. в Тирана, Албания, като независима неформална европейска мрежа, осигуряваща платформа за по-засилено регионално междуведомствено сътрудничество и периодичен обмен на опит и добри практики между институциите, отговорни по прилагането на законодателството относно имуществените декларации на лицата, заемащи висши публични длъжности.", "date": "2018.04.26", "title": "Антикорупционният орган вече е в пълен състав"}
{"url": "https://news.bg/politics/plamen-georgiev-iska-da-arestuva.html", "text": "Председателят на антикорупционния орган Пламен Георгиев иска разширяване на правомощията на поверената му комисия като й се даде възможност да арестува.По казуса с Десислава Иванчева той не бе особено словоохотлив с аргумент следствената тайна. Дали сме информация и за други лица, които са изнудвани, поясни Георгиев.На държавното обвинение са дадени доказателства. Подкупът за кметицата на Младост - Иванчева, според разследващите, е най-големият, улавян от правораздавателните органи в България в последните 30 години. Сумата е доста сериозна, коментира Пламен Георгиев.А за показния арест заяви, че задържания ще се правят там, където се получава подкуп. Където е - там, ще се спазва законът, закани се той. Георгиев предлага да се помисли в бъдеще да се разширят правомощията на антикорупционния орган с оглед да може да арестува.Всички служби, които са подобни на нашата, имат право най-малкото да задържат лица, аргументира се Георгиев. Ако имали тези правомощия нямало да се наложи намесата на полицията в ареста на Иванчева.Припомняме, споровете около антикорупционен закон, с който се създаде новия орган за противодействие на корупцията, вървяха месеци наред през 2017 г., като имаше и два законопроекта -  и на . Основната линия на противопоставяне между тях вървеше за това кой да назначава шефа на комисията - парламентът или президентът.Другото противопоставяне беше по линията за основните цели, които си поставя законът. БСП критикуваше законопроекта на ГЕРБ, че на практика залага на превенцията като основно средство за борба с корупцията.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, който изказа готовността си да поеме като отговорност назначаването на председателя на антикорупцията. И Консултативните съвети .Правителството си постави , но още в средата на декември президентът предупреди, че ще наложи вето.", "date": "2018.04.26", "title": "Пламен Георгиев иска да арестува "}
{"url": "https://news.bg/int-politics/vlastite-v-sasht-razbiha-katinara-i-proniknaha-v-ruskoto-konsulstvo-v-siatal.html", "text": "Американски официални лица са проникнали в руското консулство в Сиатъл, съобщават руските медии, цитирайки източник от руското посолство в САЩ.Според източника американските официални лица са разбили катинара и са влезли в резиденцията, където включили светлините и са се опитали да влязат в основната жилищна сграда.Русия разглежда тези действия като \"грубо нарушение\" на Виенските конвенции за дипломатическите и консулските отношения и на американските закони.Представител на Държавния департамент коментира, че американското правителство е извършило проверка на дипломатическата мисия за \"осигуряване и защита на съоръженията и за потвърждение, че руските държавни служители са освободили помещенията\".Говорителят на руското външно министерство Мария Захарова подчерта, че проникването на американските власти в консулството е враждебно завладяване. \"Побързайте да видите как американските власти започнаха да завладяват комплекса на руското генерално консулство в Сиатъл\", написа тя във \"Фейсбук\".\"Подкрепяно от държавата враждебно завладяване е рядък спектакъл\", добави тя.Руските дипломати трябваше да напуснат консулството, след като му им беше заповядано да го освободят миналия месец от американските власти на фона на напрежението между САЩ и Русия заради отравянето на бившия руски шпионин Сергей Скрипал в английския град Солсбъри на 4 март.", "date": "2018.04.26", "title": "Властите в САЩ разбиха катинара и проникнаха в руското консулство в Сиатъл"}
{"url": "https://news.bg/crime/sadiite-iskat-zashtita-ot-vss.html", "text": "От Съюза на съдиите в България се обявиха в защита на независимостта и професионалната чест и достойнство на своите членове.Съдиите се позовават на Закона за съдебната власт, според който, единственият компетентен орган, призван да осигурява и отстоява независимостта на съдебната власт, е Висшият съдебен съвет. Призоваваме Ви да предприемете мерки срещу опитите за нелегитимно външно влияние върху съдебната власт, се казва в писмото на съдиите.Повод за тяхното открито писмо, публикувано на страницата на Съюза, е медийна публикация от 23 април 2018 г., с която има внушения, че трима съдии се водят от предубеждения.Публикацията обяснява за разследвано престъпление, в което е обвинен Ал Хусаини (сириецът, организирал реекспорт на лекарства - б.р.), който на два пъти иска по-лека мярка за неотклонение. Първото искане за изменение на мярката в по-лека е оставено без уважение от Спецсъда, и определението на съда е потвърдено от въззивен състав на Апелативния Спецсъд.Седмица по-късно обвиняемият е отправил ново искане, което също е било оставено без уважение от Спецсъда, но при въззивния контрол от друг състав на Апелативния Спецсъд искането е било уважено и мярката е била изменена в домашен арест.\"Въз основа на тези факти в текста са направени множество внушения, които целят да създадат убеждение: че съдиите от Апелативния специализиран наказателен съд (АСпНС) Петя Колева, Димчо Георгиев и Даниела Врачева разглеждат въззивни частни наказателни дела с предмет съдебен контрол върху мерките за неотклонение в досъдебното производство в отклонение от принципа за случайното разпределение на делата; че при постановяване на съдебните актове по тези дела тримата съдии се водят от нелегитимни съображения, които поставят под съмнение тяхната безпристрастност...\", се казва в писмото на Съюза на съдиите.\"В периода 2010-2013 г. висши представители на изпълнителната власт водеха безпрецедентна по мащаба си и вида на използваните средства негативна кампания за дискредитиране на българските съдии и правосъдието като цяло. Четири години по-късно България беше осъдена многократно от Европейския съд по правата на човека за това, че чрез целенасоченото уронване на авторитета на правосъдието изпълнителната власт е нарушила основни принципи на справедливия процес и правовата държава\", пишат от Съюза на съдиите в България.От Съюза на съдиите припомнят множество случаи, в които са защитавали доброто име и професионална чест на съдии, подложени на неправомерни публични атаки. Последната позиция, изразена от ССБ, по повод разразилата се кампания срещу съдия от Софийския градски съд, постановил съдебно решение, с което се отправя преюдициално запитване до Съда на ЕС. Тя е отправена до членовете на съдийската колегия на ВСС на 4 април 2018 г.Въпреки проведената дискусия, кадровият орган на съдебната власт не изрази становище в защита на накърнената независимост на съдията, публично атакуван в медиите от ръководител на висш държавен орган.Съдията не получи адекватна подкрепа, което води до ескалация на публичното заклеймяване на съдебната власт, призвана да осъществява конституционната си функция по правораздаване, пишат от Съюза.\"Съгласно чл. 10, т. 2 от Европейската конвенция за защита на правата на човека, правото на свободно изразяване на мнение, получаване и разпространяване на информация и идеи може да бъде ограничено с цел гарантиране на авторитета и безпристрастността на правосъдието. Целенасоченото и преднамерено уронване на доброто име и професионална чест на съдията е от естество да причини сериозни вреди върху доброто функциониране на съдебната власт. Щетите са дългосрочни и труднопоправими\", пише в писмото на Съдиите.Според тях негативният опит от 2010-2013 г., когато министърът на вътрешните работи (Цветан Цветанов, сега председател на ПГ на ГЕРБ - б.р.) \"кръщаваше\" полицейски операции с имена на съдии не трябва да бъде забравян. Продължаването на тази практика с други средства има пагубни последствия върху независимостта на правосъдието и съдията.По този начин се накърнява съдийската независимост, въздигната в основен конституционен принцип на правовата ни държава и прокламирана в множество стратегически международни документи.Позовавайки се на Комуникационната стратегия (2014 - 2020 ) от Съюза на съдиите призовават да се изгради авторитета на ВСС като основен фактор за доверие в общественополезното функциониране на съдебната власт за осигуряване независимостта на съдебната система.Професионалната общност на съдиите очаква ВСС да изпълни законовите си задължения, а отделните членове - да изпълнят и моралния си дълг към магистратите и да се предприемат принципни мерки за противопоставяне на системните атаки срещу съда, преследващи нелегитимни цели, се казва в писмото, подписано от Атанас Атанасов от УС на Съюза на съдиите в България.", "date": "2018.04.26", "title": "Съдиите искат защита от ВСС "}
{"url": "https://news.bg/politics/do-mesetsi-ek-reshava-za-balgariya-i-evrozonata.html", "text": "\"В момента работим върху точните дати, но стана дума по-скоро за месеци, отколкото за години\", това обясни пред БНТ зам.-председателя на Европейската комисия и бивш премиер на Латвия Валдис Домбровскис във връзка с .\"Една от сферите, която трябва да бъде оценявана е именно дали българските банки са устойчиви на шок. Вече знаем, че българското правителство вече оповести политическото решение за желание за членство в еврозоната и намерение да кандидатства за чакалнята. Формалното решение трябва да се вземе от Европейската централна банка и страните, които участват във Валутно-обменния механизъм. Ние от Европейската комисия искаме активно да участва и да подкрепяме този процес\", коментира Домбровскис.\"Едно председателство винаги е добра възможност една страна да се представи, да привлече погледите към своите важни теми. Мисля, че \", коментира българското председателство на Съвета на ЕС.\"Европейската комисия предложи да направи трансграничните такси за плащания в евро по-евтини във всички държави-членки на ЕС. Предоставяме на гражданите от страните, които са извън еврозоната същите условия като тези в страните от еврозоната. Според нашата преценка България има най-високите такси върху преводите в евро за чужбина и от чужбина към България. Случва се да платите хиляди евро такса за една транзакция. Според новия регламент българите ще плащат същите такси в евро, каквито са таксите в местната валута. Така вече ще говорим за такси от няколко цента или безплатни транзакция\", коментира Домбровскис.\"Преди всичко се предполага, че българите трябва да има възможност да се отварят сметки и в евро в българските банки. И във всеки случай повечето плащания между страни от еврозоната и страни извън нея така или иначе се извършват в евро. За да ви дам пример - няма много плащания в лева към Полша. Затова мислим, че отварянето на сметки в евро ще помогне в голяма степен. Става въпрос за плащания в евро от и към страни от еврозоната\", допълни Домбровскис.\"За случаите, в които гражданите или бизнесмените полагат с карти извън своите родни държави. Сега те могат да избират дали да плащат във собствената си валута или в тази на страна, в която се намират. Ще ви дам пример - ако живеете в страна от еврозоната и сте на посещение в България и искате да платите с банковата си карта, ви се дава възможност да избирате - дали да платите в евро или в лева. Проблемът е, че хората не могат да преценят в момента кой вариант е по-добрият за тях, защото те не могат в момента да пресметнат. Виждаме, че често хората трябва да плащат високи такси за тази директна смяна на валутата\", обясни зам.-председателят на ЕК.\"Това, което ние сега представяме са ясни и прозрачни правила - гражданите трябва да са информирани какви са таксите в единия или другия случай, за да могат да направят информиран избор. Междувременно трябва и всички банкомати и други съоръжения технически да бъдат променени, за да отговарят на новите изисквания. Но за да си го представите по-добре - ако идвате от еврозоната в България и ви се даде възможност да избирате - искате ли да плащате в евро или в български лев - по-евтино ще бъде за вас да плащате в българи лева. Това е правилото - по-евтино е да плащате във валутата на страната, която посещавате\", допълни той.\"По отношение на фискалните позиции, няма много въпросителни от страна на Европейската комисия, нито от страна на държавите членки, защото . Бих казал, че България има добра фискална политика. Това, върху което сега работим е присъединяване на Българи към Валутно-обменния механизъм, т.нар чакалня на еврозоната, какви са условията и какво трябва да се направи\", добави Домбровскис.\"Бих казал, че в момента става въпрос повече са финансовия и банковия сектор. Разликата от преди пед години е, че сега в ЕС имаме и банков съюз. И присъединявайки се към еврозаната, България трябва да влезе и в банковия съюз и \", коментира зам.-председателят на Европейската комисия Валдис Домбровскис.", "date": "2018.04.26", "title": "До месеци ЕК решава за България и еврозоната"}
{"url": "https://news.bg/int-politics/darzhavniyat-departament-na-sasht-uvelichava-razhodite-za-borba-s-propagandata-na-rusiya.html", "text": "Държавният департамент на САЩ обяви, че ще увеличи разходите в усилията си за противодействие на дезинформацията и пропагандата, идващи от руските държавни медии.Говорителката на Държавния департамент Хедър Науърт уточни, че Центърът за глобален ангажимент към департамента ще получи 40 млн. долара и ще увеличи персонала. Агенцията ще се съсредоточи също така и върху други страни, които Вашингтон разглежда като противници, а именно - Китай и Иран.Центърът за глобален ангажимент беше създаден от администрацията на бившия американски президент Барак Обама през април 2016 г. с основната цел да \"противодейства на чуждите държавни и недържавни опити за пропаганда и дезинформация.Откакто обаче Доналд Тръмп стана президент, агенцията е недофинансирана. Според информация на в. \"Ню Йорк таймс\" Държавният департамент \"все още не е похарчил нито един от 120-те милиона долара, отпуснати в края на 2016 година\".", "date": "2018.04.26", "title": "Държавният департамент на САЩ увеличава разходите за борба с пропагандата на Русия"}
{"url": "https://news.bg/politics/nad-74-ot-balgarite-podkrepyat-chlenstvoto-na-stranata-ni-v-es.html", "text": "Около 74% от българите подкрепят членството на страната ни в ЕС. На обратното мнение са 16%.Това показват данни от национално представително изследване на \"Екзакта Рисърч Груп\" сред 1000 пълнолетни лица. То е проведено в периода 12-18 април 20018 г.Анализът по данни от последните години показва, че подкрепата за еврочленството ни е трайна и висока - между 74% и 79%. Неодобрението е между 13% и 16%. Най-високо неодобрение за членството ни в ЕС е сред избирателите на БСП - 28%.Одобрението за членството на страната ни в НАТО е между 55%-60% през последните години, а неодобрението е между 22% и 28%.През април 2018 г., 58% от българите одобряват членството ни в НАТО. Само една четвърт декларират неодобрение. Около 40% от избирателите на БСП не одобряват членството ни в НАТО.За сравнение, изследване на \"Афис\" от април показа че геополитическата криза и ракетните удари на САЩ, Франция и Великобритания в Сирия повлияха на доверието в някои основни институции. Рязък спад на доверието към Европейския съюз и Българската армия - съответно с 9 и 5 пункта в рамките само на последния месец. За сметка на това с 5 пункта се е покачило доверието в президентската институция, според анализа на другата агенция.Хората, които очакват ползи за страната ни от Българското председателство на Съвета на ЕС са повече от онези, които не очакват ползи. Според проучването тяхното съотношение е 40%:34%. Оценките обаче са силно политизирани. Сред привържениците на управляващите надделява тезата, че България ще извлече ползи от председателството, докато повечето симпатизанти на опозицията не очакват ползи.Според изследването, в момента няма политическа партия у нас, чието влияние еднозначно да нараства.Влиянието на БСП нарастваше след президентския вот през 2016 г., но сега този процес е прекъснат.Изследване от април показа, че общественото мнение е разделено на два съизмерими дяла, когато става дума за това дали расте или намалява влиянието на ГЕРБ и БСП. 27% твърдят, че влиянието на ГЕРБ расте през последните месеци, а според 29% то намалява. БСП разширява влиянието си според 26%, а според 28% го свива. Повечето партии, които не са представени в парламента, са оценявани като губещи политическо влияние.Към 18 април сигурни участници в следващ парламент са ГЕРБ, БСП, ДПС и ОП.Според проучването, ако днес се провеждаха парламентарни избори, 24.5% от българите биха гласували за ГЕРБ. БСП печели 20.5% от доверието.ДПС е с електорален дял от 6.1%, а ОП - с 5.5%. С 1.1% \"Воля\" би загубила шансове за участие в следващ парламент.За дясното политическо пространство въпросителните са повече от предлаганите решения. Има две ядра - около РБ и около \"Демократична България\". Нито едното от тях засега не си гарантира присъствие в следващ парламент.Извън РБ и \"Демократична България\" остават 5% българи, които биха гласували за нови десни партии. Те са ресурс, който тепърва ще търси политическо представителство.За последната година с 3% нарастват желаещите да гласуват за нова партия и сега те са 33% от пълнолетните българи. Сред тях по-често се срещат хора на възраст между 18 и 40 години, жители на малките градове и на селата.Предсрочни парламентарни избори не са нужни на страната ни, според 56% от българите. На друго мнение са 27% от анкетираните българи - те искат предсрочен вот. 53% от избирателите на БСП се обявяват за предсрочни избори. Близо половината от хората, които искат предсрочни избори посочват, че биха гласували за нова партия.", "date": "2018.04.26", "title": "Над 74% от българите подкрепят членството на страната ни в ЕС"}
{"url": "https://news.bg/politics/barnie-obyasni-na-borisov-za-pregovorite-bryuksel-london.html", "text": "Министър-председателят Бойко Борисов се срещна с Мишел Барние, главен преговарящ на ЕС за оттеглянето на Обединеното кралство от ЕС.Барние запозна българския премиер с хода на преговорите между Брюксел и Лондон. Изразено беше общото мнение, че този процес трябва да гарантира правата на гражданите и на бизнеса, се посочва в съобщението.Той също така е поздравил Борисов за успешното провеждане на Българското председателство на Съвета на ЕС и е пожелал успех на срещата на върха за Западните Балкани на 17 май в София.Мишел Барние е на работно посещение в България за срещи с министър-председателя Борисов, с министъра за Българското председателство на Съвета на ЕС Лиляна Павлова и с представители на две парламентарни комисии в Народното събрание.Барние участва и в конференция на тема \"Подгответе се за Брекзит - последствия за европейския бизнес\" и във форум на високо равнище Eurofi Financial Forum - форум на лидерите в областта на финансовия сектор от ЕС и международни организации.В програмата му е предвидено посещение на софийското метро заедно с кмета на столицата Йорданка Фандъкова.", "date": "2018.04.26", "title": "Барние обясни на Борисов за преговорите Брюксел-Лондон"}
{"url": "https://news.bg/world/germaniya-ochakva-ot-1-may-sasht-da-nalozhat-nakazatelni-mita-na-es-za-stomanata-i-aluminiya.html", "text": "Германия очаква Вашингтон да наложи наказателни мита върху внос на алуминий и стомана от ЕС от 1 май.Информацията разкри германски правителствен източник преди канцлерът на Германия Ангела Меркел да се срещне с президента Доналд Тръмп във Вашингтон в петък, информира АФП.\"От днешна гледна точка ние трябва да допуснем, че тарифите ще влязат в сила от 1 май\", когато временният период изтича, каза източникът. \"И след това ние ще видим как ще се справим\", добави той.В края на март Вашингтон обяви, че временно няма да налага мита на ЕС и няколко други държави, за да има възможност страните да постигнат дългосрочно решение.Наложените от президента на САЩ Доналд Тръмп мита (25% мито за внос на стомана и 10% за вносния алуминий) влязоха в сила на 23 март 2018 г.Германия иска да постигне дългосрочно отлагане на митата на САЩ.Междувременно \"Ройтерс\" съобщава, че ЕС е започнал да следи вноса на алуминий, за да установи дали митата на САЩ са довели до увеличение на вноса на метала в съюза.Данните за количеството и стойността на продукцията ще помогнат на блока да реши дали са необходими мерки за ограничаване на вноса.През миналия месец Европейската комисия започна оценка на необходимостта от потенциални \"предпазни\" мерки за стоманата. Вносът на стомана се следи от април 2016 г.", "date": "2018.04.26", "title": "Германия очаква от 1 май САЩ да наложат наказателни мита на ЕС за стоманата и алуминия"}
{"url": "https://news.bg/politics/stanishev-pozitsionira-balgariya-v-a-otbora-na-es-chrez-evrozonata.html", "text": "Еврозоната е интеграционното ядро на ЕС и ще бъде такова и за в бъдеще. Това каза Сергей Станишев по време на третата дискусия \"Европа отново на път\", която този път е на тема: \"България в Еврозоната. Икономическата логика срещу митовете\".Станишев като лидер на Групата на Прогресивния алианс на социалистите и демократите в ЕП е съорганизатор на дискусията заедно с Ева Майдел от групата на Европейската народна партия в ЕП.Сергей Станишев заяви, че като социалист, много би искал еврозоната да бъде основа на социалния стълб, да има реална икономическа и социална конвергенция.По думите му, когато говорим за членството в еврозоната има друга визия за Европа, а именно - Европа на различни скорости. Станишев визира изказванията на френския президент Еманюел Макрон.Подобен сценарий, според Станишев, е не само политически риск, но и риск, който ще има и други измерения. \"Трябва да има национално съгласие, да се работи този сценарий да не се случи\", настоя Станишев. По думите му, ако сега изпуснем момента, рискуваме да се отложи този процес неопределено.\"От нас зависи дали поколението, родено през 2007 - 2025 г., ще може да получава своята заплата в евро\", посочи Станишев. Той определи като погрешно разбирането, че ERM 2 e \"само чакалня\".\"Ние като общество трябва да имаме ясна визия какво трябва да направим\", констатира той. Според него има сериозен риск от това да се създадат свръхочаквания у хората, че едва ли не с политическо събитие - каквото е приемането на еврото - всичко ще се промени.Станишев визира и конкретни ползи от приемането на еврото, като първите, по думите му, са политическата и правото на участие в решенията. По-голяма стабилност и прозрачност на банковата сфера, закономерна външна институция в процес на надзор, изтъкна още той като положителни последствия от членството ни в еврозоната.Станишев визира, че България е преживяла не е една банкова криза и именно това трябва да се избягва.Друга полза от приемането ни в еврозоната е много по-улесненият достъп до капитали и финансиране. Станишев обобщи ефектите с прозрачност на българските Финансови институции, засилване на българската икономика, и позициониране в А отбора на ЕС.", "date": "2018.04.26", "title": "Станишев позиционира България в А отбора на ЕС чрез еврозоната"}
{"url": "https://news.bg/politics/gotovi-sme-za-evrozonata-otchete-borisov-pred-dombrovskis.html", "text": "Макроикономическото развитие на България и готовността на страната ни за членство в еврозоната обсъдиха премиерът Бойко Борисов и зам.-председателят на Европейската комисия Валдис Домбровскис.На срещата е отбелязано положителното развитие на основните макроикономически, фискални и финансови индикатори, по които се отчита готовността на България за присъединяване към еврозоната. Борисов посочи, че на практика сме изпълнили числовите критерии за влизане във Валутния механизъм II (ERM I).Зам.-председателят на ЕК изрази задоволство от , който в края на 2017 г. достигна 25,4% от БВП и нарежда България на трето място сред държавите членки на ЕС с най-нисък размер на консолидирания държавен дълг.Борисов посочи, че провежданата разумна и предвидима фискална политика, относително ниското равнище на държавния дълг - далеч под референтната стойност от 60% от БВП, предприетите от правителството мерки за подобряване на бизнес средата, са довели до повишаване на доверието на инвеститорите и засилване на търговската интеграция на страната ни.Борисов изрази очакване, че тези положителни резултати ще доведат до по-висок икономически растеж и повишаване на доходите на хората в България.", "date": "2018.04.26", "title": "Готови сме за еврозоната, отчете Борисов пред Домбровскис"}
{"url": "https://news.bg/crime/haskovliyka-udari-politsai-i-dve-patrulki.html", "text": "28-годишна жена от Хасково е ударила полицаи и две патрулки и е отказала проба с \"дрегер\", съобщиха от МВР.Инцидентът е станал в сряда, в 19,40 часа. Жената е шофирала по улица \"Бригадирска\" в Димитровград лек автомобил Форд \"Мондео\" с несъобразена скорост.С колата си ударила спрял на платното полицейски автомобил \"Опел\", обозначен с надпис \"Полиция\" и с включени звукови и светлинни сигнали.След това тръгнала на заден ход и е ударила последователно полицай и спрелия зад него друг патрулен автомобил - също обозначен с надпис и включени звукови и светлинни сигнали.Пострадалият служител на закона е с охлузване по десен крак и дясна ръка. От катастрофата е пострадал и друг служител, който е с комоцио. Двамата полицаи след преглед са освободени за домашно лечение.По случая е образувано досъдебно производство. Водачката е отказала да даде проба с техническо средство, но е дала кръвна проба. Задържана до 24 часа.", "date": "2018.04.26", "title": "Хасковлийка удари полицаи и две патрулки"}
{"url": "https://news.bg/politics/balgariya-ima-ogromen-zlaten-rezerv-i-ne-predstavlyava-risk-za-evropa.html", "text": "Ние не представляваме риск за Европа. Това увери министър-председателят Бойко Борисов по време на дискусия \"България в Еврозоната. Икономическата логика срещу митовете\".Борисов заяви, че всички правителства са удържали и не са продали златния резерв. \"Имаме огромен, много добър златен резерв в БНБ, имаме стабилен фискален резерв и на практика параметри - с 25% дълг сме в тройката на Европа и с нулевите бюджетни дефицити и то години наред, даваме възможност да се постигне една стабилност\", увери премиерът.Той изрази, че в рамките на година страната ни би могла да кандидатства за чакалнята на еврозоната.\"Не съм такъв оптимист, че в рамките на два-три месеца това ще се случи. Ние ще кандидатстваме, но мога да кажа параметри, в които съм почти убеден, че можем да се справим и това е в рамките на една година. Има готовност. Сутринта с комисар Домбровски водихме разговор, в рамките на месец да ни дадат пътна карта\", коментира Борисов.Борисов заяви, че е оптимист, че в рамките на една година ще можем да се поздравим с успех. \"Иска ми се, но много е бавна, консервативна системата, много са големи страховете в момента в Европа, действително президента Макрон всеки ден е с нови и нови идеи в тази посока върви. Те са повече за разделяне на Европа, а не за обединение\", посочи още Борисов.Пред участниците във форума той изтъкна, че в рамките на месец ще ни дадат пътна карта - дали да влезем първо в \"Чакалнята\" или първо в Банковия съюз. По думите му през този период всичко зависи от политическата класа, стабилността на държавата и как ще се води през този период за в бъдеще.Според него е нормално големите и мощни икономики, които имат паричен съюз и обща валутна, да искат да се развиват. \"Ако искаме да сме с тях, трябва да влезем в техните измерения. Нашият Валутен борд е стабилен. 1,4% инфлация\", коментира още Борисов.Борисов пак припомни графиката на външния дълг, според която Гърция е със 177% .Премиерът вече се зарече в рамките на мандата външният дълг да стане 20% , което ще ни направи втори в Европа. \"Ако ги върнем и ги превърнем в милиарди - е и нашите пенсии ще са станат по-високи от техните\", коментира Борисов. Докато в Гърция следващите поколения ще трябва да платят 177% дълг. \"Поне ние това нещо не искаме да се случва\", каза още Борисов.", "date": "2018.04.26", "title": "България има огромен златен резерв и не представлява риск за Европа "}
{"url": "https://news.bg/world/v-ispaniya-razbiha-marokanska-banda-za-trafik-na-migranti-s-dzhetove.html", "text": "Испанските власти съобщиха, че са разбили мароканска престъпна банда, която е използвала мощни джетове за трафик на мигранти през Гибралтарския проток, информира АП.Прехвърлянето е ставало за половин час и е струвало по 4000 евро на мигрант.Полицията уточни, че на всеки използван джет е имало водач и между един и трима мигранти. Разстоянието между Мароко и Испания е под 15 километра. Общият брой на прокараните имигранти с джетове е относително малък, но използването им драстично се е увеличило.Испанските власти и Европол съобщиха, че бандата също е използвала джетове за контрабанда на канабис.Мигрантите остават в Испания или са прехвърляни във Франция и Италия.", "date": "2018.04.26", "title": "В Испания разбиха мароканска банда за трафик на мигранти с джетове"}
{"url": "https://news.bg/regions/fandakova-pokaza-na-mishel-barnie-sledata-na-evropeyskata-solidarnost-v-sofiya.html", "text": "Третата линия на метрото се изгражда с 400 млн. евро европейска солидарност. Изпълнени са над 60% от дейностите по проекта, а в края на годината се очаква да достигнат до 80% - от столичния квартал \"Красно село\" до Малък градски театър. Това съобщи кметът на София Йорданка Фандъкова на брифинг, след като показа достижението на столичната инфраструктура на главния преговарящ за Брекзит Мишел Барние.Фандъкова заяви, че това е един граждански проект, който е в полза на града и на всички граждани, които използват най-бързия и екологичен транспорт. \"Това беше първият проект, одобрен за европейско финансиране от новия програмен период\", коментира тя и добави, че се очаква със завършването на третата линия на метрото около половин милион души дневно да използват метрото.Тя посочи, че до месец май тази година се очаква тунелопробивната машина до достигне до Националния дворец на културата, с което впоследствие Столична община да подготви проекти за европейско и национално финансиране.\"Г-н Барние има много важна задачи като главен преговарящ от страна на Европейския съюз по темата Брекзит да проследи къде отива част от европейската солидарност. По този начин той видя, че парите отиват за софийското метро и за гражданите на столицата\", допълни Фандъкова.Мишел Барние, главен преговарящ от името на Европейския съюз за Брекзит, посочи, че това е една от най-смислените европейски политики, които засягат гражданите. \"Именно в рамките на тази политика след присъединяването на България в ЕС, е получила европейски средства за изграждането на този толкова важен проект за гражданите на София\", каза той.Барние заяви още, че за 14 години са инвестирани един милиард европейски средства в името на солидарността. \"Това не са само думи, това са факти, защото софийското метро е бързо и динамично\", констатира той и допълни, че метрото е граждански, екологичен и икономичен проект.\"Тази солидарност се упражнява в период от седем години точно, докато приключи третата линия на метрото от 2007 до 2020 година\", обясни Барние и посочи, че е много важно всички ангажименти, които са поети към 28-те държави да бъдат изпълнени.По думите му това засяга пряко България по въпроса за селското стопанство, регионалната политика и община София за метрото. \"Ние постигнахме споразумение с британците за гаранция на правата за 4.5 милиона граждани, които живеят от двете страни на Ламанша\", категоричен бе той и увери, че има споразумение с британското правителство за участието им в настоящия финансов период, в който влиза и изграждането на третата линия на софийското метро.На въпрос доволен ли е от сегашното изпълнение на метрото и състоянието на инфраструктурата, Барние заяви, че не може да определи дали всичко наред, тъй като не използва метрото толкова често, колкото българските граждани.", "date": "2018.04.26", "title": "Фандъкова показа на Мишел Барние следата на европейската солидарност в София"}
{"url": "https://news.bg/energy/deputatite-razshiriha-liberalizatsiyata-na-energiyniya-pazar.html", "text": "Депутатите приеха на второ четене измененията в енергийния закон.Основната цел на промените в Закона за енергетиката е да бъде реализирана съществена крачка в посока либерализация на енергийния пазар. Предложенията, заложени в законопроекта, са заимствани от на Световната банка \"\".Една от мерките в модела на Световната банка предлага въвеждане на задължение на оператора на електропреносната мрежа и операторите на електроразпределителните мрежи да закупуват електроенергията, необходима за технологичните разходи на пазарен принцип. Този подход е реализиран на много европейски държави и дава предпоставка за ликвидност на електроенергийната борса, като в същото време стимулира операторите да се стремят към намаляване на загубите. Очаква се търсеното количество електроенергия на организирания борсов пазар от оператора на електропреносната мрежа и операторите на електроразпределителните мрежи да бъде около 3.6-3.8 тераватчаса.Друга съществена мярка е интегрирането на свободния пазар на производители, чиято енергия се изкупува на преференциални цени. След промените, тези производители ще продават произведената от тях електроенергия на свободния пазар през платформите на Българската независима енергийна борса и ще получат премия от Фонд \"Сигурност на енергийната система\".Тази мярка ще доведе до повишена конкуренция, ликвидност и ефикасност на енергийните пазари, като същевременно защитава стабилността на приходите на производителите с договори за изкупуване на електроенергия.Препоръката на Световната банка е при въвеждането на новите условия е да бъде обмислена поетапност за интегриране на производители на пазара. Препоръчва се първоначално на свободния пазар да се изведат големите производители, а на следващ етап и останалите по-малки производители с преференциални цени. В тази връзка, промяната предвижда механизъм за въвеждане на \"договор за компенсиране с премия\" за произведената електрическа енергия от възобновяеми източници и от високоефективно комбинирано производство на електрическа и топлинна енергия, произведена от централи с обща инсталирана електрическа мощност 4 MW и над 4 MW.Премията, която ще бъде изплащана от Фонд \"Сигурност на енергийната система\" представлява разликата между преференциалната цена и прогнозната пазарна цена. За тази цел се въвежда задължение на Комисията за енергийно и водно регулиране (КЕВР) ежегодно до 30 юни да определя прогнозна пазарна цена за тези производители според вида на първичния енергиен източник. Очакваното количество електроенергия, което да бъде предлагано на организирания борсов пазар е около 4 тераватчаса. По данни на НЕК ЕАД, изкупената енергия от тези производители за 2017 г. е малко над 4 тераватчаса.Обхвата на предлаганите промени засяга 147 производители на електрическа енергия с обща инсталирана мощност 4 MW и над 4 МW.", "date": "2018.04.26", "title": "Депутатите разшириха либерализацията на енергийния пазар"}
{"url": "https://news.bg/health/lekarite-ot-bolnitsata-v-lovech-protestiraha.html", "text": "Лекарите от ловешката болница протестират за пореден ден с настояване да им бъдат изплатени заплатите. Медиците искат да знаят какво ще стане с болницата. За около 20 минути медиците блокираха централна улица в града. От месеци лечебното заведение е в тежко финансово състояние.От началото на годината до сега са закрити няколко болнични отделения, а около . Все още не е ясно дали до края на този месец медиците от Ловешката болница ще получат поне една от дължимите им три заплати.Те са категорични, че ще продължат с протестите, докато не бъде намерено . Протестиращите коментираха, че ще чакат докато получат адекватен отговор ще има ли лечебно заведение.\"Тази огромна болница, с такъв капацитет, просто частниците я сринаха. Това е държавна политика да се затварят тези болници. Министерството нехае. Стоим без пари\", обясниха протестиращи медици.\"Следващият път отиваме на магистралата и лягаме по линията\", заканиха се медиците.И днес протестът на медиците беше подкрепен от граждани. Хората се питат къде ще си лекуват децата.", "date": "2018.04.26", "title": "Лекарите от болницата в Ловеч протестираха"}
{"url": "https://news.bg/int-politics/novi-moderni-raketi-na-vaorazhenie-v-armiyata-na-kitay.html", "text": "Китай обяви, че неговите балистични ракети със среден обсег DF-26 са били въведени на въоръжение, засилвайки способността му да се противопоставя на противниците си по суша и море, съобщава \"Асошиейтед прес\".Говорителят на китайското военно министерство е заявил пред журналисти, че ракетата била в състояние да носи както конвенционални, така и ядрени бойни глави, а последните да извършат бърз ответен удар.Смята се, че ракетата е с диапазон до 4000 километра, което оставя уязвими критично важни американски военни инсталации на остров Гуам в Тихия океан.Въпреки това говорителят подчертал, че Китай оставал твърдо на позицията си, че военните му способности са за отбранителни цели, включително и политиката, че никога няма да предприеме първи ядрен удар срещу противник.Ракетните сили на Китай в голяма степен са предназначени да разрушат отбраната на Тайван в опит да завладеят самоуправляващия се остров, като същевременно се противопоставят на военната подкрепа от страна на САЩ.", "date": "2018.04.26", "title": "Нови модерни ракети на въоръжение в армията на Китай"}
{"url": "https://news.bg/int-politics/sarbin-obvinen-za-voenni-prestapleniya-v-kosovo.html", "text": "Прокурор в Косово е повдигнал обвинения във военни престъпления срещу сърбин за престъпления по време на войната през 1998-1999 г., съобщава \"Асошиейтед прес\".В изявление се уточнява, че мъжът, идентифициран само с инициалите Д. Т., е бил обвинен от международен прокурор за грабеж, разрушение и престъпление срещу личното и човешкото достойнство.Отбелязва се, че той е бил член на сръбските паравоенни части, които на 25 март 1999 г., заедно със сръбската армия, атакуваха село Круше е Вогел, което се намира на 90 км югозападно от Прищина. Цивилното население е претърпяло \"брутални и незаконни убийства\".Мъжът е бил арестуван през миналата година, докато е влизал в Косово от съседна Сърбия.Около 10 хил. души загинаха и около 1 650 остават безследно изчезнали от войната.Тримесечните бомбардировки, проведени от НАТО през 1999 г., прекратиха кървавите репресии на Сърбия срещу етническите албански сепаратисти. Косово обяви независимост през 2008 г., но Сърбия не го признава за независима държава.", "date": "2018.04.26", "title": "Сърбин обвинен за военни престъпления в Косово"}
{"url": "https://news.bg/regions/stolichnata-politsiya-izdirva-88-godishna-zhena.html", "text": "Столичното 08 РУ- СДВР издирва Кръстинка Найденова Митева от с. Лозен. Възрастната жена е в неизвестност от вчера следобед, когато е напуснала дома си.Тя е висока около 150 см, слаба, с побеляла коса до раменете, кафяви очи. Облечена е била с черна блуза, черна пола на бели цветя и черни обувки.Гражданите, които разполагат с информация за възрастната жена могат да съобщят на тел. 112, 02/9825310 и 02/9827339 или в най- близкото поделение на МВР. Анонимността е гарантирана.", "date": "2018.04.26", "title": "Столичната полиция издирва 88-годишна жена"}
{"url": "https://news.bg/world/kim-chen-un-otiva-na-sreshtata-v-yuzhna-koreya-s-lichna-toaletna.html", "text": "Утре лидерът на КНДР Ким Чен-ун ще пресече демаркационната линия, която разделя страната му от Южна Корея за историческа среща с южнокорейския президент Мун Дже-ин. Когато пресече границата, той, придружаван от съпругата си и сестра си, включително високопоставени чиновници, ще носи символични подаръци и тоалетна, съобщават агенции.Американският вестник \"Вашингтон пост\" пише, че ръководителят на тоталитарната държава не използва обществени тоалетни. Вестникът се позовава на севернокореец, който е избягал в Южна Корея. Избягалият е бил телохранител на Ким Чен-ун., пояснил севернокореецът пред изданието.Лидерът на КНДР има своя мобилна тоалетна, която използва при различни инспекции на обекти и ферми през годината. Очевидно тя е изработена така, че лесно да бъде пренасяна от автомобили, използвани от Ким Чен-ун, според информация на южнокорейската медия Daily NK, която се позовава на източници.Daily NK допълва, че тоалетната не може да се използва от други хора, тъй като ги грози тежко наказание. ", "date": "2018.04.26", "title": "Ким Чен-ун отива на срещата в Южна Корея с лична тоалетна"}
{"url": "https://news.bg/economics/kevr-pita-ofitsialno-za-sdelkata-za-chez.html", "text": "Комисията за енергийно и водно регулиране ще поиска официален писмен отговор от чешката компания ЧЕЗ дали сделката за продажбата на българските й активи е окончателно приключена или не. Това каза председателят на енергийния регулатор Иван Иванов.От отговора на чехите ще зависят и следващите действия на Комисията, на която . Все още не е ясно обаче какви точно ще са тези правомощия, посочи Иванов.\"Нямаме яснота по причина, че нашето настояване в текстовете на закона да се разпишат критериите и параметрите, по които Комисията за енергийно и водно регулиране да вземе подобно решение, не беше направено. Очевидно, решението ще се взема въз основа на становища в писмен вид, официални, от всички държавни органи и организации, които имат отношение не само към тази сделка, но и към съответно бъдещи сделки, за които трябва да се произнася Комисията за енергийно и водно регулиране\", коментира Иван Иванов.Той поиска да се изчака публикуването на Закона в Държавен вестник и след това комисията да прецени възможностите, които има.Припомняме, и в пленарна зала днес , че с промените се дава възможност на регулатора да проверява сделки като тази между ЧЕЗ и \"Инерком България\".Юристи обаче щели да кажат дали новите текстове могат да действат със задна дата и да повлияят на сделката с \"Инерком\".Добрев обаче смята, че . Иначе той има съмнения около промените.Според него текстовете кога КЕВР ще разваля сделка и кога ще я одобрява не са прецизни, което обаче можело да се уреди в поднормативните актове.Припомняме, че след като на 22 февруари 2018 г. стана ясно, че чешката ЧЕЗ е одобрила , последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала Гинка Върбакова заяви, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.", "date": "2018.04.26", "title": "КЕВР пита официално за сделката за ЧЕЗ"}
{"url": "https://news.bg/int-politics/v-rumaniya-besni-ot-plan-na-pravitelstvoto-da-se-otarve-ot-2000-mechki.html", "text": "Правителството на Румъния обяви, че страната трябва да намали броя на кафявите мечки с 2000 индивида през следващото десетилетие, за да защити съществуващата популация на мечките, съобщава \"Асошиейтед прес\".Министерството на околната среда на страната уточни, че през 2016 г. в Румъния е имало между 6050 и 6640 кафяви мечки. Според ведомството 4000 мечки били оптималната бройка от \"екологична, социална и икономическа гледна точка\".Допълва се, че мечките нахлуват в райони, където живеят хората.Министерството е предложило лова като един от начините да се отърве от мечките, предизвиквайки критики от страна на организации за защита правата на животните. Румънският клон на природозащитната организация WWF подчерта, че предложението нарушава правилата на Европейския съюз по отношение \"строго защитените видове\".Друга зелена организация предупреждава, че предложението на правителство ще доведе до \"открит ловен сезон... като това пренебрегва истинските причини за проблема\", които са загубата на местообитания.", "date": "2018.04.26", "title": "В Румъния бесни от план на правителството да се отърве от 2000 мечки"}
{"url": "https://news.bg/regions/mrrb-pravi-vik-fond-s-50-mln-lv-godishno-za-malkite-naseleni-mesta.html", "text": "Министерството на регионалното развитие и благоустройството (МРРБ) ще създаде ВиК фонд, чрез който да се финансират проекти в малки населени места без достъп до европейски средства. Това съобщи днес министърът на регионалното развитие и благоустройството Николай Нанков.Фондът ще бъде генериран от т.нар. \"такса солидарност\". Тя ще бъде в размер на 8-10 ст./куб.м вода, като се очаква така да бъдат генерирани между 50-55 млн. лв. на годишна база, които да се влагат в него. Това няма да доведе до оскъпяване на заплащаната от потребителите такса, а ще се прави чрез отчисления, увери министърът. Преди да заработи фондът, обаче, трябва да бъдат направени изменения в Закона за водите и да бъде приет подготвяният в момента нов Закон за ВиК, каза още той.Министър Нанков обърна внимание, че европейските средства не трябва да са панацея, а разполагаемият ресурс по линия на Оперативна програма \"Околна среда 2014-2020 г.\" трудно може да реши проблемите в отрасъла.Затова средствата в бюджета на Министерството на регионалното развитие и благоустройството през тази година са увеличени от 12 млн. лв. на 18 млн. лв. Увеличение се предвижда и в бюджета за следващата година, съобщи още той. Според него средства трябва да бъдат насочвани там, където има добре обоснован анализ разходи/ползи, както и прогнози за демографската картина. Трябва да съчетаваме подобни проекти с други, които се финансират с публичен ресурс - преди да модернизираме републикански път или градска среда, първо трябва да се обнови ВиК инфраструктурата, заяви още министърът.", "date": "2018.04.26", "title": "МРРБ прави ВиК фонд с 50 млн. лв. годишно за малките населени места"}
{"url": "https://news.bg/regions/nikolay-nankov-proektna-kompaniya-shte-gradi-mostove-po-dunav.html", "text": "До края на годината се очаква да бъде създадена проектна компания за изграждане на нови мостове по р. Дунав.Това разкри пред депутатите регионалният министър Николай Нанков.Той уточни, че идеята е съвместна с министъра на транспорта, информационните технологии и съобщенията Ивайло Московски. През месец май ще проведем среща с посланика на Румъния и до месец след това ще бъде структурирана работна група, която да работи по подготовката на проектите, коментира регионалният министър.При проявен инвестиционен интерес, на концесия могат да бъдат предложени съоръженията при Русе, Силистра и Никопол, съобщи още министър Нанков. Към втория мост при Русе, който ще бъде само с шосейна част, има най-голям интерес, а проектът за бъдещо съоръжение край Силистра е в най-напреднал етап, допълни той.В отговор на въпрос дали прерайонирането на страната е дискутирано с европейската комисия министър Нанков посочи, че България трябва да изпълни всички предварителни условия на ЕС за бъдещия програмен период, едно от които е статистическите райони да отговарят на изискванията на Евростат. Затова ще бъде направена промяна и в Закона за регионалното развитие.Николай Нанков информира народните представители и че предсрочно - до месец август или септември т.г. ще приключи рехабилитацията и разширяването на пътя между Пловдив и Асеновград.През месец май трябва да започне рехабилитация на трасето от пътя между Княжево и п.в. \"Даскалово\" на територията на област Перник. В момента Агенция \"Пътна инфраструктура\" съгласува с КАТ временната организация на движение. В участъка ще бъде изградена система за реверсивно движение. Светофарни уредби ще регулират движението според натовареността. За да не се затруднява допълнително трафика в района, ще се работи основно в тъмната част на денонощието, коментира регионалният министър.", "date": "2018.04.26", "title": "Николай Нанков: Проектна компания ще гради мостове по Дунав"}
{"url": "https://news.bg/int-politics/na-13-yuli-tramp-katsa-v-london.html", "text": "На 13 юли ще започне визитата на президента на САЩ Доналд Тръмп във Великобритания, разкрива Ройтерс. Агенцията се позовава на говорителката на Белия дом Сара Сандърс.Новината за предстоящото посещение бе потвърдена от британския посланик в САЩ Ким Дарък и от Даунинг стрийт 10.Дипломатически източници уточняват, че посещението на Тръмп на Острова ще е работно, а не държавна визита. В момента не е известно дали президентът на САЩ ще бъде приет от кралицата или друг член на кралското семейство.Визитата на Тръмп може да породи протести. През януари планирана визита на Тръмп в Лондон бе отменена, припомня Ройтерс.Великобритания обаче разчита много на своя съюзник за периода след Брекзит и се надява да подпише с Вашингтон широкообхватно търговско споразумение.", "date": "2018.04.26", "title": "На 13 юли Тръмп каца в Лондон"}
{"url": "https://news.bg/world/ek-podkrepi-vaksinite.html", "text": "Европейската комисия (ЕК) публикува набор от препоръки за засилване на сътрудничеството в ЕС в борбата срещу болестите, предотвратими чрез ваксинация. Това е отговор на призива на председателя на ЕК Жан-Клод Юнкер в неговото обръщение за състоянието на Съюза 2017 г. да се предприемат действия, за да се подобри ваксинационното покритие и да се гарантира, че всеки в ЕС има достъп до ваксини.Това съобщиха от пресслужбата на ЕК.Комисарят по въпросите на здравеопазването и безопасността на храните Витянис Андрюкайтис заяви: Ваксинацията е една от най-ефикасните и икономически ефективни мерки в областта на общественото здраве, разработени през 20-и век. Като лекар смятам, че е разочароващо да виждаме как умират деца, защото хората не се ваксинират или се колебаят дали да се ваксинират, или защото не достигат ваксини. Националните граници не могат да спрат разпространението на инфекциозните болести. Ниският имунизационен статус на една държава - членка излага на риск здравето и безопасността на гражданите в целия ЕС. Сътрудничеството в тази област е в наш общ интерес. Да предпазим нашите деца, като ги ваксинираме!Благодарение на ваксинацията всяка година между 1 и 3 милиона души продължават да живеят. Световната здравна организация прогнозира, че през следващото десетилетие ваксините ще спасят живота на още 25 милиона души. Въпреки това по данни на ECDC поради недостатъчно ваксинационно покритие в редица държави от ЕС са налице безпрецедентни взривове от морбили и в тях отново се появяват други болести, предотвратими чрез ваксинация и водещи до смърт на деца и възрастни в ЕС.Предложението на Комисията е насочено към три основни стълба на действие:1. преодоляване на колебанията относно ваксините и подобряване на ваксинационното покритие;2. устойчиви политики за ваксинация в ЕС; 3. координация и принос на ЕС към световното здравеопазване.С предложението се отправя призив към Комисията и държавите членки да изпълнят 20 действия, сред които:По последни данни, събрани от Европейския център за профилактика и контрол върху заболяванията (ECDC), броят на случаите на морбили продължава да расте в редица държави от ЕС и ЕИП. За 12-те месеца между 1 март 2017 г. и 28 февруари 2018 г. чрез Европейската система за наблюдение е докладвано за 14 813 случая на морбили. В 86 % от случаите, за които е налице информация за ваксинационния статус, лицата не са били ваксинирани. Освен това по оценки на ECDC всяка година най-малко 40 000 души умират от грип, което отчасти се дължи на ниското ваксинационно покритие.Предложението на Комисията ще бъде обсъдено в рамките на Съвета с цел то да бъде прието до края на 2018 г. и да влезе в сила незабавно. След това на всеки три години Комисията ще докладва относно постигнатия напредък по изпълнението на препоръката. Освен това в рамките на цикъла State of Health in the EU (Състояние на здравеопазването в ЕС) Комисията ще изготвя доклад относно Доверието във ваксините в ЕС.Препоръките на Комисията относно болестите, предотвратими чрез ваксинация, черпят от редица съществуващи политики и проекти на ЕС в областта на ваксинацията. Сред тях са Препоръката на Съвета относно ваксинирането срещу сезонен грип от 2009 г.,Споразумението за съвместно възлагане на обществени поръчки, създадено по силата на Решение № 1082/2013/ЕС за сериозните трансгранични заплахи за здравето, и Съвместното действие за ваксинация, което е съфинансирано от здравната програма за периода 2014—2020 г. и чието изпълнение ще започне през идните месеци, като наред с други въпроси неговата цел е да спомогне за преодоляването на колебанията относно ваксините.", "date": "2018.04.26", "title": "ЕК подкрепи ваксините"}
{"url": "https://news.bg/world/ukrayna-garantira-izuchavaneto-na-balgarski-ezik.html", "text": "Българчетата ще могат да изучават родния си език в украинските училища и при новия образователен закон в Украйна, предаде БНР.Това се казва в декларация, подписана днес от министрите на образованието Красимир Вълчев и Лилия Гриневич.\"Освен това сме готови да разширим тези възможности, така че децата да се обучават на родния си език, като започнем от началните училища и продължавайки изучаването на няколко предмета на български\", увери Гриневич след среща в Министерския съвет с вицепремиера Валери Симеонов.Симеонов заяви, че България подкрепя териториалната цялост на Украйна.\"Агресивното завземане на Крим и райони в Източна Украйна, където и към момента се води една война, в която падат невинни жертви - считаме това за един недопустим и ретрограден политически акт на Русия и заставаме изцяло в подкрепа на справедливата борба за независимост на украинската държава\", заяви българският вицепремиер.България и Украйна ще работят заедно, за да се разширят възможностите на българското малцинство в страната да изучава своя роден език. Това беше потвърдено на среща при президента Румен Радев с украинския министър на образованието и науката Лилия Гриневич.Съхраняването на административната цялост на историческия Болградски регион, в който живеят много наши сънародници в Украйна, също беше потвърдено на срещата.Президентът Радев заяви подкрепата на страната ни за задълбочаване на сътрудничеството на Киев с ЕС.", "date": "2018.04.26", "title": "Украйна гарантира изучаването на български език"}
