{"url": "https://news.bg/economics/otnovo-predlagat-tavan-za-keshovite-plashtaniya-ot-5000-lv.html", "text": "Министерството на финансите публикува предложение за промяна на Закона за данък върху добавената стойност. Ако бъдат одобрени, промените ще доведат до изменения на още няколко законови акта, включително Закона за ограничаване на плащанията в брой, съобщи \"Дневник\".Отново се предлага таванът за плащанията в брой да се намали от 10 хиляди на 5 хиляди лв.От ведомството обосновават предложението със стремеж към намаляване на сивата икономика и изтъкват, че то съответства на практиката в другите страни от Европейския съюз, \"където прагът за плащанията в брой е в диапазон от 2 хиляди до 3 хиляди евро\".Предвижда се ограничението да се прилага и в случаите на плащания в чуждестранна валута, когато левовата им равностойност е равна или надвишава 5 хил. лв. по курса на Българската народна банка в деня на плащането.Според финансовото ведомство не се очаква увеличение на административната тежест, нито увеличение на разходите за администриране след въвеждането на мярката.За последно подобен законопроект имаше през юни, като правителството предложи ограничение на плащанията в брой до 5 хиляди лева от август, от началото на 2018 г. то да стане 3 хиляди лева., а година по-късно - хиляда лева. Впоследствие обаче Народното събрание отхвърли законопроекта.С промяна в Закона за данъците върху доходите на физическите лица (ЗДДФЛ) пък се предвижда да отпадне отстъпката при подаване на данъчна декларация онлайн.В момента при подаване на декларацията по електронен път до 31 март се ползва отстъпка от данъка, който се дължи за последните три месеца от предходната година. Министерството мотивира промяната с възможността годишната данъчна декларация да се подава от всички по електронен път. Според ведомството след промяната в бюджета за 2018 г. ще постъпят допълнителни приходи в размер на 1.2 милиона лева.", "date": "2017.09.14", "title": "Отново предлагат таван за кешовите плащания от 5000 лв. "}
{"url": "https://news.bg/crime/globiha-s-1-000-lv-stopanin-na-ovcharka-zaradi-nahapana-zhena.html", "text": "Съдът призна за виновен Рангел Р., обвинен от Районна прокуратура - Радомир за причиняване по непредпазливост на средна телесна повреда.На 22 февруари, в с. Негованци, подсъдимият допуснал собственото му куче от порода средноазиатска овчарка да влезе в двора на съседа и да нахапе намиращата се там жена.От деянието не са настъпили имуществени вреди.Рангел Р. е освободен от наказателна отговорност с налагане на административно наказание \"глоба\" в размер на 1000 лв.", "date": "2017.09.14", "title": "Глобиха с 1 000 лв. стопанин на овчарка заради нахапана жена"}
{"url": "https://news.bg/world/mariya-gabriel-polozhi-kletva-kato-evrokomisar.html", "text": "Българският еврокомисар по въпросите на цифровата икономика и общество Мария Габриел положи тържествена клетва в Съда на ЕС в Люксембург.Това бе последната процедурна стъпка от процеса на утвърждаването й като член на Европейската комисия.С клетвената декларация, произнесена от Мария Габриел пред членовете на Съда на ЕС, сред които и българските съдии Александър Арабаджиев и Любомир Корнезов, тя пое ангажимент да спазва Договорите и Хартата на основните права на Европейския съюз при изпълнението на всички свои функции и да изпълнява задълженията си при пълна независимост, в общ интерес на съюза.В декларацията се казва още, че при изпълнението на своите задачи, комисарят се задължава да служи на всички европейски граждани, а не на правителства, институции, служби или агенции.\"\", каза Габриел след церемонията.\"\", коментира още тя.На събитието присъстваха българският член на Европейската сметна палата Илияна Иванова и български граждани, работещи в евроинституции в Люксембург.", "date": "2017.09.14", "title": "Мария Габриел положи клетва като еврокомисар"}
{"url": "https://news.bg/world/mey-zashtiti-yadrenata-sdelka-s-iran-na-sreshta-s-tilarsan.html", "text": "Британският премиер Тереза Мей подчерта важността на международното ядрено споразумение между Иран и световните сили от 2015 г. по време на кратка среща с държавния секретар на САЩ Рекс Тилърсън на \"Даунинг стрийт\" 10, информира Ройтерс.Тилърсън е на посещение на Острова, за да обсъди с колегите си спасителните операции след урагана \"Ирма\", ядрената програма на КНДР и за да се срещне с външните министри на няколко държави във връзка с политическата безизходица в Либия.Въпреки че официално не е в дневния ред на посещението му, въпросът за Иран беше повдигнат по време на срещата между Тилърсън, Мей и британски съветник по сигурността.\"\", каза говорител на британския премиер.Американският президент Доналд Тръмп многократно повтори, че ядрената сделка е \"катастрофа\" и ще ревизира позицията на САЩ. Той разглежда стратегия, която може да позволи по-агресивен отговор на Вашингтон срещу Техеран.Тилърсън обаче публично заяви, че не е съгласен с възгледа на президента за ядреното споразумение.\"Т\", добави говорителят.По график Тилърсън ще се срещне с британския си колега Борис Джонсън и с представител на френското правителство, за да обсъдят \"Ирма\" и КНДР. След това тримата ще се присъединят към външните министри на Италия, Египет и ОАЕ, за да обсъдят Либия с посланика на ООН Гасан Саламе.", "date": "2017.09.14", "title": "Мей защити ядрената сделка с Иран на среща с Тилърсън"}
{"url": "https://news.bg/regions/ekootsenka-za-lot-3-3-na-am-struma-ochakvat-prez-oktomvri.html", "text": "Решението на екоминистерството за оценката за въздействие върху околната среда (ОВОС) за участъка от магистрала \"Струма\" през Кресненското дефиле се очаква през октомври, съобщиха от МОСВ.Над 40% от дейностите по лот 3.3 Кресна - Сандански от магистралата вече са изпълнени. ОВОС и окончателния вариант на трасето са за лот 3.2 от АМ \"Струма\", коментира министърът на регионалното развитие и благоустройство Николай Нанков. По-рано през деня той заедно с председателя на УС на Агенция \"Пътна инфраструктура\" инж. Дончо Атанасов инспектира напредъка по изграждането на лот 3.3 от магистралата Кресна - Сандански.На 25 септември трима български министри ще се срещнат с еврокомисарите Корина Крецу и Кармену Вела в Брюксел. Това е втората среща на екоминистъра Нено Димов, на транспортния му колега Ивайло Московски и на министъра на туризма Николина Ангелкова с представителите на ЕК в рамките на два месеца. Първият път представихме пътната карта за реализирането на проекта и графика за провеждане на обществени обсъждания. Сега ще представим резултатите, уточни Нанков.Регионалният министър очаква, ако има обжалване на процедурата, то да бъде кратко, така че да се вместят в сроковете.Припомняме, по-рано днес  върху Закона за опазване на околната среда и водите, с което се разрешава двуинстанционното, вместо трийнстанционно обжалване на ОВОС на големи инвестиционни проекти.Нашата глобална цел е през 2019 г. да започнем строителството на лот 3.2 Крупник - Кресна, така че да не връщаме средства и до края на 2023 г. да имаме изцяло завършена магистрала \"Струма\", заяви регионалният министър.От протоколите на проведените обществени обсъждания става ясно, че местната общност заедно с властта, се е обединила, с малки изключения, около вариант Г 10.50. В него са заложени две отделни платна на магистралата. Този вариант е приоритетен за АПИ във всички финансово-икономически и технологични анализи, обяви Нанков в отговор на въпрос.Предвидено е свързване на двете платна чрез изграждането на пет пътни възела. Те ще позволят на селскостопанските производители да стигат до терените си, посочи министърът. Предвидени са места за тържища и четири паркинга, като два от тях са проектирани и включени са в ОВОС. Две подобни зони ще бъдат изградени и на територията на община Симитли, в рамките на лот 3.1, съобщи той.Според регионалния министър е била слаба подкрепата на екологичните аргументи в подкрепа на варианта с изграждане на две платна на магистралата извън дефилето, на изток от Кресна.Ще помолим компетентните органи да направят проверка за това как са събрани подписите в организираната от екологичните организации подписка в Кресна и дали подписалите се знаят за какво са се подписали, обяви министърът на регионалното развитие и благоустройството. От хората, с които сме разговаряли, имаме информация, че са ги карали да се подписват като на присъствен лист на влизане в сградата на общинската администрация, обясни той.Има събрана подписка с над 5000 подписа в защита на източния вариант, информира Нанков.Министърът напомни, че източният вариант на трасе на лот 3.2 предвижда всякакви възможности за правене на бизнес от местната общност, изправяне на виражи, поставяне на мантинели и изграждане екологична инфраструктура. Освен това 50% от трафика ще бъде изведен извън дефилето, като там движението ще бъде еднопосочно, обясни Нанков.Ще изпълним проекта в срок, с европейско финансиране и съфинансиране от националния бюджет, обеща той.По време на инспекцията на лот 3.3 Кресна - Сандански на магистралата стана ясно, че е изпълнена над 40% от общия обем работа. Полагането на първите пластове асфалт по него ще започне до края на септември. Ако се работи със същия темп и археолозите се справят, още до края на следващата година той може да бъде завършен, съобщи министър Нанков.Завършено е разчистването на площадката, изкопа на хумус. Работи се по насипи на директното трасе, пътен възел \"Струмяни\", на две площадки за отдих и т. н.Завършени са мостовете над реките Злинска, Градешка и Потока, мостът на пътен възел \"Струмяни\", както и 8 селскостопански подлеза и надлеза. Изпълнени са над 70 водостоци, съоръжения за животни и преминавания на отводнителни канали, армонасипни стени, завършена е реконструкцията на два газопровода.Продължава работата на 11 съоръжения - на виадукт при 418-ти километър, на 2 моста над р. Струма, на 3 моста над река Санданска Бистрица, на надлеза над ж. п. линията София - Кулата при 415-ти км и т. н.Изпълнител на лот 3.3 е Консорциум \"Струма Лот 3.3\". В него участват: \"ГБС инфраструктурно строителство\" АД, \"Пътстрой 92\" АД, \"Главболгарстрой\" АД и \"Геострой\" АД. Стойността на договора е 234 123 012 лв. без ДДС. Строителният надзор ще осъществява \"Пътинвестинженеринг\" АД. Техният договор е за 2 998 161.28 лв. без ДДС.Лот 3.3 от км 397+000 до км 420+624 е част от проекта: АМ \"Струма\" - лот 3.1, лот 3.3 и тунел \"Железница\". Той се съфинансира от Кохезионния фонд на Европейския съюз и националния бюджет чрез ОП \"Транспорт и транспортна инфраструктура\" 2014-2020 г.Автомагистрала \"Струма\" - от Даскалово до границата с Гърция, е с обща дължина 150 км. Тя е част от коридор \"Ориент/Източно Средиземноморие\". Той свързва Видин с Кулата, и по нея преминава пътният трафик за Гърция. Направлението се използва като най-кратък маршрут между Западна, Централна Европа и Бяло море, а също и като връзка на Европа с Азия.", "date": "2017.09.14", "title": "Екооценка за лот 3.3 на АМ \"Струма\" очакват през октомври"}
{"url": "https://news.bg/comments/ne-prelya-li-veche-chashata-s-fonda-za-lechenie-na-detsa.html", "text": "Шест месеца около Център \"Фонд за лечение на деца\" (ЦФЛД) цареше подозрителна тишина. Понеже сме запознати с историите на фонда, можем да сметнем, че това е добър знак. Няма скандали, няма възмутени родители, Общественият съвет работи ефективно, лекуват се деца, предимно у нас, по-рядко в чужбина.Изглеждаше като че ли новият директор д-р Тинка Троева (назначена от служебния министър Семерджиев на мястото на проф. Пилософ) си върши работата добре. Което, от друга страна, не е добре, защото и Павел Александров си вършеше работата добре, но го изведоха с белезници от офиса на фонда. Този път поне ни спестиха семплата сценка с нахлуването на маскирани полицаи в Центъра.Заповедта за уволнение беше връчена в деловодството на МЗ бързо и тихо, но пък за завиден брой нарушения, които, оказа се, д-р Троева е извършвала системно от началото на мандата си до момента. Чашата на здравния министър д-р Николай Петров преляла, когато директорката издала заповед за финансиране на лечението на малко дете, което се нуждае от спешна чернодробна трансплантация в чужбина. Интересното в случая е, че за да се задвижи процедурата, трябва да бъде подписан формуляр S2 (един документ, около който редовно има скандали), което е в правомощията на министъра на здравеопазването.Тази промяна в правилника беше направена по времето на Петър Москов, за да спрат \"самодейните\" издавания на формуляра, който осигурява възможност на българчетата да бъдат лекувани на преференциални цени в европейски клиники, при съфинансиране от НЗОК. На практика става така, че министър Петров подписва формуляр, който по-късно юристите на ведомството обявяват за незаконосъобразен (?!), но кой знае защо виновен е не този, който го е подписал, а д-р Троева, която има само правото да администрира процедурите по издаването му. И тя е напълно в правото си да търси реабилитация по съдебен път. И е напълно възможно да я получи...Да погледнем конкретното \"нарушение\", което е едно от многото, както разбираме от аргументите за уволнението. Става дума за 5-месечно бебе, което се нуждае от спешна трансплантация на черен дроб, защото състоянието му опасно се влошава. Изгледите са детето да бъде излекувано и да води пълноценен живот, специалистите в Германия са обнадеждени, като че ли всичко е наред. Но националният консултант по трансплантации проф. Любомир Спасов е на друго мнение - операцията може и трябва да бъде извършена в България, защото ние имаме нужния капацитет и опит да го направим, вероятно в Правителствена болница, която той оглавява.Досегашна практика на фонда е деца на възраст до 3 години да бъдат насочвани за трансплантация само в чужбина, защото у нас няма капацитет за благополучен изход на подобно лечение в ранна възраст. Но това явно не е аргумент за повелите битка за усвояване на средства български специалисти. Поведението на споменатия национален консултант не изненадва. Той беше човекът, заради когото се забави и лечението на малкия Байрям, който също се нуждаеше от трансплантация преди месеци и докато медицинските корифеи си чешеха егото, детето се влошаваше. Е, след мощен медиен шум се наложи да бъде признато, че у нас не може да се проведе такова лечение. Но... беше загубено време, пострада дете, което в случая като че ли беше последна грижа.Здравният министър проф. Петров е анестезиолог, който респектира с професионализма си, национален консултант по анестезиология и интензивно лечение, международно признат специалист, доскорошен директор на ВМА и председател на Етичната комисия по трансплантация към министерството на здравеопазването.Като такъв би трябвало да е напълно наясно с етичния аспект на случаи като този. Ако е в състояние да превъзмогне професионалната си солидарност с някои свои колеги и да постави здравето на пациента над битките им за средства и влияние. Жалко е да гледаш как човек, който наистина е спасявал животи, се превръща в марионетка, заради безсилието си да озапти агресивните попълзновения към \"детската здравна каса\", както наричат още фонда.Разговорите за морал и хуманност вече са срамни.Едва ли има по-убедително доказателство за това от периодичните скандали с Центъра, създаден уж, за да има повече живи и здрави деца. Иначе в принципите за работа на Обществения съвет към ЦФЛД е написано: \"Българската държава признава правото на детето да се ползва от най-високия достижим стандарт на здравословно състояние и от здравните услуги за лечение на заболяванията и за възстановяване на неговото здраве, като се стреми да осигури никое дете да не бъде лишено от правото си на достъп до такива здравни услуги.\"Глупости!", "date": "2017.09.14", "title": "Не преля ли вече чашата с Фонда за лечение на деца?"}
{"url": "https://news.bg/crime/30-godishna-s-uslovna-prisada-za-ptp-s-dvama-zaginali-na-zhp-prelez.html", "text": "Окръжен съд - Бургас осъди подсъдимата Габриела К. на \"Лишаване от свобода\" за срок от 3 години, като отложи изпълнението на наложеното наказание за срок от пет години. Съдът лиши подсъдимата от правото да управлява моторно превозно средство за срок от пет години.Вииновна е в това, че на 3 април 2015 г., на железопътен прелез, по пътя град Карнобат - село Лозарево, където се пресичат железопътна линия и път, с железопътен прелез съоръжен с автоматична прелезна сигнализация, при управление на моторно превозно средство нарушила правилата за движение.Шофирайки автомобила си подсъдимата не проявила повишено внимание, дали преминаването през прелеза е безопасно, в резултат на което последвало пътнотранспортно произшествие с пътнически влак, вследствие на което, по непредпазливост причинила смърт на две лица - Ф. Х. и Н. Х., както и средна телесна повреда на едно лице - С. И.Присъдата на Окръжен съд - Бургас може да бъде обжалвана или протестирана в 15-дневен срок пред Апелативен съд - Бургас.", "date": "2017.09.14", "title": "30-годишна с условна присъда за ПТП с двама загинали на жп прелез"}
{"url": "https://news.bg/crime/po-shest-godini-zatvor-za-trimata-siriytsi-obvineni-v-terorizam.html", "text": "Специализирания наказателен съд осъди тримата сирийци Алмохаммад Абдулхамид, Ал Абдалах Фади и Ал Фанди Ясим на по 6 години затвор при първоначален строг режим.Магистратите приеха, че те са виновни за това, че са преминали границата на България с цел тероризъм, но не ги призна за виновни за това, че са членове на терористични организации.Каква е разликата между това за какво ги оневиниха и за какво точно получиха присъди, ще стане ясно след като станат ясни мотивите на съда, обясни адвокат Людмил Рангелов пред журналисти след съдебното заседание днес.По думите му това е първото дело за тероризъм от този вид.Решението не е окончателно. А адвокат Рангелов заяви, че ще обжалват присъдите.В съдебната зала и .Пред съда Ал Фанди Ясим заяви: \"Само казвам, че не съм терорист\". Абдулхамид каза, че пътувал към Сирия, за да види болната си майка и също не е терорист. Ал Фади обясни пред магистратите, че пътуването му е продиктувано от това да види своя близка, която е болна.\"Думичката тероризъм я чухме едва когато бяхме в стаите за разпит\", допълни той.От държавното обвинение посочват като основни доказателства снимки на бойци от терористичните организации, намерени в мобилните им телефони и комуникацията им чрез смс-и с неустановени по делото лица.Адвокатите на тримата обвинени отхвърлиха обвиненията и посочиха, че няма доказателства срещу клиентите им да са искали да се присъединят към терористична организация. Според тях и според експертизата не може да се приеме, че подсъдимите имат симпатия, а камо ли съпричастност към терористични организации. По снимките от мобилните им телефони също не може да се направи такъв извод.Адвокат Ивайло Абаджиев, който е защитник на Ал Абдалах Фади посочи, че само на отказа да ядат свинско, за това, че са с брада и лошо се изказали за президента на Египет, не може да се счита, че са имали намерения да се присъединят към ИДИЛ.Припомняме, това е втора присъда у нас за тероризъм - през юни месец , получи присъда от четири години лишаване от свобода. Специализираният наказателен съд призна за виновен 21-годишният българин с австралийски паспорт, роден във Виетнам, за подготовка на терористичен акт в Германия. Това е първата присъда от български съд за тероризъм.  по обвиненията в края на септември месец миналата година.Другото дело, което се води за тероризъм от български съд, . ", "date": "2017.09.14", "title": "По шест години затвор за тримата сирийци, обвинени в тероризъм"}
{"url": "https://news.bg/world/ukrayna-privetstva-komentara-na-putin-za-miroopazvashti-sili-na-oon-v-donbas.html", "text": "Украйна приветства коментара на руския лидер Владимир Путин, че е отворен за разполагане на миротворци на ООН в контролираните от сепаратистите райони в Източна Украйна, но руски войници не трябва да участват в такава операция, информира Ройтерс.Путин заяви пред германския канцлер Ангела Меркел в понеделник, че мироопазващи сили на ООН могат да бъдат разположени не само на фронта в Донбас, но и на други места, където действат наблюдатели от Организацията за сигурност и сътрудничество в Европа.Константин Елисеев, съветникът на украинския президент Петро Порошенко по външнополитическите въпроси, заяви, че коментарите на Путин са добър знак, но \"дяволът е в детайлите\"., добави той.\"\", изтъкна Елисеев.В понеделник външният министър на Германия Зигмар Габриел заяви, че санкциите срещу Русия постепенно трябва да бъдат отменени, ако споразумението за спиране на огъня бъде приложено.Но съветникът на Порошенко отговори, че санкциите трябва да останат в сила, докато мирното споразумение от Минск не бъде напълно приложено.\"\", призова Елисеев.", "date": "2017.09.14", "title": "Украйна приветства коментара на Путин за мироопазващи сили на ООН в Донбас"}
{"url": "https://news.bg/world/dizelgeyt-da-ne-se-povtarya-prizova-merkel-i-otkri-avtosalon-frankfurt-2017.html", "text": "Канцлерът Ангела Меркел призова германската автомобилна индустрия да предприеме действия за възстановяване на доверието в сектора, след като \"Дизелгейт\" се оказа ключов въпрос по време на предизборната кампания, информира ДПА.Автомобилната индустрия бързо трябва да си възстанови доверието, каза Меркел в реч при откриването на ежегодния Автосалон Франкфурт 2017, който тази година включва около 1000 автомобила от 39 държави.67-то изложение се провежда две години, след като германският производител \"Фолскваген\" призна, че е манипулирал тестове за емисиите от двигателите на повече от 11 милиона автомобила по света.\"\", изтъкна канцлерът, имайки предвид автомобилните производители, замесени в манипулирането на дизеловите двигатели.Обаче аферата се появи като важен въпрос преди парламентарните избори на 24 септември на фона на заплахите от страна на градските власти да забранят придвижването на автомобили с дизелови двигатели в центъра на градовете, за да се намалят нивата на замърсяване на въздуха.\"\", призова Меркел при откриването на автосалона.В същото време тя описа автомобилния сектор, който е наел около 800 000 души, като \"ключова индустрия\" и \"силен икономически мотор\".", "date": "2017.09.14", "title": "„Дизелгейт” да не се повтаря, призова Меркел и откри Автосалон Франкфурт 2017"}
{"url": "https://news.bg/world/kremal-obvini-zapada-che-nagnetyava-strastite-okolo-ruskite-voenni-igri.html", "text": "Русия обвини Запада в \"нагнетяване на страстите\" около започналите днес руско-беларуски военни учения, съобщава Ройтерс.Ученията \"Запад\" започнаха днес и ще продължат до 20 септември. Те ще се проведат в Беларус, Западна Русия, Калининград и в Балтийско море.\"\", каза говорителят на Кремъл Дмитрий Песков.\"\", увери той.В даден етап от ученията руският президент Владимир Путин може да ги посети, разкри говорителят.НАТО отблизо следи ученията. Страни членки на организацията обявиха, че в игрите ще участват около 100 000 военнослужещи, докато официално Москва съобщава за 12 700.", "date": "2017.09.14", "title": "Кремъл обвини Запада, че нагнетява страстите около руските военни игри"}
{"url": "https://news.bg/politics/na-kragla-masa-partii-i-organizatsii-boryat-koruptsiyata.html", "text": " За ефективна борба с корупцията се обявиха партии и организации на кръгла маса, на която беше обсъдена антикорупционната политика и реформата в съдебната система, организирана от фондация \"Конрад Аденауер\" и \"България на гражданите\". На събитието присъстваха Торстен Гайслер, представители на \"Движение България на гражданите\", ДСБ, СДС, БНД, БДФ, Глас народен, БСДП, РДП, Обединени земеделци, Антикорупционен фонд, политолози и граждани.Нужна е критична маса хора, за да вървим напред, категорична е Меглена Кунева, председател на \"Движение България на гражданите\". \"Плаши ме това, че БСП и ГЕРБ спорят кой ще назначава, а не как да се гарантира независимостта на органа\", коментира Кунева.В България ни трябва възможност за подаване на сигнали и включване на обществото в борбата с корупцията, категорична е Кунева. Тя добави, че стратегията за борба с корупцията, приета от предходното правителство не се следва и вече не функционират ключови съвети като антикорупционния и гражданския.България е на второ място по корупция в ЕС и на година от корупция се губят между 4,5 и 19 млрд лева. Тази картина трябва да бъде променена, заяви при откриването на дискусията заместник-председателят на ДБГ Димитър Делчев.Според Делчев има три пробойни в проектите на ГЕРБ и БСП - не се гарантира независимост на органа, няма мерки за постоянен контрол, не се предвижда овластяване на гражданите чрез защита на самоличността при подаване на сигнали. Той смята, че е нужно поне две от властите да избират ръководството на антикорупционния орган.Торстен Гайслер, ръководител на бюрото на фондация \"Конрад Аденауер\" в България, заяви, че борбата с корупцията е от ключово значение за развитието на всички сектори. Отклоняването на публични средства е в ущърб на обществото и благосъстоянието на гражданите.Гайслер подчерта, че през следващата годна ще бъде приета директива, чиято основна цел е прозрачността и според която всички обществени поръчки над определена сума ще трябва да бъдат провеждани електронно. Той коментира, че основна разлика между Германия и страните от Източна Европа са строгите наказания за държавни служители, участвали в корупция и даде пример, че в западната държава има дори и лишаване от пенсия. Димитър Божилов от ДСБ коментира, че партията не подкрепя предложените законопроекти. Смятаме, че се опъва чадър над сегашната система за преследване и разкриване на корупцията, което ще доведе до продължаване на съществуващото статукво. Това е рестарт на нищоправене, добави той.Първан Симеонов от Галъп Интернешънъл коментира последното проучване на агенцията, което показва, че обществото не прави разлика между политиците и корупцията и приема за еднакво корумпирани и управляващата, и опозиционната партия. Хората не искат да чакат, а да видят големите риби в затвора, добави той. Трябват активни действия и темата да не се оставя само на ГЕРБ и БСП.Йордан Нихризов от БСДП заяви, че реформата в съдебната система трябва да бъде продължена и да има гаранции за спазването на законите.Мирослава Петрова от Антикорупционен фонд коментира, че силният неправителствен сектор е важен за създаването на среда за борба с корупцията и ще продължат да събират и разкриват корупционни престъпления.Грета Ганева от Антикорупционен фонд коментира предлаганите законопроекти за борба с корупцията и каза, че събирането на неработещи органи няма да доведе до един функциониращ. Тя подчерта, че организацията работи и по анонимни сигнали и част от тях са добре аргументирани и водят до сериозни разследвания. ", "date": "2017.09.14", "title": "На кръгла маса партии и организации борят корупцията"}
{"url": "https://news.bg/regions/zashtitnitsite-na-bedechka-gotvyat-protest.html", "text": "В понеделник защитниците на парк \"Бедечка\" планират протест пред сградата на община Стара Загора.Пазителите на старозагорския парк \"Бедечка\" очакват общината да публикува Общия устройствен план (ОУП), за да видят дали от местната власт са се съобразили с техните искания. ОУП трябва да бъде гласуван на 28 септември, съобщиха пред News.bg от \"Запазете Бедечка\".Екопривържениците разчитат на съвестта на архитектите и общинарите, които да се съобразят с резултатите от местния референдум и с исканията на гражданите за повече зелени площи в Стара Загора.Планира се допълнителни сгради и застрояване на южната част, което няма нищо общо с референдума. Опасяваме се, че ще се опитат да заобиколят мнението на гражданите и на СОС, изказаха притеснението си от инициативата.Въпросът в референдума обхваща цялата територия на парка от 1960 година. Така бяха посочени границите на парка. Оказва се, че 1/3-та от южна част смятат да я оставят изцяло за застрояване.В северната част, при положение, че сега има забрана за строителство за цялата територия на парка има изключение за 8 парцела, което е от ноември 2016 г. За тях имаше разрешения преди гласуването на СОС.До края на 2018 г е строителната забрана за територията на парка, припомниха от \"Защитете Бедечка\". Въпреки това, някои от сградите, които се строят в Северната част на парка вече са нанесени са в кадастъра. Да бъдат съобразени границите на парка, както е гласувано в Референдума, настояват инициаторите за запазване на парка.Отменено по-рано през деня президентско вето върху Закона за околната среда и водите няма да се отрази на казуса Бедечка. Плановете, които очакваме, не се нуждаят от тази процедура, допълниха от \"Защитете Бедечка\".", "date": "2017.09.14", "title": "Защитниците на \"Бедечка\" готвят протест "}
{"url": "https://news.bg/world/kitay-zabranyava-targoviyata-s-virtualna-valuta.html", "text": "Регулаторите в Пекин ще спрат и след това ще затворят всички търговски платформи за виртуална валута в Китай, съобщава местната медия Yicai Global, позовавайки се на източник.В статията на медията се пояснява, че източникът е \"близък\" до регионален орган, който е въвлечен в реформата на финансовия сектор. По-рано подобна информация съобщиха и западни медии.Борсата за виртуална валута BTC China обяви, че ще спре търговията на 30 септември, позовавайки се на забрана на Банката на Китай.Същевременно най-популярната цифрова валута - bitcoin, записа най-дългия си спад от повече от година насам, предаде Bloomberg. Причина затова е затварянето на BTC China.От постигнатия връх от около 5 100 долара за монета в първия уикенд на септември криптовалутата се срина до 3 450 долара днес, или над 30%. Само днес спадът е 10 процентни пункта.", "date": "2017.09.14", "title": "Китай забранява търговията с виртуална валута?"}
{"url": "https://news.bg/world/ne-iskame-balgariya-i-rumaniya-v-shengen-namekna-berlin.html", "text": "Германският вътрешен министър Томас де Мезиер заяви, че е против бързото приемане на държави от ЕС като Румъния или България в Шенген без граничен контрол, информира ДПА.Макар че споделя вижданията на председателя на Европейската комисия Жан-Клод Юнкер, министърът поясни: \"Честно казано все още има дълъг път да се извърви\".В сряда Юнкер заяви пред Европейския парламент по време на ежегодната реч \"За състоянието на съюза\", че България и Румъния трябва да бъдат приети в Шенген. Той призова за премахване на граничния контрол между всички държави в ЕС.Мезиер също потвърди намерението Берлин да продължи контрола по германско-австрийската граница заради мигрантите.\"\", изтъкна той.Австрия също се обяви против присъединяването на нови държави към Шенген.По-рано днес Европейската комисия съобщи, че вече няма нужда от вътрешен контрол по границите, тъй като мигрантската вълна е стихнала.", "date": "2017.09.14", "title": "Не искаме България и Румъния в Шенген, намекна Берлин"}
{"url": "https://news.bg/crime/ima-migrantski-natisk-prez-cherno-more-prizna-valentin-radev.html", "text": "В България отчитаме известен натиск през Черно море, но той е много малък. Това коментира вътрешният министър Валентин Радев след дискусиите в ЕС по въпроси за състоянието на миграционните процеси, съобщиха от МВР. Натискът по море е отбелязан след пресичане на маршрута през Балканите, и с участието на НАТО, поясни Радев.Валентин Радев подчерта, че много добре работи споразумението между Турция и ЕС, включително и на двустранна основа. Успяваме да задържаме нелегални мигранти, дори и в международни води, при опит да стигнат Румъния, които връщаме и Турция приема веднага. По същия начин се процедира спрямо всички онези, на които е било отказано убежище или закрила.Благодарение на финансовата и експертна помощ от Европа, включително и от България, към момента около 7300 души са били върнати в страните по произход от либийските власти. Тази оценка е на италианския вътрешен министър за намаляване на натиска по Средиземноморието.Радев определи това като много добър знак и припомни, че през последните месеци със 70% е намалял и натискът върху нашата граница в резултат на усилията, положени от българските власти, финансовата помощ от ЕС, както и на изграденото временно инженерно съоръжение на българо-турската граница.В контекста на обсъжданията на въпросите за борбата с тероризма българският вътрешен министър изрази удовлетвореност от конкретността на разговорите, общата загриженост и стремежа за солидарен отговор на това явление.Министрите на вътрешните работи от ЕС са дискутирали и възможностите за ограничаване на радикализацията, както и ключовата роля, която има обменът на информация между държавите. \"България е сред страните, които осъществява активен обмен на ценна и качествена информация, и това е сред фокусите в работата ни\", подчерта министър Радев.Вътрешният министър категорично  практики по границата, каквито обвинения имаше от холандския евродепутат Кати Пири.Заради това Радев е предоставил на евродепутатите актуални данни. Той припомни също, че в охраната на българските граници от началото на годината са се включили 1029 представители на Фронтекс, само на българо-турската граница са работили 664 души. \"Няма нито един сигнал за нехуманно поведение или други укоряващи сигнали от представители на партньорски служби, които ни помагат\", заяви Радев.Министърът на вътрешните работи поздрави българските пожарникари с професионалния им празник - 14 септември, и отново сподели мнението, че е необходимо повишаване на заплатите на всички служители на МВР. \"Дебатите в Съвета за социално партньорство са кога и как това да бъде направено. На едно мнение сме, но е важно действията да бъдат обмислени и обвързани с политики\".Министър Радев коментира и друг актуален въпрос за страната ни от последните седмици. \"Уверен съм в професионализма и капацитета на експертния екип. Те работят по правилата, под ръководството на прокуратурата\".", "date": "2017.09.14", "title": "Има мигрантски натиск през Черно море, призна Валентин Радев"}
{"url": "https://news.bg/education/investirat-300-mln-leva-v-obrazovatelna-infrastruktura.html", "text": "Над 300 милиона лева ще бъдат инвестирани през следващата година в обновяване на образователната инфраструктура.Това обяви днес министърът на образованието и науката Красимир Вълчев след откриването на обновената сграда на Начално училище \"Св. Софроний Врачански\" във Враца, съобщиха от МОН.Училището, което догодина ще чества 110 години от създаването си, е обновено със 136 000 лева, отпуснати от МОН, след като покривът е бил разрушен. Сградата е изцяло санирана, подменено е вътрешното остъкление.В училището учат 411 ученици, а тази година са записани 89 първокласници. Имаме амбициозни деца и амбициозни родители, които са ключът за успехите ни, споделиха учителите. От 2001 г. училището работи по европейски образователни проекти.МОН е финансирало с 20 000 лева и разкриването на нова група във врачанската детска градина \"Европейчета\".Проблемите с обхващането на всички деца в предучилищна и училищна възраст в образователната система бяха акцент по време на работната среща с директори на детски градини и училища в област Враца. Мотивираните учители са основният фактор, увеличението на учителските заплати е ясно послание, че разчитаме на тях, посочи министърът.Поехме ангажимент да облекчим от административна работа на учителите и направихме първа сериозна крачка, каза Красимир Вълчев.От 3,5 до 4,5% се увеличава възможността за диференцирано заплащане, съобщи още министърът. Той апелира по този начин да се отчитат положените усилия на учителите.От догодина ще се промени формулата за финансиране, ще се отчитат и неравенствата при детските градини и училища, обясни образователният министър. Основната цел е да се привлекат по-добри специалисти в отдалечени райони. Ще се отчита и концентрацията на деца от уязвими групи.Днес в ППМГ \"Акад. Иван Ценов\" във Враца, чиито възпитаници редовно са победители на олимпиади и състезания у нас и в чужбина, бе открит и нов Смарт кабинет. В него ще се провеждат занятия по различни предмети, особено по които има нови учебници и има възможност за дигитално обучение.", "date": "2017.09.14", "title": "Инвестират 300 млн. лева в образователна инфраструктура"}
{"url": "https://news.bg/int-politics/ne-zasyagayte-pravata-na-besarabskite-balgari-preduprezhdavat-ot-vanshno.html", "text": "Няма да допуснем да се засегнат правата на бесарабските българи в Украйна за изучаване на майчин език. Това увери вицепремиерът и министър на външните работи Екатерина Захариева.Тя коментира новия закон, забраняващ преподаването на всички предмети изцяло на друг език, освен украински. Българският по принцип се изучава като факултативен език в училищата.Министър Захариева припомни, че Украйна се е присъединила към Конвенцията за спазването на правата на малцинствата и изтъкна, че законът не е обнародван. Приет е на второ четене. \"Това, което се случва ни притеснява, определено\", коментира Захариева.По думите й обяснението от украинска страна е, че със закона искат да укрепят езика си, тъй като имало много училища, в които всички предмети се изучават на друг език, а не на украинския.Захариева коментира още, че в закона се дава възможност част от предметите да се изучават на друг език, но като факултативен, а не като задължителен. Тя подчерта, че е дадена възможност за европейските езици да се направи изключение.\"Премиерът Бойко Борисов ни възложи първо да си свършим ние работата, да го информираме какво е станало и той е готов всеки един момент да се чуе с президента на Украйна\"Захариева каза още, че в свое писмо до външния министър на Украйна България, Румъния, Гърция и Унгария изразяват своето притеснение от този закон и настояват той да не засегне правата на малцинствата и обучението на майчин език. Писмото ще бъде изпратено и до Съвета на Европа и до ОССЕ.Писмото е подписано от външните министри на България - Екатерина Захариева, на Гърция - Никос Кодзиас, на Румъния - Теодор Мелешкану, и на Унгария - Петер Сиярто. Писмото е адресирано до министъра на външните работи на Украйна Павло Климкин, до Генералния секретар на Съвета на Европа Торбьорн Ягланд и до Върховния комисар на ОССЕ по въпросите на националните малцинства Ламберто Заниер.Повод за това писмо са новите разпоредби на закона \"За образованието\" на Украйна. Според тях се предвижда възможността за обучение на майчиния език на малцинствата до 5-ти клас, след което всички предмети (с някои възможни изключения) ще се преподават само на украински език. Предвижда се и украинският език да стане единственият език на обучение в системата на средното, професионалното и висшето образование.По-рано през деня по разпореждане на заместник министър-председателя и министър на външните работи Екатерина Захариева в МВнР бе извикан представител на посолството на Украйна в София, съобщиха от МВнР.В разговора беше изразена загрижеността на българската страна за последствията за националното ни малцинство в Украйна от приемането на новия образователен закон. Украинската страна посочи, че новият образователен закон няма да промени правата на българското национално малцинство да изучава майчиния си език. По думите на представителя на украинското посолство целта на нормативния акт е да се \"укрепи\" употребата на украинския език, който е държавен.Българският посланик в Киев Красимир Минчев се очаква да проведе среща в украинското министерство на външните работи, на която да изрази българската позиция по новия образователен закон на Украйна.\"Малко по-особена е ситуацията за България. Всъщност ние нямаме изцяло българско училище. България разви уникална мрежа от неделни училища, които са над 50. Също така български език се изучава и в украинските училища. Ние сме притеснени и не случайно има и обща инициатива с колегите от европейски държави, които най-силно ще засегне този закон\", заяви Захариева.\"Ние следим с внимание този въпрос и сме длъжни да им кажем, че няма да допуснем да се засегнат правата на малцинствата там и изучаването на майчин език\", допълни министър Захариева.Припомняме, категорична и бърза реакция на българските власти поиска и лично премиерът Бойко Борисов на последното заседание на Министерски съвет вчера.  по въпроса с обучението на български език в Украйна и защита на правата на българите, които живеят там от векове, но пазят националната си идентичност. ", "date": "2017.09.14", "title": "Не засягайте правата на бесарабските българи, предупреждават от Външно"}
{"url": "https://news.bg/int-politics/ruski-podvodnitsi-udariha-islyamska-darzhava-s-krilati-raketi.html", "text": "Две руски подводници, \"Великий Новгород\" и \"Колпино\", са атакували терористите от ДАЕШ (\"Ислямска държава\") в околностите на сирийския град Дейр ез Зор с крилати ракети \"Калибр\", като те са били под вода при изстрелването им, съобщават руските медии.Двете подводници са изстреляли седем ракети \"Калибр\" срещу позиции на терористите, разположени на разстояние от около 500—650 км, уточниха от руското военно министерство, като добавиха, че унищожаването на целите е било доказано от разузнаването.\"Целите включват командни центрове, комуникационни центрове, както и складове за боеприпаси в контролираните от ДАЕШ райони източно от град Дейр ез Зор\", се уточнява в изявлението на руските военни.Русия помага с въздушни удари на сирийското правителство от 30 септември 2015 г. насам.На 5 септември сирийската армия, подкрепяна от руските военновъздушни сили, проби 3-годишната блокада на Дейр ез Зор. Руските военни определи тази операция като най-голямото поражение, нанесено на ДАЕШ за три години.В момента правителствените войски приключват с освобождаването на провинцията от ДАЕШ.", "date": "2017.09.14", "title": "Руски подводници удариха \"Ислямска държава\" с крилати ракети"}
{"url": "https://news.bg/politics/dokladat-nyama-da-ni-obtegne-otnosheniyata-s-rusiya-ubedena-zaharieva.html", "text": "Докладът по никакъв начин няма да доведе до обтягане на отношенията с Русия. Това заяви вицепремиерът и външен министър Екатерина Захариева относно Доклада за състоянието на националната сигурност за 2016 г., където има преглед на заплахите за националната ни сигурност и отчитащ като такива някои действия на Русия.Според Захариева това е обективен анализ, основан на обективни факти. \"В никакъв случай не казваме Русия, а някои действия. Наистина е хубаво, когато се опитват да създават някаква истерия около тази ситуация да се четат докладите от миналите години. Това е абсолютно обективна оценка на факти и в никакъв случай не е насочена срещу една или друга държава\", посочи Захариева. По думите й констатациите в доклада са същите като тези от миналата година.Припомняме Докладът за състоянието на националната сигурност бе внесен в парламента на 28-ми август. Реакция той предизвика едва тази седмица. Председателят на парламента Димитър Главчев е разпределил доклада за разглеждане в 16 комисии.", "date": "2017.09.14", "title": "Докладът няма да ни обтегне отношенията с Русия, убедена Захариева"}
{"url": "https://news.bg/world/folksvagen-izteglya-pochti-5-mln-avtomobila-ot-kitayskiya-pazar.html", "text": "\"Фолксваген\" ще изтегли почти 5 милиона автомобила от китайския пазар заради проблеми с въздушните възглавници, обявиха китайските власти, цитирани от АФП.Новината е нов удар за германския производител на най-големия автомобилен пазар в света.От март 2018 г. компанията и китайските им партньори FAW и SAIC ще започнат изтегляне на 4,86 милиона автомобила с проблемни въздушни възглавници, създадени от банкрутиралия японски гигант \"Таката\", според китайските власти.Засяга автомобили, произведени между 2005 и 2017 г. Повече от 4,7 милиона от тях са произведени в китайски фабрики, а 103 573 са внос.Само преди десет дни германската компания и местните партньори се съгласиха да изтеглят 1,82 милиона автомобила заради проблеми с горивните помпи.През март \"Фолксваген\" изтегли близо 680 000 автомобила \"Ауди\" в Китай заради дефекти с охлаждането на двигателите, а други 572 000 са изтеглени заради теч от панорамния люк.\"Таката\" изтегли около 100 милиона въздушни възглавници от някои от най-големите производители на автомобили в света, включително около 70 милиона в САЩ.Дефектите са свързвани с 16 смъртни случая и десетки ранени по света.Германският автомобилен гигант се опитва да се възстанови от грандиозния скандал \"Дизелгейт\". През 2015 г. компанията призна, че е оборудвала дизеловите си автомобили с устройства, манипулиращи тестове за въглеродните емисии.Компанията се призна за виновна и се съгласи да плати 4,3 милиарда долара глоби и над 17 милиарда долара граждански искове. ", "date": "2017.09.14", "title": "\"Фолксваген\" изтегля почти 5 млн. автомобила от китайския пазар"}
{"url": "https://news.bg/politics/dsb-preduprezhdava-natsiyata-za-antikoruptsionniya-zakon.html", "text": "Проектозаконът на Министерски съвет за превенция и противодействие на корупцията по високите етажи на властта и проектозаконът на БСП основателно срещат неодобрение и остра критичност от редица обществени структури и наблюдатели, смятат от ДСБ.\"През последните 12 години в различна конфигурация тези две партии се редуват във властта и са отговорни за постигнатите нетърпими вече за обществото нива на неразследвани и ненаказани злоупотреби с публични ресурси. И тяхна е \"заслугата\" към името на България да бъде пришито още едно негативно определение - освен \"най-бедната\", да бъде наричана \"най-корумпираната\" държава в ЕС\", допълват от партията.ДСБ кометира, че в гласен и негласен съюз досега, ГЕРБ, БСП и ДПС отказват да реформират съдебната система, твърдо охраняват безотговорността и безотчетността на прокуратурата, блокират и обричат на провал всеки опит за радикални реформи.Новият орган, както и да е конструиран, ще бъде поставен в условията на завладяната държава, прочистване не може да се очаква, а по-скоро - чадър за създателите му.\"Законопроектите оставят впечатление, че с тях вносителите им се надяват да се разфокусира отговорността за съществуващата корупция във всички власти в държавата. Каквито и ходове да се правят с лансирането и много вероятното превръщането им в закон, тези идеи, намерили място в законопроектите, те ще си останат фасада, опит за спускане на поредната димна завеса пред обществото и пред Брюксел. Това са ходове от времето на късния Живковизъм - да се правят промени, за да не се промени всъщност нищо\", възмущават се ДСБ.Политическа оценка на сините е, че с този законопроект управляващите не са честни с българските граждани. Той няма да спре факторите на корупцията, защото не такава е неговата истинска цел, а ще охрани корупционерите, тези които разполагат и се разпореждат, злоупотребявайки с полученото доверие и властта , дадена им от закона, с публичните ресурси през олигархичните кръгове, чиито всъщност представители са.С тази негативна оценка ДСБ дават знак за внимание към българите за това, което предстои да се случи. То е и повод като партия да заявят твърдото си намерение да работят за съгласие сред българските граждани, сред съмишленици за буквалното преучредяване на Републиката и нейните институции.Това според сините може да бъде извършено само от едно ново мнозинство в Парламента. Мнозинство, което има волята и отговорността пред бъдещето на нацията, които в сегашното Народно събрания ги няма.", "date": "2017.09.14", "title": "ДСБ предупреждава нацията за антикорупционния закон"}
{"url": "https://news.bg/bulgaria/uvolniha-shefa-na-dnsk.html", "text": "Уволниха Милка Гечева - шефа на Дирекцията за национален строителен контрол. Това става ясно от публикация във Facebook профила на вицепремиерът по икономическата и демографската политика Валери Симеонов. Той сам е поискал оставката на Милка Гечева.В личния си профил Симеонов пише: \"Макар със закъснение, в това управление нещата се случват. Преди два месеца и половина поисках освобождаването на Милка Гечева от длъжността Началник на Дирекция за национален строителен контрол, поради сериозни съмнения за покриване на незаконните плажни дискотеки на мутрите на плажа Слънчев бряг юг\".Уволнението на Гечева е чакано от Симеонов, той смята, че досегашният дирктор на ДНСК не е вършил работата си съвестно, заради многото открити нарушения по заведенията в \"Слънчев бряг\".\"Заведението Какао, Кубанита, The One, както и любимото ми Бедрум са построени в разрез с нормативните уредби за преместваеми обекти и се простират на декари площ върху дюните. Това, обаче, не попречи на Гечева да отговори на моя сигнал за нарушения с констатацията, че няма нарушения. Тези, както и други констатации на ДНСК и регионалните им поделения по морето, ме мотивираха да поискам оставката й. От вчера, госпожата е освободена. Вярвам, че следващият началник на ДНСК ще се съобразява единствено със закона и няма да угодничи на закононарушителите, независимо с кои на властта са свързани те\", обяснява вижепремиерът в своя пост. ", "date": "2017.09.14", "title": "Уволниха шефа на ДНСК"}
{"url": "https://news.bg/int-politics/siriyskata-armiya-s-novi-uspehi-sreshtu-daesh-kray-deyr-ez-zor.html", "text": "Петролни находища и завод за преработка на природен газ, намиращи се югоизточно от военновъздушната база в сирийския град Дейр ез Зор, са попаднали под контрола на сирийската армия, съобщават руски медии.Съобщава се също така, че предни отряди на сирийската армия са поели контрола върху стратегически важни хълмове близо до планината Карум на югоизток от военновъздушната база в Дейр ез Зор.Терористите оказват ожесточена съпротива, удряйки предните отряди на сирийската армия с минохвъргачки, тежки картечници и снайпери.Артилерията на сирийската армия разрушава стрелковите позиции на ДАЕШ (\"Ислямска държава\"), подкрепяйки напредъка на армията и присъюзните им сили в Дейр ез Зор.", "date": "2017.09.14", "title": "Сирийската армия с нови успехи срещу ДАЕШ край Дейр ез Зор"}
{"url": "https://news.bg/world/migrantskata-valna-utihva-mahnete-granichniya-kontrol-v-shengen-poiska-bryuksel.html", "text": "Еврокомисарят по миграцията Димитрис Аврамопулос заяви, че наложеният извънреден граничен контрол в Шенген не трябва да бъде удължаван, защото мигрантската вълна утихва, информира АП.ЕС позволи на Австрия, Дания, Германия, Швеция и Норвегия, която не е член на ЕС да наложат проверки на границите си. Държавите отбелязаха, че проверките са необходими от съображения за сигурност.Въпреки че проверките бяха оправдани, поясни Аврамопулос, вече няма причини за удължаването им.\"\", добави той.Системните гранични проверки са забранени в 26-членната зона. Държавите въведоха мерките през 2016 г., след като около един милион мигранти навлязоха в Европа.", "date": "2017.09.14", "title": "Мигрантската вълна утихва, махнете граничния контрол в Шенген, поиска Брюксел"}
{"url": "https://news.bg/politics/privlichame-evroagentsiyata-po-lekarstvata-s-nova-sgrada.html", "text": "София очаква Европейската агенция по лекарствата (ЕМА) с нова сграда в София Тех Парк. Представянето на кандидатурата за седалище на ЕМА събра посланиците на страните от ЕС в Министерския съвет.Външният министър Екатерина Захариева и кметът Йорданка Фандъкова представиха предимствата на българската номинация и на града бъдещ домакин. Освен българската номинация за преместването на седалището се борят още десетки кандидати. Предлага се новата централа на ЕМА да бъде на територията на София Тех Парк, който се намира на 10 минути от летището и на 10 минути от центъра на града.Предстоят срещи на представители на Министерство на здравеопазването в централата на ЕМА в Лондон, за да може българските власти да се запознаят с условията там.Очаква се, ако бъде одобрена кандидатурата на София, градът да стане дом на 800 постоянни служители на ЕМА и техните семейства. Освен развитието на ИТ сектора, България разчита и на традиционно силния фармацевтичен сектор у нас.Заместник-министърът на здравеопазването Лидия Нейчева очерта критериите, които страната ни напълно покрива. \"България вярва, че е достоен кандидат за релокацията на ЕМА. Ние с нищо не отстъпваме на останалите страни\", заяви Нейчева.Заместник-министърът настоя, че преместването на ЕМА в София е икономически най-изгодно. Външният министър Екатерина Захариева и кметът на София Йорданка Фандъкова изтъкнаха предимствата на София като бъдещ дом на Европейската агенция по лекарствата.Изграждането на метростанция и високоскоростен интернет, както и богатото културно наследство на София бяха сред аргументите, изтъкнати в полза на кандидатурата. Един от критериите за прелокацията на ЕМА е осигурен бърз достъп. Българското летище обслужва 83 дестинации, а хотелите предлагат 12-хилядна леглова база. Покрито е и изискването за здравно осигуряване на служителите на ЕМА.Освен това в полза на българската номинация бе изтъкнато развитието на генеричната фармацевтични компании - 49 предприятия и 250 представителства на фирми, свързани с фармацевтичната индустрия. Нейчева заяви, че това е от огромно значение и подчерта доброто образование в този сектор.\"Аз ви моля вие да бъдете посланици на нашата кандидатура, направена с много желание\", обърна се Нейчева към посланиците.Вицепремиерът Екатерина Захариева подчерта значението на политическия аспект на преместването. Тя подчерта, че българската нация е една от най-силно настроените про-европейски и изтъкна продължаващото доверие на българите в европейските институции и в ЕС като политически съюз.\"Разполагането, децентрализирането на една от институциите на ЕС в България, ще бъде знак преди всичко и към гражданите на Република България\", заяви Захариева.", "date": "2017.09.14", "title": "Привличаме Евроагенцията по лекарствата с нова сграда"}
{"url": "https://news.bg/education/bezplatno-otvaryat-voennoistoricheskiya-muzey-za-parvoklasnitsite-na-15-septemvri-1.html", "text": "За първия учебен ден на 15 септември (петък) всички първолаци и техните родители ще могат да посетят безплатно Националния военноисторически музей (НВИМ) и неговите филиали във Варна - Парк-музей \"Владислав Варненчик\" и Военноморския музей. Това съобщиха от НВИМ.В началото на новата учебна година НВИМ започва за втора поредна година успешния си проект \"Моите предци на война\" и кани ученици от 8 до 12 клас да се включат в него.С помощта на експерти от музея младежите ще извървят пътя на създаването на една изложба. Децата ще прецизират темата на експозицията. Ще минат през методите за проследяване на родовата история и създаване на съпътстващи текстове, до обработването на изображения и тематичното им композиране. Създавайки умения за проучване на семейните архиви, младежите ще видят как тяхната семейна история се вписва в големия разказ на Втората световна война и по какъв начин този конфликт е повлиял живота на предците им.Очаква се децата да осмислят тежките последици от войната през призмата на съдбата на семействата им и ще се докоснат до други сходни истории. Крайният продукт от труда на учениците ще бъде фотоизложба, която ще бъде онлайн базирана на сайта на музея и разпространена до училищата.Занятията са безплатни, а желаещите могат да заявят участие до 15 октомври на nvim.pr@gmail.com.И тази учебна година от Военно-историческия музей е подготвил няколко образователни програми, които представят по динамичен и атрактивен начин историческите факти. Те могат да бъдат в помощ на преподавателите за развитие на модерните интерактивни подходи в учебния процес.", "date": "2017.09.14", "title": "Безплатно отварят Военноисторическия музей за първокласниците на 15 септември"}
{"url": "https://news.bg/crime/trimata-siriytsi-chuli-dumata-terorizam-za-parvi-pat-v-stayata-za-razpit.html", "text": "Прокуратурата поиска по 6 години затвор за тримата сирийци, обвинени за тероризъм.Прокурор Софрониева посочи пред съдебния състав, че от събраните доказателства е доказано по категоричен начин повдигнатото им обвинение.Тримата сирийски граждани Алмохаммад Абдулхамид, Ал Абдалах Фади и Ал Фанди Ясим бяха задържани през февруари миналата година, докато са се опитвали да преминат нелегално от България в Турция. Те бяха заловени от граничен патрул край гранична пирамида 315 на българо-турската граница.  е била  \"Мюсюлмански братя\" и \"Ислямска държава\".Обвинени са по член 108а, ал. 7 от Наказателния кодекс- за влизане в страната през границата с Гърция не по законния ред с цел да участват в престъпление - тероризъм.От държавното обвинение посочват като основни доказателства снимки на бойци от терористичните организации, намерени в мобилните им телефони и комуникацията им чрез смс-и с неустановени по делото лица. Съобщенията били със съдържание като \"Идвам при теб и умирам преди теб\".И тримата помолиха да бъдат оневинени.Пред съда Ал Фанди Ясим заяви: \"Само казвам, че не съм терорист\". Абдулхамид каза, че пътувал към Сирия, за да види болната си майка и също не е терорист. Ал Фади обясни пред магистратите, че пътуването му е продиктувано от това да види своя близка, която е болна.\"Думичката тероризъм я чухме едва когато бяхме в стаите за разпит\", допълни той.В началото на пледоариите по делото от прокуратурата посочиха, че на 5 февруари 2016 г. тримата обвиняеми пристигнали в Гърция от Германия. Те са опитали да преминат към Турция, но не са успели. Тогава са решили да влязат в България и от тук да стигнат до Турция.На 7 февруари 2016 г. с автобус от град Александруполис те поели към Пловдив и така влезли в страната ни. След пристигането си в Пловдив, отново с автобус поели към София. В столицата били посрещнати от таен свидетел към делото, който бил помолен от негов познат да ги посрещне. Според държавното обвинение, той е бил наясно с намеренията им да пътуват към Сирия и да се включат към терористичните организации.С негова помощ подсъдимите се настанили в хотел в кв. \"Надежда\". На 8 февруари те са били на Централната софийска гара и са закупили 4 билета за влак от София до Одрин. За това как да стигнат до Свиленград ги упътил друг свидетел по делото. След пристигането си в Свиленград на 9 февруари, слизайки от влака се отправили към гранична пирамида 315, за да преминат през българо-турската граница.Те били засечени с термокамера и веднага бил изпратен екип, за да ги залови. В Свиленград тримата получили условни присъди за опит да преминат границата.Адвокат Людмил Рангелов, чийто клиент е Алмохаммад Абдулхамид, посочи, че няма доказателства срещу клиента му. Затова, че те искали да се присъединят към терористична организация в Сирия, прокуратурата си е направила извод от показания на анонимен свидетел, който разказал, че един от тях се изразил негативно за президента на Египет и така направил предположение, че те са от ДАЕШ, разказа защитникът на обвиняемите.Адвокатът посочи заключение от експертиза, според която не може да се приеме, че подсъдимите имат симпатия, а камо ли съпричастност към терористични организации. По снимките от мобилните им телефони също не може да се направи такъв извод.Той, както и другите защитници на подсъдимите поискаха те да бъдат оневинени.Адвокат Ивайло Абаджиев, който е защитник на Ал Абдалах Фади посочи, че само на отказа да ядат свинско, за това, че са с брада и лошо се изказали за президента на Египет, не може да се счита, че са имали намерения да се присъединят към ИДИЛ.Абаджиев посочи, че никъде в мобилните телефони на тримата, не са намерени материали за каквито и да било терористични организации.Снимките не показвали бойци на ИДИЛ, а такива, биещи се срещу тях. Абаджиев посочи и заключение на друго вещо лице, според което и тримата подсъдими са от племе, което е противник на ИДИЛ. От снимките става ясно, че тримата сирийци носят европейски тип облекло, а не такова на бойци на ДАЕШ. Припомняме, на едно от заседанията февруари месец тази година стана ясно, че съдът е получил  с подсъдимия Фади. В писмото се посочва, че исканата среща е във връзка с обстоятелства, които не касаят делото, но не станаха известни, тъй като представляват класифицирана информация. Съдът е дал разрешение за провеждането на такава среща.", "date": "2017.09.14", "title": "Тримата сирийци чули думата „тероризъм“ за първи път в стаята за разпит"}
{"url": "https://news.bg/int-politics/podkrepyanite-ot-sasht-siriyski-kyurdi-veche-vladeyat-70-ot-rakka.html", "text": "Подкрепяните от САЩ Сирийски демократични сили (СДС), които са алианс между кюрдски и арабски бойци, вече контролират повече от две трети от бившата сирийска крепост на ДАЕШ (\"Ислямска държава\") - град Ракка, съобщава \"Франс прес\", позовавайки се Сирийския център за наблюдение на човешките права.СДС влязоха в Ракка в началото на юни след месеци на сражения за обкръжаването на града с подкрепа от ръководената от САЩ коалиция срещу ДАЕШ.Милицията \"контролира 70 процента от Ракка, след като превзе кв. \"Ал Такана\" в центъра на града\", разкри Рами Абдел Рахман, който е директор на Сирийския център за наблюдение на човешките права.\"Напредъкът беше възможен заради кървави сблъсъци и тежки въздушни удари от международната коалиция\", допълни Рахман и подчерта: \"Можем да кажем, че битката за Ракка навлезе в последната си фаза.\".\"Краят на боевете ще бъде диктуван от международната коалиция. Въздушната мощ ще бъде основният, определящ фактор\", убеден е той.Ожесточените сражения са принудили цивилните да избягат от фронтовата линия в оставащите под контрола на ДАЕШ райони в северната част на града.Десетки хиляди хора са избягали от сраженията след започването на офанзивата на СДС.Според оценки на ООН до 25 хил. души могат да останат хванати в капан в града, макар че според Сирийския център за наблюдение на човешките права броят им е по-малък от 10 хил. души.Според центъра \"няколкостотин\" екстремисти остават в града, като добавят, че СДС продължават да търпят загуби, тъй като ДАЕШ използват мини и снайперисти, за да атакуват напредващите сили.СДС също така се сражават в отделна кампания в съседната провинция Дейр ез Зор, опитвайки се да изтласкат терористите от териториите, които контролират в богатия на петрол регион, който граничи с Ирак.Повече от 330 хил. души загинаха в Сирия от започването на конфликта през март 2011 г. досега.", "date": "2017.09.14", "title": "Подкрепяните от САЩ сирийски кюрди вече владеят 70% от Ракка"}
{"url": "https://news.bg/world/panika-i-haos-v-rusiya-zaradi-telefonen-terorizam.html", "text": "Повече от 100 000 души са евакуирани от десетки локации в Москва, включително от луксозен мол до Червения площад след вълна от фалшиви бомбени заплахи, която заля града. Това съобщават руски медии, цитирани от \"Гардиън\".Вчера беше съобщено, че са евакуирани около 10 000 души, а впоследствие излезе информация за евакуирането на около 20 000 души в руски градове заради бомбени заплахи.Телефонните обаждания за поставени бомби също доведоха до евакуация на гари, летища, университети, болници и хотели, хвърляйки части от руската столица в хаос, отбелязва \"Интерфакс\".Впоследствие се оказва, че всички заплахи са фалшиви.През последните дни подобен \"телефонен тероризъм\" засегна и други градове в Русия. Първите обаждания са регистрирани в Омск в неделя, докато руснаците гласуваха на местни избори.След това настъпи паника в градове от Калининград на Балтика до Владивосток на тихоокеанското крайбрежие.Никой не е поел отговорност за обажданията. Вярва се, че са пускани записи.Кремъл отказва коментар.Анонимен източник е цитиран да казва, че фалшивите обаждания са част от национални антитерористични учения, но информацията не е потвърдена.Само в южния град Ставропол има над 1 500 случая на \"телефонен тероризъм\".Над 200 компании и организации са засегнати на национално ниво.Прокремълска медия спекулира, че заплахите може да са част от чуждестранен заговор за дестабилизиране на Русия.Има причина да се предполага, че това е организирано от чужбина, каза представител на службите за сигурност в Челябинск.Според друг източник следата е от Украйна.", "date": "2017.09.14", "title": "Паника и хаос в Русия заради „телефонен тероризъм”"}
{"url": "https://news.bg/politics/germaniya-ni-podkrepya-za-opazvane-na-evrogranitsite.html", "text": "Германският президент Франк-Валтер Щайнмайер заяви на среща с българския държавен глава Румен Радев, че Германия ще подкрепи усилията на България за защита на външните европейски граници, съобщиха от Администрацията на президента. Двамата се срещнаха в рамките на 13-та среща на държавните глави от групата \"Арайолуш\". Групата \"Арайолуш\" е политически форум на държавните глави на парламентарните републики в Европейския съюз.В динамичната ситуация в Европа България се утвърди като основен и надежден партньор на Германия в рамките на Европейския съюз. Ще подкрепим усилията на страната за гарантиране на сигурността на външната граница на Съюза, заяви германският президент Франк-Валтер Щайнмайер на среща с българския си колега Румен Радев в Малта.Двамата държавни глави пристигнаха във Валета малко по-рано преди началото на форума \"Арайолуш\", за да се срещнат и обсъдят състоянието и перспективите пред двустранните отношения.Президентът Румен Радев изрази благодарност за доброто партньорство с Берлин в областта на сигурността и преодоляването на миграционната криза. \"България е наясно с важната си отговорност и стриктно изпълнява задълженията си да охранява границите. На фона на непредсказуемата ситуация в региона, е необходима повече европейска солидарност. Националният бюджет на страната ни няма да бъде способен самостоятелно да обезпечи европейската сигурност в случай на нова мащабна миграционна вълна\", заяви българският държавен глава.Германският президент прояви интерес към създаването на нов орган за борба с корупцията в България. Франк-Валтер Щайнмайер увери Румен Радев, че германският бизнес проявява силен интерес към инвестиции в България, но счита за важно условие предприемането на ефективни антикорупционни мерки и работеща правосъдна система в страната.\"Колкото по-решителна е България в борбата с корупцията и колкото по-солидна е правосъдната система, толкова повече ще се засилват търговско-икономическите отношения между двете ни страни\", заяви германският държавен глава.Според Радев и Щайнмайер са необходими единство и решителни мерки в ЕС за защита на демократичните ценности в държавите членки и предотвратяване на външни влияния върху политическия и изборен процес.Германският държавен глава прие поканата на българския си колега да посети страната ни през следващата година.", "date": "2017.09.14", "title": "Германия ни подкрепя за опазване на еврограниците"}
{"url": "https://news.bg/world/evropeyskiyat-sayuz-udalzhi-sanktsiite-sreshtu-rusiya-do-mart-2018-g.html", "text": "Европейският съюз удължи санкциите срещу Русия до март 2018 г.В съобщение на Европейския съвет се казва, че е взето решение за удължаване на рестриктивните мерки заради действия, подкопаващи или заплашващи териториалната цялост, суверенитета и независимостта на Украйна за още 6 месеца до 15 март 2018 г.Мерките съдържат замразяване на активи и забрана за пътуване до държави от ЕС.Допълва се, че оценката на ситуацията не оправдава промяна на режима на санкции. Списъкът е прегледан и Европейският съвет е премахнал имената на четирима души, които са починали.Ограничителните мерки се прилагат за 149 физически лица и 38 компании.Икономическите санкции срещу Русия бяха удължени до 31 януари 2018 г.Междувременно в друго съобщение се отбелязва, че ЕС налага санкции на Северна Корея, което е в съответствие с новата резолюция на Съвета за сигурност на ООН.", "date": "2017.09.14", "title": "Европейският съюз удължи санкциите срещу Русия до март 2018 г."}
{"url": "https://news.bg/economics/litsenzat-na-emko-otnet-zaradi-nerednosti-v-bezopasnostta.html", "text": "Лицензът на фирма \"Емко\" ЕООД е бил отнет заради неотстранени нередности от служба \"Контрол на общоопасните средства\". Те са били установени и констатирани с протокол на службата.Това става ясно от позиция на Министерство на икономиката, разпратена и до медиите, във връзка с . В позицията на ведомството изрично се посочва, че не е в компетенциите на министъра на икономиката самостоятелна да спре или да върне лиценза за внос и износ на фирмата.Лицензът е спрян за срок от 6 месеца или до отстраняване на нередностите от Междуведомствения съвет по отбранителна индустрия и сигурност на доставките. Припомняме,  още миналия месец.Миналата седмица (08.09.2017 г.) е постъпило писмо до министъра на икономиката от фирма \"Емко\" ЕООД, в което се прилагат констативни протоколи от служба \"Контрол на общоопасните средства\". Възложено е на секретаря на Междуведомствения съвет да изпрати писмо до Главна дирекция \"Национална полиция\", с което да се поиска информация дали са отстранени всички констатирани нередности, тъй като в един от констативните протоколи са дадени предписания за такива.От въпросния протокол не става ясно дали са отстранени нередностите констатирани от служба по пожарна безопасност и другите компетентни органи с направени предписания.Насрочено е заседание на Междуведомствения съвет за понеделник, на което ще бъде разгледано искането за възстановяване на лиценза на фирма \"Емко\" ЕООД.Лицензът следва да бъде възстановен след отстраняване на всички нередности, което трябва да се констатира от всички за това компетентни органи, посочват още от Министерство на икономиката.", "date": "2017.09.14", "title": "Лицензът на \"Емко\" отнет заради нередности в безопасността"}
{"url": "https://news.bg/economics/500-orazheynitsi-protestirat-pri-prohoda-na-republikata.html", "text": "Над 500 оръжейници от военния завод \"Емко\" в Трявна протестират срещу замразения търговски лиценз на дружеството, в което работят. Те се събраха на автогарата в село Вонеща вода, до Прохода на Републиката, съобщи БНР.За по-малко от месец това е втори протест на работниците от оръжейния завод. Днешното недоволство започна със скандирания: \"Мафия\" и \"Излъгаха ни\".Работниците от оръжейния завод смятат, че държавата им е обявила война. Хората от завода в Трявна и село Белица се опасяват, че ще загубят работата си.От ръководството на дружеството твърдят, че нарушенията по съхранението на взривни вещества и боеприпаси, станали причина за временното замразяване на лиценза, са отстранени. Това е констатирано от МВР още в края на август, а дружеството продължава да трупа загуби за десетки милиони.Няма опасност Проходът на Републиката да бъде блокиран.Припомняме, търговският лиценз на \"Емко\" беше замразен в края на юли от Междуведомствения съвет по отбранителна индустрия. Причината са констатирани нарушения по съхранението на взривни вещества и боеприпаси.Това предизвика протест на оръжейниците от Трявна и село Белица на 21-ви август. Ръководството на завода отстрани нарушенията и това, по думите на директора на \"Емко\" Славчо Димиев, е констатирано при проверка на МВР на 29-и август. Въпреки възстановеното спазване на технологичния процес, търговският лиценз не е възстановен, както обеща в деня на първия протест министърът на икономиката.На 8-и септември държавната компания \"Кинтекс\"  на \"Емко\" за износ на боеприпаси за Индия, а щетата е за около 60 милиона долара, твърди Славчо Димиев.От началото на месец юли се води открита война срещу , обяви пред общественото радио Славчо Димиев.\"Заради нечии интереси, вероятно икономически, искат един от големите работодатели да не съществува. Тези хора, които водят война, или по-точно подстрекават държавата да води война срещу нас, сигурно си имат имена, но този въпрос би трябвало да се зададе на ръководството на държавата, на правителството или на хора, които разследват. Което и име да кажа, това ще означава, че аз наклеветявам. Нямам нито такава власт, нито такива възможности да разследвам който и да е в държавата\", заяви Демиев.Той обясни, че е написал отворено писмо до премиера и президента, в което настоява да се спази закона и да бъде запазено работещото предприятие.Димиев обясни, че не иска помощ от българската държава, че заплатите се изплащат и няма съкращения. \"Ние искаме тя да не ни пречи. Ако ние получим ясен сигнал, че спира войната срещу нас, че на нас ще ни се върне лицензът и ще бъдем оставени да работим, няма никой да протестира\".", "date": "2017.09.14", "title": "500 оръжейници протестират при Прохода на Републиката"}
{"url": "https://news.bg/bulgaria/balgariya-v-evrozonata-nastoyava-stanishev.html", "text": "Сергей Станишев настоя за национален план за приемането на България в Еврозоната. Пред журналисти в парламента той коментира вчерашната реч на председателя на ЕК Жан-Клод Юнкер за състоянието на съюза.Станишев бе категоричен, че такъв план е необходим и първа стъпка от него е депозирането на молба за членство в ERM-2. По думите му ядрото на ЕС е еврозоната. Станишев заяви, че България е много по-подготвена от редица страни, защото страната ни е във Валутен борд.\"Трябва да има национален план за действие, единна воля на Народното събрание, на правителство и опозиция, която трябва да бъде заявена. Първата стъпка е молба за членство в ERM-2, което не означава членство в еврозоната, но трябва да имаме програма за подготовка на България към този момент\", категоричен бе лидерът на ПЕС.Сергей Станишев настоя, че речта на Юнкер дава смела визия за развитие на ЕС и предоставя възможности и за България. Той открои двете ключови послания - членството в Шенген и в Еврозоната. Станишев припомни, че от 2015-та година води кампания срещу тази несправедливост и дискриминация срещу България, тъй като страната ни е изпълнила всички критерии за членство. \"Тази воля на президента на комисията има значение. Трябва правителството на България да използва възможността\", настоя Станишев. Относно еврозоната и максимално бързото й разширяване, Станишев подчерта, е този процес не може да бъде протакан. \"Ако искаме Европа силна икономически и това е възможност за България, която не трябва да бъде пропускана. Аз съм убеден, че за да не бъдем в периферията, трябва да сме в ядрото\".Като добра новина Станишев изтъкна фактът, че в цялата визия на Юнкер няма място за Европа на няколко скорости. \"Знаете в Европа има сили, които се стремят към Европа на няколко скорости, което ще разедини Европа, ще я направи по-фрагментирана, по-слаба, но това не е визията на президента на ЕК и отговаря на българския национален интерес, защото ние трябва да бъдем в ядрото на интеграцията на ЕС\", коментира той.Лидерът на ПЕС настоя за социална Европа. \"Призовах комисията да изработи план за действие за социална Европа. Основен инструмент за политика, в която да проличат ясно приоритетите е бюджетът на ЕС\", посочи Станишев.", "date": "2017.09.14", "title": "България в Еврозоната, настоява Станишев "}
{"url": "https://news.bg/crime/prokuraturata-obvini-11-mazhe-za-poboya-v-asenovgrad.html", "text": "Районна прокуратура-Асеновград внесе в съда обвинителен акт спрямо 27-годишния Яшар С., 34-годишния Исмет Л., 41-годишния Славчо М., 20-годишния Ангел М., 19-годишния Васил И., 39-годишния Костадин М., 28-годишния Емрал Р., 24-годишния Абдраман А., 33-годишния Стефан Д., 40-годишния Асен А. и 32-годишния Джавет Ю., на 32 г., за хулиганство, извършено с особена дързост и цинизъм и в съучастие.Емрал Р. и Стефан Д. са предадени на съд и за закана за убийство, което би могло да възбуди основателен страх за осъществяването му, а Васил И. и Абдраман А. са предадени на съд и за нанасяне на средна телесна повреда по хулигански подбуди.Делото е от фактическа и правна сложност. Разпитани са били над 30 свидетели, извършени множество разпознавания и експертизи и др., като разследването е приключило преди края на законноустановения минимален двумесечен срок и незабавно след това е бил внесен обвинителен акт.Припомняме, , цигани нападнаха първо момичета, които тренират кану-каяк в езерото \"40-те извора\", а след това инцидентът прерасна в масово сбиване. По-късно .Събитията предизвикаха бурни реакции в града.  срещу . Протестните действия продължават, като днес се очаква отново да има протест. На 6 юли, четвъртък, Окръжният съд в Пловдив реши да  от деветимата задържани за побоя над гребците в Асеновград. Двама от задържаните бяха освободени срещу парична гаранция от съответно 1 000 и 3 000 лева.На 26 юни част от обвиняемите се намирали в района на язовир \"40-те извора\" край Асеновград, където тренировки провеждали деца от спортен клуб по гребане. Там имало и други хора, които се занимавали с риболов или били на плаж. В един момент едно от децата от спортния клуб неволно паднало от лодката във водата и не могла да се качи обратно, което се случило близо до брега.Поради тази причина четирима от обвиняемите започнали да се подиграват на децата, да обиждат, като отправяли неприлични реплики. Действията предизвикали силен страх и възмущение у децата, като били извикани треньорите им. Те се опитали да успокоят обвиняемите, които проявили агресия и започнали с различни предмети да нанасят удари на някои от спортистите от клуба, без да са били предизвикани от тях.Децата от спортния клуб, треньорите и намиращите се наблизо други хора останали възмутени и уплашени от действията на обвиняемите, защото те демонстративно показали, че не се съобразяват с общоприетите норми на поведение и не се спират пред нищо, за да ги нарушат.След като конфликтът бил потушен, децата и треньорите се качили в автобус и потеглили за гр. Асеновград. От съображения за сигурност автобусът не спрял на първата спирка, а на втората, където част от пътуващите слезли. В това време от автомобил изскочили няколко от обвиняемите, които носели тръби и арматурни железа. Те започнали да се заканват и нанасяли удари.Част от спортистите тръгнали към болницата в Асеновград, където ги пресрещнали други от обвиняемите. Те също хвърляли камъни и отправяли заплахи. На място са присъствали и други хора, които останали възмутени от действията на обвиняемите. Конфликтът бил прекратен от служители на РУ на МВР-Асеновград, На местопроизшествието е бил извършен оглед, при който са били иззети -дървена летва, лопата, дъска и др.По делото са извършени съдебно-медицински експертизи за нанесените телесните повреди. Установено, че две от момчетата от спортния клуб, на 15 г. и на 16 г., са имали нанесени средни телесни повреди. Единият от тях е получил фрактура на китката на ръката, а другият е имал два счупени прешлени.Обвиняемите Яшар С., Исмет Л., Костадин М., Емрал Р., Абдраман А., Васил И., Стефан Д., Асен А. и Джавет Ю. са с взета мярка за неотклонение \"задържане под стража\" и се намират в Затвора в Пловдив.Предстои Районен съд-Асеновград да насрочи съдебно заседание по делото.", "date": "2017.09.14", "title": "Прокуратурата обвини 11 мъже за побоя в Асеновград"}
{"url": "https://news.bg/politics/krasimir-srebrov-e-noviyat-izpalnitelen-direktor-na-iaaa.html", "text": "Красимир Сребров е новият изпълнителен директор на ИА \"Автомобилна администрация\", съобщиха от Министерството на транспорта, информационните технологии и съобщенията.Той приема поста от Красимир Калайджиев, който се пенсионира. През последните два месеца Красимир Сребров бе заместник изпълнителен директор на ИА \"Автомобилна администрация\".От 2014 г. до сега той заема различни постове в ИА \"Автомобилна администрация\". Бил е директор на Регионална дирекция \"Автомобилна администрация\" - Търговище, след което е преназначен като главен инспектор към Главна дирекция \"Автомобилна инспекция\".От 2016 г. до юни 2017 г. е началник на областен отдел \"Автомобилна администрация\" - Плевен. Новият директор на ИААА има професионален опит и в системата на МВР. Красимир Сребров има две магистърски степени по международни икономически отношения и журналистика.", "date": "2017.09.14", "title": "Красимир Сребров е новият изпълнителен директор на ИААА"}
{"url": "https://news.bg/bulgaria/stanishev-iska-dialog-s-rusiya-za-zaplahata-za-natsionalnata-ni-sigurnost.html", "text": "Когато се формулират документи от страна на правителството е важно да се отчитат и политическите послания. С тези думи лидерът на европейските социалисти Сергей Станишев коментира правителствения доклад за националната сигурност, в който се посочва, че Русия е основна заплаха за сигурността ни.\"Аз съм привърженик на диалога с Русия дори по трудни въпроси, които съществуват между ЕС - Русия и НАТО. Само чрез диалог може да се намери политически баланс и да се отчитат различните виждания\", коментира Станишев. Той бе категоричен, че подобен документ не помага, особено предвид факта, че догодина е отправена покана към президента Путин да посети България по повод 140-годишнината от освобождението.\"Русия винаги е била не просто обикновен съсед за България. В съзнанието на българите тя остава страната, която е дала най-много за освобождението. Ние винаги ще го помним това\", посочи Станишев.Той бе категоричен, че страната ни е заинтересована да има европейска агенция на територията си. \"Това ще спомогне България да увеличи своята тежест\", коментира Станишев идеята за установяването на Европейската агенция по лекарства у нас.", "date": "2017.09.14", "title": "Станишев иска диалог с Русия за заплахата за националната ни сигурност"}
{"url": "https://news.bg/int-politics/rusiya-osadi-vazbranata-na-sasht-varhu-produkti-na-kasperski.html", "text": "Външното министерство на Русия осъди решението на САЩ от вчера да забрани употребата на продукти на руската компания за киберсигурност \"Kaspersky Lab\" във всички правителствени агенции.Това обяви говорителката на руското външно ведомство Мария Захарова, добавяйки, че подобен ход представлявал заплаха за честната конкуренция.\"Медиите: \"Вътрешното министерство на САЩ твърди, че продуктите на \"Касперски\" представляват заплаха за сигурността.\" Това е честна конкуренция, изразена в три реда\", написа иронично Захарова във \"Фейсбук\".От руското посолство в САЩ също коментираха темата, като заявиха, че решението на американските власти предизвиква \"съжаление\", като това отлага перспективите за възстановяване на двустранните отношения.Вчера вътрешното министерство на САЩ нареди всички институции от администрацията във Вашингтон да намерят решения, за да заменят употребата на продуктите на руската компания и свързани с нея компании, като изтъкна рискове от \"злонамерени\" атаки и като посочи, че има данни, че има податки за свързаност между \"Касперски\" и руските тайни служби.\"Касперски\" отхвърлиха обвиненията, изтъквайки, че това не помага на което и да е правителство да провежда агресивни действия в киберпространството.", "date": "2017.09.14", "title": "Русия осъди възбраната на САЩ върху продукти на \"Касперски\""}
{"url": "https://news.bg/world/yunker-podkrepya-madrid-v-kazusa-s-katalunskiya-referendum.html", "text": "Европейската комисия счита, че е нужно да се изслуша Конституционният съд на Испания и парламентът.Така коментира ситуацията около подготвения референдум за независимост на Каталуния председателят на ЕК Жан-Клод Юнкер в интервю за La Vanguardia, цитирано от ТАСС.По думите му комисията винаги е смятала, че внимателно трябва да се изслуша какво говори Конституционният съд и испанският парламент.Отново потвърждавам тази позиция, поясни той.В ЕС всички могат свободно да се изказват за това, което искат, ако уважават основния закон и демократичните ценности, добави председателят на ЕК., продължи той.По-рано местният парламент на Каталуния одобри два закона. Първият е за създаване на правова база за провеждане на плебисцит за независимост, а вторият - регулиране напускането на Испания в случай на победа за сепаратистите на референдума.Мадрид смята, че законите и самият плебисцит са незаконни. Съдът спря решенията на каталунските власти.", "date": "2017.09.14", "title": "Юнкер подкрепя Мадрид в казуса с каталунския референдум"}
{"url": "https://news.bg/politics/balgarski-evrodeputati-iskat-otmyana-na-zakona-za-obrazovanieto-v-ukrayna.html", "text": "Български евродепутати подкрепиха отворено писмо до президента на Украйна Петро Порошенко, което призовава за налагане на вето върху новоприетия закон за образованието.Позицията, подкрепена от 38 евродепутати от 6 държави, бе изготвена в отговор на одобрените от Верховната Рада спорни текстове, налагащи ограничения върху достъпа на малцинствата в страната, в това число българското, до обучение на майчин език.Темата беше разисквана на редовната среща на българските евродепутати в Страсбург, по инициатива на евродепутата и лидер на ПЕС Сергей Станишев.\"Повдигнах темата пред българските евродепутати и съм благодарен на колегите ми, че активно подкрепиха инициативата. Андрей Ковачев и Филиз Хюсменова организираха широка подкрепа в техните политически групи.\"В писмото, евродепутатите от България, Полша, Румъния, Словакия, Унгария и Хърватия изразяват загриженост, че новият закон противоречи на международните ангажименти, поети от Украйна, като част от споразумението за сътрудничество с ЕС, накърнява правата на малцинствата и нагнетява етническо напрежение.\"Българските граждани в Украйна категорично не трябва да стават жертва на вътрешно и външнополитически игри в резултат от един двустранен конфликт. Общата позиция на евродепутати от шест държави-членки, с различна политическа принадлежност, е ясен сигнал, че спазването на правата на европейските граждани в Украйна се следи с внимание от Европейския парламент. Имам уверението, че въпросът ще бъде повдигат официално от делегацията на Европейския парламент, която е на мисия в Киев през следващата седмица\", заяви Станишев.", "date": "2017.09.14", "title": "Български евродепутати искат отмяна на закона за образованието в Украйна"}
{"url": "https://news.bg/crime/71-godishna-baba-zarabotva-kato-mule-na-telefonni-izmamnitsi.html", "text": "Арестуваха 71-годишна телефонна измамничка Лиляна А. във Варна. Тя е задържана за срок до 72 часа след като извършила 8 телефонни измами за близо 24 000 лева и златни накити, съобщиха от прокуратурата.Арестът станал на 12 септември 2017 г. във Варна, където заплашвана по телефона пенсионерка хвърлила от петия етаж 9225 лева. Да прибере парите се появила 71-годишната Лиляна А., която била задържана от полицейски служители в момента на вземане на сумата.В хода на проведеното разследване било установено, че телефонната измамничка, която действала като муле за някой си Николай Николов, е съпричастна към още 8 телефонни измами. Те са извършени в периода от юни до средата на месец септември тази година.Районната прокуратура във Варна обединила досъдебните производства по тези случаи на телефонни измами, при които от различни хора - предимно възрастни и пенсионери, Лиляна А. взела чрез измама по телефона сума в размер на близо 24 000 лева и около 100 грама златни накити.Измамите били извършвани по различни начини. Някои от измамените трябвало да платят компютри, поръчани от внуците си, други - за евтини климатици. Обвиняемата е действала на територията на Варна.От Районната прокуратура във Варна ще внесе в съда искане за вземане на мярка за неотклонение \"Задържане под стража\" спрямо 71-годишната телефонна измамничка.", "date": "2017.09.14", "title": "71-годишна баба заработва като \"муле\" на телефонни измамници"}
{"url": "https://news.bg/politics/ukrainskata-obrazovatelna-reforma-zasyaga-ne-samo-balgariya-kategorichna-iliyana-jotova.html", "text": "Илияна Йотова призова за остра реакция на всички нива относно ограничаването правото на изучаване на майчин език в Украйна.Желанието да се премахне изучаването на майчин език на бесарабските българи е неспазване правата на малцинства в Украйна. Така вицепрезидентът Илияна Йотова коментира пред журналисти в парламента ограничаването на правото на изучаване на български език след 4-ти клас в Украйна. По думите й въпросната реформа вече се е случила още на 5-ти септември, когато е гласуван въпросният закон в техния парламент.\"Тази реформа засяга не само България, тя засяга и другите малцинства. Украйна дължи отговор на всички тези страни, в които има признато тяхно малцинство - дали действително ще защитават правата на малцинствата или няма да го правят. При положение, че в тяхното законодателство има признати малцинства, те трябва да се ползват с всички права\", категорична бе Йотова.По думите й желанието да се премахне изучаването на майчин език след четвърти клас означава затрудняване на децата, които ще завършат гимназиален курс да учат в българските университети. \"Те няма да са конкурентноспособни на останалите, които идват от други територии, в които също има български малцинства. Тези деца ще трябва в най-добрия случай да загубят поне една година, за да изучават български език, за да могат пълноценно да учат в нашите университети. Реакцията ни трябва да бъде изключително категорична, не само от страна на президентството, но и на всички нива\", категорична бе Йотова.Тя поздрави колегите си от ЕП и евродепутатите, които ще потърсят съюзници в лицето на колегите си от другите държави, за да се реагира много остро на това, което става с правата на малцинствата в Украйна. Вицепрезидентът припомни, че всяка година се разглеждат доклади за напредъка на Украйна по пътя към реалното й членство в ЕС, като една от тези глави е свързана с правата на малцинствата.Относно спорния правителствен доклад, визиращ Русия като основна заплаха за националната сигурност, Йотова коментира, че Русия е необходим съюзник за борбата с международния тероризъм.\"Русия е страна, с която Европа трябва да работи. Санкциите, които ЕС наложи към Русия и съответно Русия отговори по същия начин към част от европейските страни досега не само, че не са дали резултат, а имат и негативен такъв\".", "date": "2017.09.14", "title": "Украинската образователна реформа засяга не само България, категорична Илияна Йотова"}
{"url": "https://news.bg/crime/s-ikonomichni-protesti-politseyskite-sindikati-ne-otstapvat-ot-iskaniyata-si.html", "text": "Над 50 пожарникари и полицаи протестираха пред сградата на Народното събрание в столицата. Те за пореден път се събраха и поискаха на първо време промени в Закона на МВР, а от догодина изцяло нов закон и 15% увеличение на основните заплати със задна дата.Днешният протест е породен от факта, че на заседанието на 12 септември между синдикати и МВР отново двете страни не постигнаха никакъв консенсус. От МВР твърдят, че 15% увеличение на възнагражденията на служителите със задна дата е невъзможно заради законови пречки. Ръководството на министерството посочи, че такова увеличение е възможно евентуално от догодина. Синдикалните организации обаче не са удовлетворени от това и заплашват с още протести, които след 5 януари 2018 г. да станат ежедневни.Зам.- председателят на СФСМВР Илия Кузманов каза пред журналисти, че не са залагали протестиращите да са много, защото \"влизат в икономичен режим\" заради това, че се очакват още техни протести. Мястото не е случайно избрано, допълни Кузманов.\"2015 г. Ние изкарахме на 20 метра от тук в една палатка 44 дни в протест. Имахме определени изисквания тогава. Те са социални, икономически и свързани с физическото оцеляване на нашите членове от ПБЗН. Настоявахме пожарните екипи в България да бъдат от 3-ма души - шофьор и двама бойци\", добави Кузманов.По думите му тогава все пак е имало някакво разбиране и е била приета наредба, която е била отложена за 1 август тази година. Оказало се обаче, че дирекцията не е в състояние да изпълни тази наредба.Според него политическото ръководство на МВР в последните 2 години, а не сегашното (с изключение на зам.-мин. Красимир Ципов) носи вина. Вследствие на това, че не е бил решен този проблем има недостиг на 190 служители. По думите му 41 участъка на Пожарна безопасност и защита на населението в момента не могат да изпълнят това условие и там служителите продължават да са в състав шофьор или шофьор и боец. \"Това би могло да доведе до смъртни случаи\", подчерта Кузманов.Той признава, че проблемът с дрехите е бил решен, но не изцяло. Във връзка с думите на зам.-мин. Балабанов, че увеличение на заплатите със задна дата не е възможно, Кузманов каза, че ръководството на МВР трябва да даде аргументи за това.Протестът завърши с демонстрация как се спасява човек с по-малък екип, отколкото е нужен.", "date": "2017.09.14", "title": "С „икономични“ протести полицейските синдикати не отстъпват от исканията си"}
{"url": "https://news.bg/world/tramp-otreche-da-ima-sdelka-s-demokratite-za-detsata-na-nelagalnite-imigranti.html", "text": "Американският лидер използва \"Туитър\", за да отрече информация, че е сключил споразумение с демократите за младите нелегални имигранти., написа Доналд Тръмп в социалната мрежа.Той поясни, че ще продължи изграждането стената по границата с Мексико.Според Тръмп на срещата с високопоставени законодатели от Демократическата партия не е постигнато никакво споразумение относно включване на мерки за протекция на децата на нелегални имигранти като част от закон.Консултациите се проведоха, след като той реши да отмени програмата, подета от администрацията на Барак Обама през 2012 г.т, добави Тръмп.По-късно Тръмп заяви пред журналисти преди да отпътува за опустошения от урагана \"Ирма\" щат Флорида, че са \"сравнително близо\" до сключване на сделка с демократите за незаконните деца, но отново повтори, че трябва да подкрепят стената по границата.", "date": "2017.09.14", "title": "Тръмп отрече да има сделка с демократите за децата на нелагалните имигранти"}
{"url": "https://news.bg/int-politics/obshtestvoto-tryabva-da-ima-svoboden-dostap-do-plazhovete-postanovi-sad-v-germaniya.html", "text": "Обществото не трябва да бъде принуждавано да плаща за ползването на плажове в Германия, нито за къпане и плуване в морето. Това постанови федерален германски съд, поставяйки под въпрос частните плажове по бреговете на Северно и Балтийско море, съобщава \"Ройтерс\".Срещу крайбрежния град Вангерланд, който се намира на 170 км западно от Хамбург, е било заведено дело от двама жители на съседни градове, които са поискали да им бъде предоставен свободен достъп до двата плажа на града на Северно море.Плажовете в градчето са до голяма степен оградени, като има допълнителни съоръжения, детски площадки и спасители, а през летния сезон има такса за посетители от 3 евро, като местните жители и туристите, отседнали в града, не заплащат нищо.Съгласно германското законодателство, всеки има право да влиза в неизползвани открити пространства и територии, разпоредба, която има за цел да предостави обществен достъп до природната красота на страната и да създаде възможности за безплатен свободен отдих.Но съд в провинция Долна Саксония миналата година се произнесе в полза на Вангерланд, изтъквайки, че въпросните плажове не са неизползвани, а са били отдадени под наем от града за търговски цели.Федералният административен съд постановява в своето решение, публикувано днес, че градът не може да изисква заплащането на такса от посетителите за разходка на плажа или за плуване в морето, но може за използването на съоръженията, изградени там.\"Претенциите към почти целия плаж, а не само за районите, необходими за нуждите на бизнеса, налагат прекомерни ограничения върху общата свобода\", се казва в изявление на съда, което отчасти преобръща решението на по-долната съдебна инстанция.", "date": "2017.09.14", "title": "Обществото трябва да има свободен достъп до плажовете, постанови съд в Германия"}
{"url": "https://news.bg/crime/zadarzhaha-retsidivist-i-narkomanka-ot-sliven-za-otvlichane-i-poboy.html", "text": "Районна прокуратура - Сливен задържа за 72 часа 30-годишната Диана К. и 32-годишния Станислав С. и двамата от Сливен. Те са привлечени, като обвиняеми, за това че от 23 и 30 часа на 8 септември до 7 часа на 10 септември в Сливен в съучастие, като съизвършители противозаконно лишили от свобода Д.Х. по мъчителен за пострадалия начин.Двамата са привлечени и като обвиняеми затова че на горепосоченото място и време отнели от Д.Х. два мобилни телефона и сумата от 200 лв., като употребили за това сила и грабежът е придружен с телесни повреди.Случаят е оповестен днес по време на среща с медиите от Административния ръководител на Апелативна прокуратура Бургас г-н Любомир Петров, Заместник административният ръководител на Апелативна прокуратура - Бургас г-жа Йовита Григорова, Директорът на ОД на МВР - Бургас старши комисар Калоян Калоянов и Директорът на ОД на МВР - Сливен старши комисар Димитър Величков.Петров съобщи, че пострадалият и обвиняемата се познават от началото на годината след осъществена връзка в социалните мрежи. Първият личен контакт между тях се е случил през месец август тази година. Между двамата възникнали интимни отношения, като на 8 септември те заедно са се придвижили от Бургас в Сливен, където живеели приятели на обвиняемата.След като стигнали на адреса, пострадалият е бил противозаконно лишен от свобода, като е вързан за ръцете с така наречените \"миши опашки\". На пострадалия е бил нанесен побой, като е бил заплашен с набиване на кол и отрязване на пръстите с лозарска ножица.Те са имали за цел да се сдобият с банковите сметки, карти и кодове за тях на пострадалия и чрез интернет-банкиране да прехвърлят суми от тях без неговото съгласие. След като са получили исканата информация, обвиняемите направили опит да извършат банков превод, но не успели, след което му отнели противозаконно всичко което притежавал.Прокурор Петров уточни, че Д.Х. е държан против волята му общо 32 часа, след което му е сложена маска на лицето, бил е качен в кола и е бил захвърлен в района на местността Карандила край Сливен.Извършеното престъпление е било разкрито за по-малко от 24 часа, въпреки че пострадалият е подал жалба в Бургаската полиция, в която е посочил откровено неверни данни. Така полицаите са разкрили противоправното деяние, без да имат почти никаква информация, къде се е случило то и кои са извършителите. По този повод прокурор Петров призова гражданите станали жертва или свидетелите на противоправни деяния да не заблуждават органите на реда в своите показания.Старши комисар Величков уточни, че престъпното деяние е извършено в къща намиращо се в квартал\"Комлука\", Сливен. Той съобщи, че обвиняемият Станислав С. има криминални регистрации и осъдителни присъди за извършени от него кражби, грабежи и държане и разпространение на наркотици, като настоящото престъпно деяние е извършено в изпитателен срок на наложена му осъдителна присъда.Обвиняемата Диана К. е неосъждана, но съществуват данни, че тя употребява често наркотични вещества. Старши комисар Величков добави и, че по случая има и трето задържано лице по закона за МВР, като към момента се събират доказателства за установяване на неговата съпричастност към случая.Старши комисар Калоянов съобщи, че след като е бил захвърлен пострадалият е успял да се добере до автомобила си и с него се е придвижил до град Бургас, където е подал жалба. Той добави, че са открити превръзките, с които пострадалият е бил завързан, маски, които са били използвани от обвиняемите, тиксо, с което е била облепена устата на пострадалия и много други веществени доказателства, като към момента са назначени експертизи за установяване на ДНК по тях.Наказанието за противозаконното лишаване от свобода е \"лишаване от свобода\" от 3г. до 12г.Районна прокуратура - Сливен е внесла искане за определяне на постоянна мярка \"задържане под стража\" на двамата обвиняеми, като предстои Районен съд - Сливен да насрочи заседанието си.", "date": "2017.09.14", "title": "Задържаха рецидивист и наркоманка от Сливен за отвличане и побой"}
{"url": "https://news.bg/regions/fandakova-maha-avtogarata-na-sv-al-nevski-no-sled-dve-godini.html", "text": "Най-рано след 2 години незаконната автогара пред храм паметника \"Св. Александър Невски\" може да бъде премахната. Това стана ясно от думите на кмета на София Йорданка Фандъкова, която отговори на питането на общинския съветник от Политическа група 5 Симеон Славчев.Освен писмения отговор, Фандъкова направи това и устно по време на днешната сесия на Столичния общински съвет (СОС). Общинският съветник Славчев остана неудовлетворен от лаконичния й отговор.Симеон Славчев направи онлайн допитване след сигнали на Столичани за струпването на автобуси пред храм-паметника. 84% от гласувалите искат пространството да бъде пешеходна зона и парк с пейки за отдих. \"Поздравявам Ви за ентусиазма, г-н Славчев, но както знаете, публично е оповестен конкурс. Имаше и обществено обсъждане на проекта за зона 2, която ще бъде изцяло реконструирана по европейска програма\", каза Фандъкова.С този отговор тя нарече ентусиасти членовете на Светия Синод (чиято сграда е срещу патриаршеската катедрала \"Св. Александър Невски\" - б.р.) и гражданите, които участваха в анкетата.Тази реконструкция, след която ще бъдат премахнати автобусите, може да бъде реализирана най-рано след 2 години, защото в момента общината е на етап обявяване на обществена поръчка. Иначе Фандъкова потвърди, че в момента се търсят нови алтернативни места за изнасянето на автобусите.От своя страна Симеон Славчев обеща, че ще внесе предложение в Столичен общински съвет за отмяна на решението от 2014 година, когато е прието автобусите да спират пред храм-паметника \"Св. Александър Невски\".", "date": "2017.09.14", "title": "Фандъкова маха автогарата на \"Св. Ал. Невски\", но след две години"}
{"url": "https://news.bg/world/bum-na-zadarzhanite-za-terorizam-vav-velikobritaniya.html", "text": "Броят на арестуваните във Великобритания по подозрение в тероризъм скочи с 68% през миналата година, показват данни на вътрешното министерство, цитирани от Ройтерс.От статистиката става ясно, че 379 ареста са извършени за година до юни в сравнение с 226 за предишните 12 месеца. За първи път са арестувани толкова хора за тероризъм от 2001 г., когато започва събирането на подобни данни.През първите 6 месеца на тази година 36 души загинаха при терористични атаки. Нивото на заплаха от тероризъм на Острова е второ, което означава, че има голяма вероятност да бъде извършено нападение.Сред задържаните 12 са арестувани след атаката през март в центъра на Лондон, когато мъж се вряза с автомобила си в пешеходци и уби четирима души, а секунди по-късно уби полицай с хладно оръжие пред парламента.Други 23 души загинаха при самоубийствен атентат на концерт в Манчестър през май. През следващия месец полицията арестува 21 заподозрени, след като трима екстремисти се врязаха с автомобил в пешеходци на Лондон бридж, а след това атакуваха хора в ресторанти и барове. При атаките загинаха 8 души.Един арест беше извършен след атака в Северен Лондон, когато ван се блъсна в богомолци пред джамия. Един човек загина.Марк Роули от звеното за борба с тероризма заяви, че полицията арестува заподозрян всеки ден.Той поясни, че за период от три години до март 2017 г. полицията е осуетила 13 потенциални атаки, но през следващите 17 седмици бяха извършени четирите атаки, докато властите предотвратиха други шест.Данните показват още, че сред 379-те задържани на 123-ма са повдигнати обвинения, като на 105 за тероризъм, а 189 души са освободени без да им се повдигат обвинения.", "date": "2017.09.14", "title": "Бум на задържаните за тероризъм във Великобритания"}
{"url": "https://news.bg/bulgaria/bez-populizam-v-obrazovanieto-prizova-predsedatelyat-na-obrazovatelnata-komisiya.html", "text": "В декларация по повод първия учебен ден ГЕРБ потвърждава изпълнението на обещанието си образованието да е основен приоритет. Милена Дамянова, председател на образователната комисия в парламента отчете като стъпки в тази насока повишението на учителските заплати от 1 септември, ангажиментът на правителството на г-н Борисов да няма деца, които да не са в класните стаи, както и възможността на учителите да работят без бюрократични спънки.Дамянова бе категорична, че в България 15-ти септември не просто се отбелязва, а се празнува. \"Знанието е това, пред което българинът винаги се е прекланял и е вярвал, че ще му донесе просперитет\", изтъкна в декларацията Дамянова и настоя да няма политически популизъм в образованието. Тя упрекна левицата, че използва тази тема, за да покаже уж грижа за обществото. \"Предизвикателствата, които ни поставя днешният ден, трябва да се решават с дискусия\", посочи Дамянова. По думите й е абсолютно безотговорно да се говори, че днешните промени са причината за нивото на грамотност, за агресията, за отпадналите от училище. \"Правим промени, за да се справим с проблемите. Но правим промените и за да вървим напред. Няма време за политиканстване в областта на образованието! 15 септември е ден, в който трябва да си припомним, че училището винаги е било нашето национално \"заедно\", заяви Дамянова.\"Само образованите и знаещи хора могат да градят своето бъдеще и това на държавата ни. Само образованите хора могат да превръщат мечтите в реалност, да създават, да бъдат новатори и лидери. Затова искаме и работим за училище, което не просто дава знания, а изгражда личности. Затова искаме и работим за учителите, които възпитават новите блестящи умове на България\", каза още Дамянова и цитира думите на Тодор Влайков: \"непросветеният народ колкото и каквито права да има, се самолишава от тях\".", "date": "2017.09.14", "title": "Без популизъм в образованието, призова председателят на образователната комисия"}
{"url": "https://news.bg/bulgaria/bsp-otchitat-rekorden-nedostig-na-uchiteli.html", "text": "БСП настоя за преглед на учебните програми и планове. В декларация от парламентарната трибуна Ирена Анастасова от БСП за България заяви, че училището продължава да възпроизвежда социално неравенство по вина на държавата. По думите й в резултат на бедността, в резултат на растяща диференциация на училищата, броят на напусналите преждевременно училище, е придобил стряскащи размери - 21 170 ученици за миналата учебна година.\"Според коефициентите на записалите образование през миналата учебна година 8% от съответния набор не се е записал първи клас, почти 22% в 5-ти клас и почти 20% в средната степен на образование. Ние сме удовлетворени, че Министерски съвет прие механизъм, който трябва да осигури присъствието на децата в детската градина и училището, работи се и по регистъра на децата и учениците, който ще позволи проследяване, анализ и въздействие, за които настояваме от 2009 г. От БСП подкрепят и мерките и усилията за пълен обхват на учениците в образованието\", посочи тя. Анастасова изтъкна, че България е останала на едно от първите места в света по детска бедност.Тя постави въпросът за отговорността на всички обществени фактори - родители и медии за справяне с проблема с детската агресия. \"Решаването на проблема изисква неотложно еднопосочно обществено въздействие\", заяви Анастасова. Друг основен проблем според БСП е рискът от закриване на стотици основни училища в страната, които са останали без необходимия брой ученици, заради завършване на основното образование в седми клас, вместо в осми.\"Мотивът, че основните училища ще станат обединени се оказа несъстоятелен. Обединени станаха 56 от общо 1257 основни училища\", категорична бе тя. От БСП са категорични, че предупрежденията им, че свиването на основното образование ще закрие нови групи училища, са останали нечути. Анастасова заяви, че тази учебна година ще започне със своеобразен рекорд - недостиг от 3000 учители и назначени 1000 неправоспособни. \"До пет години предстои пенсиониране на 40% от колегията. Ние подкрепяме ръстът на учителските заплати. Сам по себе си той няма да реши проблемите с качеството на подготовката на децата\", категорична бе тя. По думите й е илюзорно, че увеличението от 15% е за всички учители. Декларацията си Анастасова завърши с думи на Христо Проданов: \"Шапки долу за българския учител, за човека, който създава човеци\".", "date": "2017.09.14", "title": "БСП отчитат рекорден недостиг на учители"}
{"url": "https://news.bg/politics/kachestveno-obrazovanie-ne-se-postiga-samo-s-uvelichenie-na-zaplati.html", "text": "ДПС са категорични, че оптимизацията на училищната мрежа е евфемизъм. Заявеният приоритет от правителството предполага и качествено ново отношение към образоването, което няма да се постигне само с увеличение на учителските заплати.В декларация от парламентарната трибуна Ерол Мехмед посочи, че утрешният ден - 15-ти септември е специален.\"Първият учебен ден за десетки хиляди първокласници и за техните щастливи и притеснени родители. Празникът в погледа на учениците и учителите е достатъчен, за да осмислим силата на знанието и да осъзнаем, че образованието и науката са основни ценности и постижения\", посочи той.По думите му в 21-ви век образованието ще изиграе най-съществената роля за бъдещото развитие, но образованието не е само обучението в училище и отбеляза, че придобиването на знания и умения в дома и семейството е част от този процес.От ДПС поставиха въпроса готов ли е българският учител да погледне различно - не от фундамента на усвоените и наизустени уроци, а през погледа на все по-глобалния и информационен свят.\"В България образованието се цени, но за жалост в реалния живот винаги сме се убеждавали в противното. Оплакват се учители, оплакват се родители, често неадекватната реакция на институциите допълнително влошават положението\", констатира още той.Според него съвременното училище изисква и добре подготвени млади преподаватели, които са хуманисти по призвание, както и реално обхванати и обучаващи се деца между 5 и 16 годишна възраст. Наложително е да се усети държавната подкрепа в малките училища в страната.", "date": "2017.09.14", "title": "Качествено образование не се постига само с увеличение на заплати"}
{"url": "https://news.bg/int-politics/tramp-s-ostra-ataka-sreshtu-hilari-klintan.html", "text": "В две публикации в \"Туитър\" късно вечерта източно американско време американският президент Доналд Тръмп нападна за пореден път опонентката си от кандидатпрезидентската надпревара през 2016 г.Хилари Клинтън, бивш държавен секретар и бивша първа дама на САЩ, влезе в новините наскоро заради новата си книга, озаглавена \"Какво се случи\".Тръмп изглежда е имал предвид гледната ѝ точка за изборите в публикациите си в социалната мрежа.\"Нечестната Хилари Клинтън обвинява всеки (и всичко) освен себе си за загубата на изборите. Тя загуби дебатите и загуби посоката си!\", написа американският президент в единият от постингите.В другата публикация той коментира: \"Окаяните\" се върнаха да преследват Хилари. Те изразиха чувствата си силно и ясно. Тя похарчи много пари, но в крайна сметка не успя!\"CNBC отбелязва, че победителите и губещите по време на дебатите очевидно са въпрос на мнение - не на факти, - като мнозина експерти обявиха, че Клинтън е победител на всички предизборни дебати между двамата. Тези заключения бяха потвърждавани и от социологическите допитвания, провеждани непосредствено след приключването на дебатите.Споменатите от Тръмп \"окаяни\" хора отпраща към изказване на Клинтън, която по време на предизборната кампания заяви, че половината от поддръжниците на Тръмп били \"отчаяни за промяна\", а другата половина били \"окаяници\".", "date": "2017.09.14", "title": "Тръмп с остра атака срещу Хилари Клинтън"}
{"url": "https://news.bg/crime/plovdivska-prokuratura-uskoreno-razsledva-posegatelstva-sreshtu-meditsi.html", "text": "40 прокурори от зоната на Апелативна прокуратура-Пловдив ще наблюдават делата за престъпления спрямо медици - лекари, медицински сестри и друг персонал, пострадали при изпълнение на задълженията им по служба.Разпореждането за определяне на специални магистрати по казусите с медицинските специалисти е във връзка със заповед на главния прокурор на Република България Сотир Цацаров за създаване на организация и взаимодействие между прокурорите и Центровете за Спешна медицинска помощ в цялата страна, техните подразделения и лечебните заведения за болнична помощ - държавни и общински болници, в които действат спешни приемни отделения и такива за родилна помощ.Прокурорите от зоната на Апелативна прокуратура - Пловдив, която включва шест Окръжни прокуратури - в Пловдив, Пазарджик, Стара Загора, Хасково, Смолян и Кърджали и 27 районни прокуратури, ще проведат до края на септември, срещи с лекарите от спешните отделения в района, на които да уточнят механизма за незабавни действия при посегателства.На медиците ще им бъдат предоставени телефони за постоянна връзка с прокурор и служител на полицията. Разследването по делата ще бъде приоритетно. От екипите в болниците ще се изисква ускорено осигуряване на документи, явяване на пострадалите, обмен на информация и др.Прокурорите, които са определени да наблюдават делата за посегателство срещу медици са от районните прокуратури, на които са подсъдни този вид престъпления, като във всяка окръжна прокуратура също е определен по един магистрат за координиране на работата.Днес, 14 септември, предстои среща по този повод на прокурорите от Районна прокуратура-Пловдив с лекари от УМБАЛ \"Св. Георги\"-Пловдив. В нея ще участват Гергана Мутафова, районен прокурор на Пловдив, Чавдар Грошев, зам.-районен прокурор, и прокурорът Пламен Георгиев, които наблюдават делата за посегателства срещу медици.", "date": "2017.09.14", "title": "Пловдивска прокуратура ускорено разследва посегателства срещу медици"}
{"url": "https://news.bg/int-politics/irakskite-kyurdi-shte-si-platyat-za-referenduma-za-nezavisimost-predupredi-turtsiya.html", "text": "Турция предупреди автономния регион Иракски Кюрдистан, че ще трябва да си плати за настояването си за провеждане на референдум за независимост по-късно този месец, съобщава \"Асошиейтед прес\".В изявлението на външното министерство на Турция също така се приветства решението на иракския парламент да отхвърли като противоконституционен референдума, който трябва да се проведе на 25 септември.\"Кюрдският регион трябва да е наясно, че със сигурност ще плати цена за настояването за подхода му за референдум въпреки всички наши приятелски препоръки\", се допълва в изявлението, без да се дават подробности.Допълва се, че все по-емоционалните изявления на ръководството на иракските кюрди в полза на независимост били \"тревожни\".Турция, която има голямо кюрдско население и води сражения с кюрдските бунтовници, изгради тесни връзки с автономния кюрдски регион в Ирак, но се противопоставя на независима кюрдска държава.", "date": "2017.09.14", "title": "Иракските кюрди ще си платят за референдума за независимост, предупреди Турция"}
{"url": "https://news.bg/politics/s-komotsio-ninova-doyde-v-parlamenta.html", "text": "Лидерът на БСП за България Корнелия Нинова ще отсъства две седмици от парламента заради пътния инцидент, при който пострада.Заради ветото на президента върху спорните промени в Закона за опазване на околната среда все пак Нинова пристигна в парламента с медицинска яка около врата и тъмни очила.От парламентарната трибуна Нинова заяви, че БСП ще подкрепи ветото на държавния глава.За инцидента Нинова разказа пред журналисти: \"Колата пред нас спря внезапно, без да има причина, ние спряхме след нея и изведнъж последва този силен удар отзад.\"Припомняме, при катастрофа в центъра на София на 12-ти септември автомобил \"Мерцедес\" удря автомобила, в който пътува лидерът на левицата Корнелия Нинова. Инцидентът стана причина за отмяна на заседанието на Изпълнителното бюро. Катастрофирали са общо четири коли.\"Имам мозъчно сътресение и отзад на врата счупен шип. Две седмици ще отсъствам, дойдох само заради ветото и от уважение към президента\", заяви Нинова.На въпрос дали ще предяви претенции към водачите на другите автомобили, Нинова заяви, че все още нищо не знае. Единственото, което потвърди, че мерцедесът, който ги е ударил силно отзад - не е имал спирачен път. \"Ударът беше силен. След това, ние ударихме предния\", разказа Нинова. Вследствие на него Нинова удря главата си в предното стъкло на автомобила.Много е важен, принципен е въпросът за съкращаване на съдопроизводството, коментира Нинова наложеното вето. Според нея е необходимо да се съкратят сроковете за произнасяне на жалбите от съдилищата, за да не се бави много обжалването, но да не се посяга на принципа на правовата държава да могат да се обжалват актовете на Министерски съвет пред съда. \"Иначе става безконтролен, който и да е Министерски съвет, днес са те - утре друг\", коментира Нинова.", "date": "2017.09.14", "title": "С комоцио Нинова дойде в парламента"}
{"url": "https://news.bg/world/rusiya-i-belarus-zapochnaha-voenni-ucheniya-zapad-2017.html", "text": "Започнаха стратегическите учения \"Запад-2017\" на въоръжените сили на Русия и Беларус на територията на двете държави. Това става ясно от съобщение на пресслужбата на Министерството на отбраната на Русия, цитирано от ТАСС.В съобщението се отбелязва, че войските са получили директиви от генщабовете на въоръжените сили на съюзните държави за изпълнение на учебно-боеви задачи.В ученията участват до 12 700 военнослужещи (от Беларус около 7 200 и от Русия около 5 500), около 70 самолета и хеликоптера и 680 единици бойна техника.Западни медии писаха по-рано, позовавайки се на военния министър на Германия, че се очаква в ученията да участват около 100 000 военнослужещи.На три полигона на територията на Русия (Лужский, Струги Красные и Правдинский) ще се проведат бойни стрелби, както и използване на авиацията и противовъздушната отбрана. Игрите ще се проведат и на шест беларуски полигона (Лепельский, Лосвидо, Борисовский, Осиповический, Ружанский и Домановский), както и в местността Дретунь.Ученията се провеждат под ръководството на началниците на генщабовете на двете войски.Руското ведомство пояснява, че игрите са с отбранителен характер и не са насочени към други държави.Вчера Ройтерс писа, че игрите изнервят Запада.", "date": "2017.09.14", "title": "Русия и Беларус започнаха военни учения „Запад-2017”"}
{"url": "https://news.bg/crime/20-paleta-s-opakovki-za-tsigari-zadarzhaha-na-dunav-most-1.html", "text": "Служители на Митница Русе задържаха 20 палета с картонени опаковки за цигари на световно известна марка. Пратката пътувала с камион с румънска регистрация от България за страна в Западна Европа.На 8 септември митнически служители спрели за проверка излизащ от страната камион. Превозното средство е селектирано по метода \"анализ на риска\". Според представените документи, камионът е натоварил \"опаковъчна хартия\" от склад на фирма в Южна България. Направената проверка на товара установява, че се касае за картонени заготовки за цигарени кутии - оразмерени и изрязани, готова само да бъдат залепени.Общото тегло на пратката е около 7 тона, а всички палети са с опаковки с логото на известна марка тютюневи изделия. Стока е задържана в склад на Митница Русе. Уведомени са правопритежателите на марката. Случаят e предаден на Гранична полиция за извършване на проверка.При друг подобен случай, на 8 юни, в района на Дунав мост 2 мобилен екип на Митница Лом спира за проверка товарен автомобил с българска регистрация, превозващ по документи 10 палета картон и 6 палета камъни за страна от ЕС.При извършения контрол на товара митническите инспектори установяват, че палетата с картон всъщност са 18 и съдържат опаковки за кутии и стекове с цигари с логото на защитена търговска марка. Общото количество на задържани опаковки е 6 палета с опаковки за стекове и 12 палета със заготовки за цигарени кутии с общо тегло 9780 кг .И при двата случая опаковките са задържани на основание Регламент 608 на Европейския парламент и на Съвета относно защитата на правата върху интелектуалната собственост, осъществявана от митническите органи, поради съмнения, че нарушават права върху интелектуална собственост.Един палет съдържа около 22 800 броя опаковки за стекове или 132 000 заготовки за цигарени кутии.Най-вероятно опаковките са били предназначени за нелегални производства на тютюневи изделия в друга държава на ЕС.", "date": "2017.09.14", "title": "20 палета с опаковки за цигари задържаха на Дунав мост 1"}
{"url": "https://news.bg/world/rusiya-izprati-v-siriya-chetiri-ot-nay-novite-si-iztrebiteli.html", "text": "Руското военно ведомство изпрати четири от най-новите си изтребители МиГ-29СМТ във военновъздушната база \"Хмеймим\" в Сирия. Това пише руският вестник \"Комерсант\".Самолетите са доставени на ведомството през декември 2015 г.Според информацията на вестника самолетите са изпратени в региона, за да могат да практикуват максимален брой пилоти и също така да се изпробват в бойни условия.Изданието припомня, че първата информация за подготвяното изпращане на самолетите в Сирия се появила преди повече от година.", "date": "2017.09.14", "title": "Русия изпрати в Сирия четири от най-новите си изтребители"}
{"url": "https://news.bg/health/ministarat-na-zdraveopazvaneto-v-bolnitsa-po-speshnost.html", "text": "Николай Петров, министърът на здравеопазването е приет по спешност в болница, съобщава Българското национално радио, позовавайки се на Министерството на здрвеопазването.Към момента повече информация за състоянието на министър Петров и за причините за хоспитализацията му не е известна.", "date": "2017.09.14", "title": "Министърът на здравеопазването в болница по спешност"}
{"url": "https://news.bg/int-politics/shvetsiya-s-nay-golemite-voenni-ucheniya-ot-20-g-zaradi-strah-ot-rusiya.html", "text": "Неутрална Швеция започна най-големите си военни учения от две десетилетия насам с подкрепа от страни от НАТО, като хвърля 19 хил. войници в ученията след години на съкращения на военните разходи, което накара скандинавската страна да се страхува от нарастващата военна мощ на Русия, отбелязва \"Ройтерс\".В навечерието на най-големите военни маневри на Русия от 2013 г., които според НАТО ще бъдат много по-мащабни от обявеното от руските власти, Швеция ще симулира нападение от изток на балтийския остров Готланд, който се намира в близост до основната шведска територия.\"Положението със сигурността се промени към по-лошо\", изтъкна командирът на шведските въоръжени сили по време на представянето на ученията, които ще продължат 3 седмици.Швеция, също както Прибалтика, Полша и голяма част от Запада, е дълбоко разтревожена от анексирането на Крим от Русия през 2014 г. и подкрепата ѝ за сепаратистите в Източна Украйна.\"Русия е страната, която засяга сигурността в Европа в момента с действията си - анексирането на Крим и продължаващите боеве в Източна Украйна - така че е ясно, че следим изкъсо какво върши Русия\", допълни командирът.Около 1500 войници от САЩ, Франция, Норвегия и други страни от НАТО взимат участие в ученията, наречени \"Зора\".Нечленуващата в НАТО Швеция реши да подсили армията си, след като съкрати военните разходи от над 2 процента от БВП в началото на 1990-те години до около 1 на сто.Въоръжените сили на Швеция, които биха могли да мобилизират повече от 600 хил. души при извънредна ситуация, се състоят само от 20 хил. души, като още 22 хил. души са доброволци на вътрешната гвардия.Според натовските генерали ученията \"Зора\" не са в отговор на руските учения \"Запад\", които започват днес.", "date": "2017.09.14", "title": "Швеция с най-големите военни учения от 20 г. заради страх от Русия"}
{"url": "https://news.bg/tourism/angelkova-vrachi-marki-sas-spetsialno-poslanie-na-turisticheskata-asambleya-v-kitay.html", "text": "\"Горда съм да ви представя последното начинание на България- пощенско филателно издание, посветено на инициативата \"2017- Международна година на устойчивия туризъм за развитие\", коментира министър Николина Ангелкова пред участниците в 22-рата Генерална асамблея на СОТ.\"Принципите на инициативата ни вдъхновиха да създадем клеймото и мисля, че това е добър начин да се съхранят ценностите на кампанията, дори и след края на тази година\". Това каза министърът на туризма Николина Ангелкова при презентирането на българската пощенска марка по време на 22-рата Генерална асамблея на Световната организация по туризъм (СОТ) в Китай.По време на събитието всеки от участниците получи като подарък брошура, включваща пощенски плик и блок-марка със специално послание от Ангелкова.\"Бих искала да изразя нашата благодарност към г-н Талеб Рифай, генерален секретар на СОТ за подкрепата му на нашата инициатива\", заяви още министърът. По думите ѝ именно общите усилия на ведомството и СОТ позволяват да бъде представена марката. Филателното издание изобразява два от най-емблематичните културни артефакти, датиращи от различни исторически епохи -Рилския манастир и Тракийска казанлъшка гробница. Освен това те са и част от списъка с недвижимо културно наследство на ЮНЕСКО. Елементите са свързани с кръговете, които освен, че са символ на безкрайността, присъстват и в изображенията на двата обекта. Те могат и да са аналог на безкрайното колело на живота и дълбочината на българската история.\"Както вероятно знаете, България е сред малкото древни държави, които са запазили своето тракийско, римско и византийско културно наследство, с което заема трето място в Европа по отношение на културни артефакти\", посочи министър Ангелкова. И Тя уточни, че това е основен фактор страната да постига своята дългосрочна цел да стане целогодишна дестинация, известна не само за летния и зимен туризъм, но и за изобилието от културно-исторически маршрути.\"Наш приоритет е да създадем правилните условия за прилагане на принципите, определени от инициативата \"2017 - Международна година на устойчивия туризъм за развитие\"\", каза още министърът. По думите ѝ сред нейните цели са насърчаване на ролята на туризма в опазването на богатото наследство и присъщите ценности на нашите цивилизации и култури в света.Министърът призова участниците да посетят тези емблематични места за България, като подчерта, че това е най-сигурният начин да се усети духа на страната.", "date": "2017.09.14", "title": "Ангелкова връчи марки със специално послание на туристическата асамблея в Китай "}
{"url": "https://news.bg/world/finansoviyat-ministar-na-sasht-iskal-da-izpolzva-voenen-samolet-za-meden-mesets-do-evropa.html", "text": "Финансовият министър на САЩ Стив Мнучин е искал да използва правителствен самолет за медения си месец в Европа по-рано тази година, съобщава ABC News.Отделът на главния инспектор към финансовото ведомство е започнал разследване, след като милионерът е поискал да използва самолет на ВВС на САЩ, отбелязва медията.Планът е бил да се лети до Шотландия, Франция и Италия.ABC пише, че молбата за самолета, което е щяло да струва по около 25 000 долара на час, е подадена от офиса на Мнучин в писмена форма, но впоследствие е било смятано за излишно.", "date": "2017.09.14", "title": "Финансовият министър на САЩ искал да използва военен самолет за меден месец до Европа"}
{"url": "https://news.bg/world/kitay-i-rusiya-s-voennomorski-ucheniya-do-koreyskiya-poluostrov.html", "text": "Четири китайски бойни кораба отплаваха за съвместни военни игри с Русия, съобщава АП.Това е последният признак на засиленото сътрудничество между двете държави, отбелязва агенцията.Китайската официална агенция \"Синхуа\" информира, че разрушител, ракетна фрегата, снабдителен кораб и спасителен кораб отплаваха от пристанището в Кингдао, където е разположен Северният флот на Китай.Агенцията допълва, че игрите ще се проведат в Японско море до Корейския полуостров и в Охотско море.Ученията са втората фаза от ежегодни съвместни учения, като първата част се проведе в периода 22-27 юли в Балтийско море. За първи път двете държави тренираха съвместно в този регион.Русия и Китай поддържат тясно дипломатическо и военно сътрудничество.", "date": "2017.09.14", "title": "Китай и Русия с военноморски учения до Корейския полуостров"}
{"url": "https://news.bg/crime/glaven-komisar-nikolov-s-uvazhenie-i-kam-protestirashtite-pozharnikari.html", "text": "Заплащането на пожарникарите не е адекватно на техния труд. Това каза пред журналисти директорът на Главна дирекция \"Пожарна безопасност и защита на населението\" гл.ком. Николай Николов. Според него служителите заслужават по-високо заплащане.Проблем било обаче, че не зависи това от него. \"Категорично смятаме, че трябва да получат по-достойно заплащане\", подчерта Николов.По думите му на днешния протест на служителите на МВР ще протестират малка част от пожарникарите. \"Тези обаче, които протестират - моите уважения към тях\", добави Николов. Според него поддържайки активен диалог, могат да бъдат решени голяма част от проблемите.Николов увери, че в рамките на няколко месеца проблемът с предпазните средства ще бъде решен на 90%. Вече е завършена обществената поръчка за 200 хил.лв., а днес е подписана друга за още 400 хил. лв. \"До 2-3 месеца очаквам доставка на 750-800 комплекта\", увери Николов.Във връзка с битовите условия той призна, че \"има изоставане\", но съвсем скоро 22 сгради ще бъдат изцяло реновирани и продължава строителството на няколко чисто нови сгради. За искането на пожарникарите да са по 3 души в екип Николов увери, че ще изпълнят това желание в рамките на 2 седмици. \"Пожарникарите са прави и за това, че има недостиг на служители. Тази година са назначени около 570 човека ми това е максималния капацитет на Академията на МВР, уточни Николов.На въпрос дали искането за 15% увеличение на възнагражденията е резонно той заяви, че всичко се решава от това какъв бюджет ще отпусне парламента на министерството.Зам.-министърът на вътрешните работи Стефан Балабанов каза, че за 4 месеца са проведени 6 съвета за социално партньорство и не бива да ги обвиняват в липса на диалог. Резултатът от това е изплащане на паричната равностойност на дрехите и премахване на лимита на бензина.С колко ще се увеличи заплащането и от кога обаче не стана ясно.По думите на Балабанов само преди 2 дни е било обяснено, че увеличение на заплатите със задна дата не е възможно. От рамката на бюджета зависи с колко ще бъдат увеличени заплатите, обясни зам.-министърът.\"Аз искам те да получават по 2 000 евро на месец, но бюджета на държавата в момента не позволява това, което те искат\", каза още Балабанов.Николов и Балабанов присъстваха на празничната церемония за Деня на пожарникаря, провела се в ГД \"Пожарна безопасност и защита на населението\" в София. След отслужен водосвет бяха поднесени цвята и венци пред мемориалната плоча на загиналите при изпълнение на служебните си задължения.", "date": "2017.09.14", "title": "Главен комисар Николов с уважение и към протестиращите пожарникари"}
{"url": "https://news.bg/culture/balgariya-predlaga-filma-slava-za-oskar-za-chuzhdoezichen-film.html", "text": "Филмът \"Слава\" на Кристина Грозева и Петър Вълчанов е българското предложение за номинациите за \"Оскар\" за чуждоезичен филм, предаде bTV.Кинотворбата ще представя страната ни в селекцията за 90-ото издание на отличията на Американската филмова академия.Тя е избрана от седемчленна комисия с председател проф. Александър Грозев между 10 филма, които отговарят на условията на Академията и са заявени от продуцентите си за участие.Първите места в класирането са за \"Слава\" с 14 точки и \"Безбог\" с 10 точки, съобщи Националният филмов център.Във филма \"Слава\" - копродукция с Гърция, участват Стефан Денолюбов, Маргита Гошева, Китодар Тодоров, Милко Лазаров, д-р Георги Стаменов, Иван Савов, Христофор Недков, Мира Искърова и други.Той представя историята на кантонер, който открива милиони на релсите и ги предава в полицията. Държавата го награждава с нов часовник, но той се оказва менте. Служителка на Министерството на транспорта загубва стария му часовник, модел \"Слава\", който е семейна реликва. Кантонерът се впуска в отчаяна битка да си върне старата \"Слава\" и достойнството.", "date": "2017.09.14", "title": "България предлага филма „Слава\" за „Оскар” за чуждоезичен филм"}
{"url": "https://news.bg/press/rusiya-e-zaplaha-za-balgariya-yunker-ni-iska-v-shengen-bezhanskiyat-potok-kam-balgariya-e-namalyal.html", "text": "Националната сигурност е водеща тема за вестниците в четвъртък.\"Докладът за националната сигурност, в който Русия е определена като външна заплаха за България предизвика спорове и скандали в кулоарите на парламента. Документът бе приет от правителството и тази седмица ще бъде дискутиран в парламентарните комисии, преди да бъде гласуван в зала. Според БСП документът е \"поредната неадекватност на правителството\", а Станислав Стоилов от \"Обединени патриоти\" (Атака) го определи като \"натовска глупост\". Според някои медии документът щял да доведе до скандал и противопоставяне с Русия. Цветанов удовлетворен, че се назовават нещата с истинските им имена Текстовете на Доклада за състоянието на националната сигурност по никакъв начин не създават предпоставка за противопоставяне, коментира председателят на ГЕРБ в парламента Цветан Цветанов. \"Това, което мога да заявя категорично, е, че сме удовлетворени от това, че се назовават нещата с истинските им имена. Може би повече се вади като контекст от написаното, отколкото цялото формулиране на всички тези текстове, за които ме питате да направя коментар. Разбира се, че в доклада има за анексирането на Крим, за изострените отношения между ЕС, Русия, НАТО и за информационната война, която се води, а тя винаги е свързана и с предпоставките за много фалшиви новини\", каза Цветанов. Той призова репортери и депутати да се запознаят с текстовете на доклада. Цветанов напомни за това, което се случи в изборите в САЩ, във Франция, президентската кампания в България. \"Знаете, че имаше много фалшиви новини, добре планирана кампания за дискредитирането на ЕС и едва ли не, че той е вреден за България и стратегическото партньорство със САЩ е вредно за ЕС\", каза още Цветанов. Според Милен Михов от \"Обединени патриоти\" не може да си затваряме очите през заплахата. Засиленото военно присъствие на Русия в Черноморския басейн и нарастването на военните сили на Руската федерация представляват несъмнено нещо тревожно спрямо българската национална сигурност, каза депутатът от \"Обединени патриоти\" (ВМРО) Милен Михов. Според него докладът в частта за Русия много откровено и вярно отразява заплахите за националната сигурност, които съществуват в региона, и фактора Русия в тази посока. Михов смята, че изострените отношения между ЕС, НАТО и Русия не могат до доведат до друг извод освен нарастване на заплахата към националната сигурност. \"В доклада се казва ясно за засилените опити на Русия да формира сфери на влияние, включително и в България, чрез различни икономически, политически и културни средства\", заяви Михов. Той добави, че тези факти обективно отразяват реалността и не можем да си затваряме очите пред тези заплахи. \"Не става въпрос за оценка на събитията през русофилство и русофобство, а за оценка на реални военни и икономически заплахи към националната сигурност\", каза още Михов и уточни, че в България НАТО има далеч по-малко присъствие, отколкото Русия в Черноморския басейн... БСП иска да бъдем мост \"Не вярвам констатациите в доклада да утежнят отношенията между България и Русия. Това, което ще стане, е, че за пореден път ще покажем неадекватност\", каза зам.-председателят на БСП в парламента Антон Кутев. \"Няма истини, които премълчаваме. Въпросът е в поставянето на ясни основи на отношения. Не съм убеден, че в момента те са равностойни между България и Русия. Ние прекалено далеч стигаме с констатациите\", обясни Антон Кутев...\" - в. \"Дневник\".\"България е част от НАТО и ЕС и трябва да отчитаме този факт. Отношенията НАТО-Русия, ЕС-Русия няма как да не влияят върху нас, обяви на брифинг в Народното събрание председателят на ДПС Мустафа Карадайъ по повод Доклада за състоянието на националната сигурност. В него е посочено, че Русия е една от външнополитеските заплахи за страната ни. Получихме доклада за националната сигурност, изпратен от МС, предстои разглеждането му в комисията на Народното събрание и естествено санкцията му. В доклада има едно изречение, което искам да прочета дословно, за да няма интерпретации - Въпреки че усилията за интеграция в ЕС и НАТО все още стимулират урегулирането на спорните въпроси да се извършва посредством международния диалог, екстремизмът нараства, а засилената националистическа риторика и прокламираните реваншистки идеи създават предпоставки за влошаване на регионалните отношения и за възраждане на екстремистки формации, отсече Мустафа Карадайъ, цитиран от \"Фокус\". Не знам защо това изречение убягва и на колегите от другите парламентарни групи и медиите не го коментират. Към тази вярна констатация и оценка в това изречение ще очакваме да видим какви са действията, защото решението на проблема, който е оценен вярно, зависи изключително и само от нас, категоричен бе председателят на ДПС...\" - в. \"Стандарт\".Апелът на Жан-Клод Юнкер за скорошно приемане на България в Шенген и анализът му за състоянието на ЕС също са сред тематичните акценти.\"Юнкер: Веднага да вкараме България и Румъния в Шенген Вcички cтpани в ЕС да въведат евpото, пpедложи шефът на Евpокомиcията Кpайно вpеме е Бългopия и Рyмъния да бъдат пpиети в Шенген, заяви Жан-Клод Юнĸеp в годишното cи cлово за cъcтоянието на ЕС. Пpедcедателят на Евpопейcкaта комиcия cпомена няколко пъти Бългаpия в pечта cи, пpоизнеcена пpед Евpопейcкия паpламент в Стpаcбypг...\" - в. \"24 часа\".\"Той настоя в ЕС да има отговорност за опазването на външните граници на Общността. България, Италия и Испания не трябва да бъдат оставяни сами в осигуряването на граничната сигурност, посочи председателят на ЕК.\" - в. \"Труд\".\"България и Румъния трябва да се присъединят по-скоро към Шенген. Това призова председателят на Европейската комисия Жан Клод Юнкер в речта си за състоянието на ЕС, обяви \"Канал 3\". Вятърът се е върнал в европейските платна\" и континентът става все по-обединен, а икономиката набира инерция година след Брекзит, каза още той. Сега имаме период на възможности, но той няма да продължи вечно. Нека се възползваме максимално от момента и нека уловим вятъра в платната си, продължи Юнкер.\" - в. \"Стандарт\".\"Повече интеграция\" беше ключовата част от посланието на председателя на Европейската комисия Жан-Клод Юнкер, която провокира по-голямата част от реакциите в Европейския парламент. След речта на Юнкер \"За състоянието на съюза\" лидерите на големите групи в парламента откликнаха на някои от предложенията му. Някои европейски държави открито приветстваха идеята му за защита на инвестициите. Личните коментари от лидери бяха лаконични. \"Юнкер, благодаря ви за вашата подкрепа за провеждането на демократични събрания. Ще успеем да трансформираме Европа\", написа френският президент Еманюел Макрон в \"Туитър\" и приветства и призива на Юнкер да се създаде европейска рамка за контрол на стратегическите инвестиции, \"за какъвто призова Франция: за атрактивна и защитаваща Европа\", подчерта Макрон в \"Туитър\". \"Благодарности на Юнкер за думите му за имиграцията и за силната проевропейска насоченост на речта му за състоянието на ЕС\", написа в социалната мрежа италианският премиер Паоло Джентилони. Същевременно Париж, Берлин и Рим казаха в съвместно изявление, публикувано от германското министерство на икономиката, приветстваха идеята да се създаде рамката за контрол на инвестициите. Целта е да се създаде инструмент, който да позволи на страните членки да се намесват в случаи на преки чуждестранни инвестиции в стратегически активи, особено ако те идват от предприятия, които се контролират или финансират от трети държави. \"Берлин е силно заинтересован от чуждестранни инвестиции, когато те се извършват при пазарни условия,\" отбеляза германският икономически министър Бригите Цюприс. \"Трябва да предотвратим обаче други държави да се възползват от нашата откритост, за да придвижат интересите на промишлената си политика. Предложенията на Юнкер гарантират честна конкуренция в ЕС и предлагат по-добра защита срещу корпоративни придобивания, които не отговарят на пазарните правила. В бъдеще страните членки ще имат ясни правомощия да се намесват в случаи на държавно контролирани преки инвестиции в европейски компании.\" Председателят на групата на Eвропейската народна партия приветства визията на Юнкер за тясна интеграция, но подчерта и тревогите на хората за глобализацията. \"Трябва ни социална пазарна икономика... (и) да осигурим нашите граници и да спрем незаконната миграция\". Хората са шокирани от случващото се в Турция: \"Турция не може да стане пълноправен член на ЕС\". По думите му хората се страхуват, когато погледнат на изток: \"Имаме нужда от европейски отбранителен съюз, за да защитим европейския начин на живот,\" каза той. Лидерът на \"Социалисти и демократи\" Джани Питела предложи държавите членки на ЕС да ударят всички мултинационални компании, които мамят данъчните власти, като ги задължат да изплатят дължимите данъци, да приемат мерки срещу използването на младите хора и \"детска гаранция\", която да осигури образование и подслон за всички деца в ЕС. Относно миграцията той призова Европейската комисия да има смелостта да отвори законни канали, тъй като само затварянето на незаконните не е достатъчно...\" - в. \"Дневник\".Миграцията продължава да е сред актуалните теми на всекидневниците.\"Към началото на меcец cептемвpи в Бългаpия е имало около 2,2 xил. мигpанти и бежанци, пoказва доклад на Миниcтеpcтвото на вътpешните pаботи в София... Споpед доклада по-голямата чаcт от мигpационния натиcĸ е на гpаницата междy Бългаpия и Съpбия, тъй кaто бежанците и мигpантите cе опитват да cи пpопpавят път към Западна Евpопа...\" - в. \"24 часа\".\"Само около 2200 бежанци са се намирали на територията на България към началото на септември. Това стана ясно от справките на МВР, които то регулярно обявява, съобщи БГНЕС. Данните показват, че натиск има предимно на сръбската граница, която нелегално пребиваващите се опитват да преминат на път към Западна Европа. Едва 1315 души са настанени в центровете на агенцията за бежанците в началото на септември. Това е едва 25 на сто от капацитета им. Само преди няколко месеца тези места бяха пренаселени до 150%. Сега 33 на сто от настанените са сирийци, 28 на сто са от Афганистан. 484-ма души са настанени в центровете от затворен тип на дирекция \"Миграция\" на МВР, което е 51.5 на сто от капацитета им. 22 на сто в тях са от Афганистан, а 17.6 на сто от Ирак. На външни адреси има още 427 чужденци. Общо 2140 незаконно пребиваващи чужденци са били заловени от 1 януари до 31 август т.г., отчитат още от МВР. Това е с 82.8 на сто по-малко спрямо 2016 г. Според МВР от началото на годината от страната са изгонени 1519 чужденци. 40 на сто от тях са от Афганистан, а 28.5 от Ирак. От тези справки на МВР не става ясно какви са причините за това рязко намаляване на мигрантския и бежанския поток. Няколко събития от последните дни обаче дават поне няколко обяснения, свързани, от една страна, с промяна на маршрути, а от друга - със засилен контрол откъм Турция. Румънските власти са прихванали в Черно море бедстващ траулер с близо 150 мигранти на борда. В нощта срещу сряда два кораба на бреговата охрана и един на военноморските сили са провели спасителна операция, след като са получили сигнал за помощ от плавателния съд, който се е намирал на около 60 км от брега. Траулерът е бил откаран на пристанище Мидия. По информация на говорителя на бреговата охрана Кристиан Чику на борда е имало около 150 нелегални мигранти, сред които 50 деца. По предварителна информация те са граждани на Ирак и Иран. Това е всъщност поредният случай на прихванат кораб с мигранти, които се опитват да стигнат до Европа през Черно море, припомня БГНЕС. Властите в Букурещ се притеснявали, че макар и страната им да беше до голяма степен пощадена от мигрантската вълна, пътят през Черно море може да се превърне в алтернатива на този през Средиземноморието. Според румънската гранична полиция броят на мигрантите, които от началото на годината са се опитали да влязат незаконно в Румъния, е с 80% по-голям от общото количество мигранти през миналата година. Почти всички случаи на незаконно пресичане на границата са регистрирани в северозападните части на страната, както и в окръг Кюстенджа. По-рано министърът на външните работи Теодор Мелешкану твърдеше, че Румъния \"е по-скоро транзитна държава\", и според него броят на бежанците в страната не е голям, тъй като миграционният натиск се оказва основно върху Северна и Западна Европа. През последните дни стана известно, че само за месец жандармерията в Одрин е заловила 6500 нелегални мигранти при опит да се прехвърлят в Гърция и България. Сред задържаните е имало 1300 деца...\" - в. \"Сега\".В. \"Сега\" информира, че филмът \"Слава\" е българската кандидатура за \"Оскар\":\"Филмът \"Слава\" на Кристина Грозева и Петър Вълчанов е българското предложение за \"Оскар\" за чуждоезичeн филм, съобщи на сайта си Националният филмов център. Изборът е направен от седемчленна комисия с председател проф. Александър Грозев измежду десет филма, които отговарят на условията на Академията и са заявени от продуцентите си за участие. \"Слава\" е класиран на първо място с 14 точки, а на следващо място с 10 точки е \"Безбог\". В надпреварата за \"Оскар\" за чуждоезичен филм тази година има и друг филм с българско участие - копродукцията \"Реквием за г-жа Й.\" (Сърбия, България, Македония), предложен от Сърбия. Ето краткото представяне на НФЦ на българската кандидатура: СЛАВА / GLORY България, Гърция, 2016, 101 мин / Bulgaria, Greece, 2016, 101 min Сценарий: Кристина Грозева, Петър Вълчанов, Дечо Таралежков Режисьори: Петър Вълчанов, Кристина Грозева Оператор: Крум Родригес Музика: Христо Намлиев С участието на: Стефан Денолюбов, Маргита Гошева, Китодар Тодоров, Милко Лазаров, д-р Георги Стаменов, Иван Савов, Христофор Недков, Мира Искърова и др...\"", "date": "2017.09.14", "title": "Русия е заплаха за България, Юнкер ни иска в Шенген, бежанският поток към България е намалял... "}
{"url": "https://news.bg/int-politics/oon-prizova-da-se-prekrati-nasilieto-v-miyanmar.html", "text": "Генералният секретар на ООН Антонио Гутериш призова властите в Миянмар да прекратят насилието в страната, да възстановят върховенството на закона и да осигурят възможност за доставяне на хуманитарна помощ, предадоха информационните агенции.През миналата седмица броят на бежанците от малцинството рохингия, напуснали страната и потърсили убежище в Бангладеш, достигна 125 хиляди души, сега те са 380 хиляди, подчерта той.Гутериш призова за премахването на причините за кризата, както и да се предостави на мюсюлманите от щата Ракхайн гражданство \"или поне засега да им се даде легален статут, който би им позволил да водят нормален живот - включително свобода на придвижване, достъп до пазара на труда и до услуги\".Междувременно властите в Миянмар обясняват, че преследванията срещу членове на малцинството са заради тероризъм.\"Проблемите, съществуващи в продължение на десетилетия, излязоха извън пределите на Миянмар и дестабилизират целия регион. Хуманитарната ситуация е катастрофална.\" - посочи Гутериш.", "date": "2017.09.14", "title": "ООН призова да се прекрати насилието в Миянмар"}
{"url": "https://news.bg/world/vazduhat-v-samoletite-razbolyava.html", "text": "Германската стюардеса Керстин Конрад никога няма да забрави своя първи \"fume event\": това е изразът, използван в бранша, когато въздухът в самолетната кабина е замърсен. Тъй като в задната част на самолета нейните колеги били усетили странна миризма, пилотът я накарал да провери за какво става въпрос. \"Спомням си как отидох отзад и вдишах въздух от най-задните въздушни отвори\", разказва тя. \"Веднага ми прилоша. Заболяха ме главата и коремът. Почувствах болки из цялото тяло. Части от тялото ми дори изтръпнаха.\"Часове след това Керстин Кондрад е била като упоена. \"Не можех да извършвам съвсем обикновени дейности - например да наливам сокове в чашите на пасажерите или нещо подобно\", казва тя и добавя: \"Тогава седнах и дълго време гледах в една точка. Много мои колеги описват тези ситуации по подобен начин. Много от тях казват, че в този момент се чувстват като зомбита.\"Германия: 228 случая на годинаСамо през 2016 година Федералната служба за разследване на инцидентите със самолети (BfU) е регистрирала 228 \"fume events\". Според информация на телевизия ZDF, действителният им брой е много по-висок. Обяснението за разминаването, според ZDF, гласи: BfU не винаги е била уведомявана за инцидентите.Ако пилот на самолет бъде засегнат от обгазяване - така, както се е случило на Керстин Конрад - последиците може да са много опасни. Затова и пилотите имат възможност да си сложат маски, през които им се подава чист кислород, веднага щом усетят странна миризма. Останалият екипаж, както и пътниците обаче нямат такава възможност - кислородните маски, които се спускат от тавана, доставят просто обогатен на кислород въздух от пътническия салон.От всичките 228 случая на обгазявания на самолети, регистрирани през 2016, само два са класифицирани от BfU като тежки инциденти - такива, при които пилоти са били принуждавани да дишат с кислородни маски, или случаи, при които е настъпвала някаква временна неспособност у пилотите.\"На мен няма да ми се случи\", си мислила Керстин Конрад още преди първия ѝ \"fume event\". \"Преди да ми се случи за първи път, си мислех, че такива неща стават изключително рядко.\" От 2013 нататък обаче Конрад е преживяла четири \"fume events\". Понякога те са били придружени от неприятна миризма, понякога не. Общото при всички четири случая е следното: главоболие, болки в корема, болки в мускулите, изтръпване по тялото и отпадналост. Най-лошото за германската стюардеса обаче е друго: че покрай замърсения въздух днес тя страда от най-различни заболявания, поради които вече не може да упражнява професията си.Защо се стига дотук?Въздухът, който вдишват пасажерите в пътническия салон, се засмуква от турбините на самолета направо отвън и лесно може да бъде замърсен със субстанции от горивото (керосин), от масло или хидравлична течност. Производителите на самолети, както и авиокомпаниите отхвърлят подобни твърдения. \"Методът на засмукване на въздуха се използва още от 1960-те години и се е доказал като напълно надежден. Освен това засмукването се извършва преди точката на впръскване на горивото и неговото възпламеняване в горивната камера. Затова технически е изключено въздух, подаван към пътническия салон, да бъде замърсен с отработени газове или с остатъчни субстанции от горивната камера\", уверява Клаудия Неринг от Съюза на германските авиопревозвачи (BdL).Технически това може и да е невъзможно, но доктор Астрид Хойтелбек от университета в Гьотинген свидетелства, че в кръвта и урината на пътници, обгазявани по време на полет, лекарите откриват точно такива субстанции. С помощта на метода Human-Biomonitoring лекарите са установили, че тези субстанции увреждат нервната система и белите дробове. При пациенти, преживявали т.нар. \"fume event\", са диагностицирани смущения на централната нервна система, ограничения в паметта, изтръпване на крайниците или проблеми с дишането.От 2014 до днес д-р Хойтелбек е изследвала няколкостотин пациенти с такива симптоми след пътуване със самолет. Самолетните компании обаче твърдят, че връзката между двете неща не е научно доказана. Така например Европейската агенция за сигурността на полетите (EASA) е провела две изследвания на качеството на въздуха в самолетите. Според тях, въздухът, който дишат пътниците в самолета, с нищо не е по-лош от този в един средностатистически офис. Само че за тези две проучвания са изследвани едва 69 полета. Според д-р Хойтелбек, тези проучвания са несериозни, тъй като \"обгазяване настъпва средно в един на хиляда полета\". \"Имерванията на качеството на въздуха в само 70 полета е сериозна диспропорция\", казва тя.Ново професионално заболяване?Има и други изследвания. Така например британски и австралийски учени са доказали \"пряка зависимост\" между аеротоксичния синдром (така се наричат вредите за здравето, причинени от обгазявания) и работното обкръжение, т.е. самолета. Това ново \"професионално заболяване\" трябва спешно да бъде признато за такова, призовават авторите на изследването, публикувано през юни 2017 от Световната здравна организация (СЗО). На запитване на ДВ, от Съюза на германските авиопревозвачи BdL отказаха да вземат отношение по темата.Обикновените пътници на самолети не летят толкова често, колкото екипажите, но и при тях могат да настъпят увреждания на здравето вследствие на обгазявания. Стюардесата Керстин Конрад си спомня как след един подобен инцидент много от пътниците са поискали хапчета срещу главоболие. \"Но когато човек не знае, че е обгазен, той не допуска, че може да е бил натровен на борда на самолет\", казва тя.Впрочем, доказването на натравянето е трудно, тъй като отровните вещества се задържат в кръвта и урината само няколко часа. Освен това изследвания по метода Human-Biomonitoring не се плащат от здравните каси, обяснява д-р Хойтелбек. \"А и лекарите, които не са специалисти в тази област, често не знаят какво точно трябва да търсят.\"Кога ще научим повече по темата?Междувременно в авиоиндустрията усещат натиска и започват да разбират, че трябва да съдействат. Защото \"сигурността и здравето на екипажите и пътниците за нас са приоритетна задача\", както казва говорителката на Съюза на германските авиопревозвачи Клаудия Неринг.В момента във всички авиокомпании под шапката на BdL се провеждат тестове: системи за филтриране на въздуха и специални сензори следят постоянно качеството на въздуха в пътническите салони. Вероятно ще изминат две години, докато бъдат анализирани резултатите, и още поне три, докато ЕК поръча нова изследване, резултатите от което да имат задължителен характер и за авиоиндустрията.", "date": "2017.09.14", "title": "Въздухът в самолетите разболява?"}
{"url": "https://news.bg/sport/parizh-shte-bade-domakin-na-olimpiadata-prez-2024-g.html", "text": "Летните олимпийски игри през 2024 година ще се проведат в Париж, а домакин на олимпиадата през 2028 г. ще бъде Лос Анжелис, обяви МОК на сесията си в Лима.За домакинството на двата града беше взето решение в началото на юли, но не беше определено кой от тях ще приеме първи лятната олимпиада, предаде Би Би Си.Претендентите трябваше да се споразумеят помежду си за това.Своите кандидатури за игрите през 2024 г. и 2028 г. представиха и Хамбург, Будапеща и Рим, но те отпаднаха от окончателния списък.", "date": "2017.09.14", "title": "Париж ще бъде домакин на Олимпиадата през 2024 г.  "}
{"url": "https://news.bg/bulgaria/i-dnes-septemvriysko-lyato.html", "text": "Днешният ден ще бъде слънчев и почти безоблачен, а в следобедните часове ни очакват летни горещини.Максималните температури ще са между 28 и 33 градуса.Това важи и за черноморското крайбрежие, където температурите ще бъдат около 28 градуса.Минималните температури в страната също ще са с летни стойности - между 13 и 20 градуса.", "date": "2017.09.14", "title": "И днес - септемврийско лято "}
{"url": "https://news.bg/bulgaria/slabo-zemetresenie-v-pernik-3-2-po-rihter.html", "text": "Земетресение със сила 3.2 по Рихтер е усетено край Перник рано тази сутрин, предаде БНТ.Трусът е регистриран в 4:53 ч., а дълбочината на земетръсното огнище е малко над 15 километра.Епицентърът е близо до пернишкото село Мещица, където през май 2012 година беше регистриран трус със сила 5.8 по Рихтер.Не се съобщава за щети.", "date": "2017.09.14", "title": "Слабо земетресение в Перник – 3.2 по Рихтер"}
{"url": "https://news.bg/int-politics/ep-prizova-za-sanktsii-sreshtu-32-litsa-ot-spisaka-magnitski.html", "text": "Европейският парламент прие резолюция за борба с корупцията, в която се призовава Съветът на ЕС да въведе персонални санкции срещу 32 лица, включени в списъка \"Магнитски\", предаде Дойче веле.Документът беше подкрепен от 578 евродепутати, против бяха 19, а 68 се въздържаха.В него се предвижда да се наложи забрана за влизане в ЕС на лицата от списъка, както и замразяване на активите им в общността.Списъкът \"Магнитски\" е наречен така в памет на руски адвокат, загинал в московски арест. Той беше гласуван от американския конгрес през 2012 г., а впоследствие беше допълван.Той предвижда визови и икономически санкции срещу руснаци, виновни за нарушаване на човешките права.Европейският парламент на свой ред призова да се наложат санкции срещу 32-ма души от списъка още през 2014 г. и неколкократно апелира ЕС да ги гласува.Приетата резолюция е пореден апел в тази посока. В нея се призовава също да се разследва случаят с Азербайджанската перачница.", "date": "2017.09.14", "title": "ЕП призова за санкции срещу 32 лица от списъка „Магнитски”"}
{"url": "https://news.bg/int-politics/razsledvaneto-na-ruskata-afera-stigna-do-sina-na-maykal-flin.html", "text": "Синът на бившия съветник на Доналд Тръмп по националната сигурност - Майкъл Флин, е разследван във връзка с руската намеса в американските избори, предадоха информационните агенции.Предмет на разследването е работата на Флин-младши в лобистката компания на неговия баща Flynn Intel Group, съобщи NBC с позоваване на четирима действащи и бивши представители на американското правителство.Той е придружавал баща си при пътуването му в Москва през декември 2015 г. Съобщава се, че синът на Флин е произнесъл реч на събитие, организирано от руския пропагандистки канал \"Russia Today\".", "date": "2017.09.14", "title": "Разследването на руската афера стигна до сина на Майкъл Флин "}
{"url": "https://news.bg/world/tramp-i-demokratite-se-razbraha-mladite-nelegalni-imigranti-da-ne-badat-goneni.html", "text": "Демократът, сенатор Чък Шумър и конгресмен Нанси Пелоси заявиха след среща с президента Доналд Тръмп, че са се \"съгласили\" на промени в DACA - политиката за нелегалните имигранити, пристигнали в страната като деца, съобщават CNN. Взетите решения са да се работи по план за гранична сигурност - \"изключвайки\" граничната стена между САЩ и Мексико.В оптимистично изявление след срещата в Белия дом Шумър и Пелоси заявиха, че има съгласие да се наблегне на защитата на лицата по DACA и да се разработи пакет за опазване на границата. \"Изключвайки стената\" - това е приемливо и за двете страни.\"Имахме много продуктивна среща в Белия дом с президента\", казаха Пелоси и Шумър.Прессекретарката на Белия дом Сара Сандърс обаче отхвърли идеята за продуктивността на срещата. \"ДокатоDACA и граничната сигурност бяха обсъдени, изключването на стената със сигурност не беше договорено\".", "date": "2017.09.14", "title": "Тръмп и демократите се разбраха младите нелегални имигранти да не бъдат гонени"}
{"url": "https://news.bg/bulgaria/dnes-pochitame-krastovden.html", "text": "Днес православните християни почитат празника Въздвижение на Светия Кръст Господен, известен като Кръстовден.Той е един от Дванадесетте велики християнски празника.След страданията и разпятието Христови кръстът се превръща в жертвен знак на спасението и изкуплението от греха. Той олицетворява жертвената любов, победата над злото, принадлежността към християнството.По традиция на Кръстовден се спазва строг пост. Според народния обичай този ден се свързва с края на лятото и началото на есента.Българската православна църква извършва поклонение пред кръста Господен четири пъти в годината - на третата неделя от Великия пост, наречена Кръстопоклонна, на Велики петък, на 1 август и на 14 септември.Празничен молебен за успех на всички преподаватели и ученици ще отслужи Негово Светейшество патриарх Неофит по повод началото на новата учебната година,съобщиха от Светия синод. Той ще започне в 11.00 ч. в храма \"Св. Александър Невски\", след като завършиСвета Литургия за празника отслужи тази сутрин Негово Светейшество патриарх Неофит.В храма \"Св. Александър Невски\" заедно с главния секретар на Светия Синод Негово Преосвещенство Мелнишки епископ Герасим, който е и председател на църковното настоятелство при патриаршеската катедрала, храмовото свещенство, както и свещенослужители от Софийската епархия след литургията бе извършен и празничен молебен за успех на всички преподаватели и ученици по повод началото на новата учебна година.Патриарх Неофит отправи молитва към Бога, за да изпроси Неговото благословение и закрила над българските учители и техните ученици.", "date": "2017.09.14", "title": "Днес почитаме Кръстовден"}
{"url": "https://news.bg/health/tinka-troeva-ne-znae-i-ne-razbira-zashto-e-uvolnena.html", "text": "Уволнената преди дни директорка на Център \"Фонд за лечение на деца\" доктор Тинка Троева ще си търси правата в съда. Намерила съм си адвокат, заяви в студиото на Нова телевизия Троева.Още преди дни тя е депозирала оставката си в деловодството на Министерство на здравеопазването, тъй като усещала недоверието към нея и работата й и ходела с оставката в папката. Отговор на молбата й и досега не е получила.Паралелно с това заповедта за уволнението й само й е показана, но не е връчена, тъй като самата Троева не е подписала. Това е станало при среща със служител от човешки ресурси в Министерство на здравеопазването.Иначе Тинка Троева обясни, че разговор с министъра на здравеопазването е имала и той е касаел случая с 5-месечното бебе, което трябва да замине за трансплантация в чужбина. Преди това била написала 4 страници обяснения по случая, изискани й от МЗ.Тинка Троева категорично отхвърли обвиненията за еднолично управление на Фонда и системни нарушения. Тя припомни, че решенията на Център \"Фонд за лечение на деца\" се взимат от Обществен съвет при кворум от 9 души и най-малко с 8 гласа. По отношение на мотива за уволнение \"системни нарушения\" Тинка Троева попита как за 6 месеца - от 6 март, когато е встъпила в длъжност - може да се изгради \"система за нарушения\". Тя посочи и че още на 7 март, един ден след назначаването си, е поискала да се направи одит на работата на Център \"Фонд за лечение на деца\", но и до този момент не е направен нито одит, нито някаква проверка.Троева допълни и че когато е била на разговор в министерството, се е разминала на вратата със своята наследница. Според уволнената вече директорка, още тогава е било взето решение за смяната. Тя не може да разбере защо в продължение на една седмица въпреки това е оставена на длъжността.Тинка Троева заяви обаче, че е изключително удовлетворена от факта, че в тази една седмица е успяла да доведе случая с трансплантираното 5-месечно бебе до финал, тъй като от самата болница три пъти са отлагали датата на операцията.Тя посочи, че в случая има налично изрично заявление за желание за лечение в чужбина.По думите й за провеждане на лечението в чужбина на детето е взета експертизата на двама наши специалисти, от които единият е изказал мнението, че трансплантацията би могла да се извърши у нас, но с по-малък опит и далеч по-голям в чужбина.\"Аз ще се защитавам. Не е еднолично решение\", категорична е Тинка Троева и е уверена, че спазването на правилата от нейна страна \"ще се докаже там, където трябва\" /бел.ред. в съда/.Тинка Троева си задава въпроса защо министъра не я е повикал по-рано, при положение, че е съществувало отношение на недоверие.\"Не мога да отговоря на въпроса защо съм махната\", заяви Тинка Троева.", "date": "2017.09.14", "title": "Тинка Троева не знае и не разбира защо е уволнена"}
{"url": "https://news.bg/int-politics/syuzan-rays-obedinenite-arabski-emirstva-sa-zameseni-v-ruskite-vrazki-na-tramp.html", "text": "Бившата съветничка по националната сигурност Сюзън Райс - от екипа на Барак Обама, е заявила пред разследващата комисия на американския конгрес, че посещението на престолонаследника на Обединените арабски емирства в Ню Йорк през миналата година е свързано с руската афера, съобщи CNN.Та я разкрила самоличността на високопоставени лица от администрацията на Доналд Тръмп, които са замесени.От показанията й става ясно, че посещението на принца от ОАЕ е организирано с цел да се улесни създаването на канал за връзка между Доналд Тръмп и Кремъл.Информацията е разкрита в отговор на питания на влиятелни представители на Републиканската партия. Тя повдига нови въпроси около желанието на Тръмп да създаде канал за връзка с Москва без санкция от американските спецслужби, посочва CNN, като посочва, че информацията е подадена от няколко иточника.", "date": "2017.09.14", "title": "Сюзън Райс: Обединените арабски емирства са замесени в руските връзки на Тръмп "}
{"url": "https://news.bg/disasters/25-zaginali-pri-pozhar-v-islyamsko-uchilishte-v-stolitsata-na-malayziya.html", "text": "При пожар в ислямски интернат за момчета в малайзийската столица Куала Лумпур са загинали най-малко 25 души, повечето от тях ученици, съобщава \"Ройтерс\".Властите подозират, че късо съединение в електрическата инсталация е предизвикало пожара, който е избухнал на най-горния етаж на общежитието, където повечето ученици са загинали.Пожарът в ислямското училище, където учениците изучават Корана, се е разразил около 5:40 часа сутринта тамошно време (23:40 часа българско).Пожарът е избухнал в спалните помещения на най-горния етаж в 3-етажната училищна сграда.Шефът на полицията в Куала Лумпур уточни, че са загинали 23-ма ученици и двама охранители. Всички ученици са били момчета на възраст между 13 и 17 години, като най-вероятно са се задушили от вдишания дим.Това е един от най-тежките пожари в Малайзия през последните две десетилетия.Пансионът има само един изход, като заради това много от жертвите са останали хванати в капан в сградата. Очевидци разкриват, че са чули ученици, викащи за помощ след избухването на пожара.", "date": "2017.09.14", "title": "25 загинали при пожар в ислямско училище в столицата на Малайзия"}
{"url": "https://news.bg/bulgaria/toni-zlatkov-lichno-dal-parite-i-pomolil-mvr-da-ne-go-sledi.html", "text": "\"Просто ги хвърлих от един мост както ми беше наредено\", коментира Тони Златков за парите от откупа на Андриан. \"Възстановяваме се постепенно след огромния шок\", това обясни бащата на отвлечения Адриан пред БТВ. Момчето също се възстановявало плавно.Благодарение на помощта на приятели и партньори, Златков успял да събере сумата за около 4-5 дни. По негови думи имало и изисквания в какви банкноти да бъдат предадени парите. Той лично помолил МВР да не го следят.Тони Златков обясни за първия момент, когато са видели момчето - \"Беше много дезориентиран, к и разбира се притеснени какво му се е случило\"\"Той е добър, нормален млад човек, които е тръгнал по своя път на развитие. Той е изключително силен и уравновесен. Но никога не е попадал в такава ситуация\", обясни за Адриан баща му.Тони Златков няма представа дали похитителите са разговаряли със сина му.Златков си припомня нещастния ден, в който синът му изчезва. 15 мин. след като Адриан тръгнал за работа, излязъл и баща му, сутринта вкъщи имали оперативка. \"На 500 м. видях колата отворена, тогава разбрах, че нещо лошо се е случило. Търсих го по телефона, но телефонът му беше в колата\", спомня си Тони Златков. \"На следващия ден получих сигнал чрез смс\", коментира Златков и добав, че комуникацията между него и похитителите била само чрез съобщения.10 мин след като видял празната кола на сина си, Тони Златков звъннал на телефон 112 и тръгнал към полицейско управление.Нямаше заплахи, че синът ми ще бъде убит. По мнение на Тони Златков и похитителите са избягвали допълнително драматизиране. На въпрос дали хората, с които си е комуникирал са били грамотни и културни, Златков отговори, че съобщенията били възпитани.Златков не можел и не искал да навлиза в детайли. \"Детайлите са неправилна и опасна зона, която аз не бих искал да коментирам\", обясни бизнесменът. Той обясни, че е поддържал връзка с МВР през цялото време. По думите му никой не може да изолира полицията. Тони Златков не назова сумата, която е платил като откуп за живота на сина си.\"Въобще не сме спали, не сме се хранили - най-големия кошмар в нашия живот\", призна Златков. Тези дни са били за събирането на парите, потвърди той.\"Не смятам, че под никаква форма нашите бизнес действия са застрашавали нечии бизнес интереси\". Каза Златков пред телевизията и допълни, че не мисли, че някоя друга фирма, която иска по-голям дял, би тръгнала по такъв начин да се справя.За палежите на автопарка му през април, Златков подозирал техен длъжник. Той обмислял дали палежа не е подготовка, за да може да се тръгне в друга посока. \"Никога не съм си помислил, че някой може да ми отмъщава с отвличането на Адриан\", казва той.\"Категорично не е възможно да е похитен от някой от приятелския кръг, точно неговия тип хора - млади интелигенти мъже, които са тръгнали по своя път на развитие\", категоричен е бащата на Адриан.От разказа на Тони Златков стана ясно, че Адриан вече е разговарял с полицията. Когато са го отвлекли са имитирали полицейска акция, похитителите били с качулки и маски.За разследването бизнесменът заяви, че смята, че хората действат изключително добре. \"На 50-тата минута вече бяха сформирани два щаба, които работиха по случая. Учудих се, впечатлен съм от бързата реакция. Искам да благодаря на полицаите за цялото съчувствие и съдействие. Изключително се издигнаха в моите очи, противно на идеята че нищо не правят\".Късно вечерта в деня на отвличането премиерът Бойко Борисов се обадил на Тони Златков и го поканил нагости в дома си. Златков обяснява, че е безкрайно благодарен на премиера. \"Чисто бащински изрази съчувствие за цялата ситуация и ме увери, че институциите ще са на място\", обяснява Златков. В дома на Борисов бил сформиран трети щаб по случая. Златков смята, че престъплението ще бъде разкрито. \"Страхът и шокът няма да изчезнат за цял живот\", обяснява Златков.Той обясни, че преди отвличането на сина му никой от семейството му, никога не се е притесявали за живота си и никога не са имали охрана. \"Вече имаме охрана\", обясни бизнесменът.", "date": "2017.09.14", "title": "Тони Златков лично дал парите и помолил МВР да не го следи"}
{"url": "https://news.bg/int-politics/severna-koreya-plashi-da-potopi-yaponiya-da-prevarne-sasht-v-pepel-i-mrak.html", "text": "Северна Корея заплаши да използва ядрени оръжия, за да \"потопи\" Япония и да превърне САЩ в \"пепел и мрак\" заради подкрепата за резолюцията на Съвета за сигурност на ООН и санкциите заради нейния последен ядрен опит, съобщава \"Ройтерс\".Корейският азиатско-тихоокеански комитет за мир на Пхенян, който се занимава с външните отношения и пропаганда на Северна Корея, също така призова за разтурянето на Съвета за сигурност, когото комитетът нарече \"инструмент на злото\", съставен от \"подкупени\" страни, които действат по заповед на САЩ.\"Четирите острова на архипелага трябва да бъдат потопени в морето от ядрената бомба на Чучхе. Япония повече не трябва да съществува близо до нас\", се изтъква в изявление на комитета.Чучхе е официалната идеология на Северна Корея, която е смесица между марксизъм и екстремна форма на национализъм, проповядвана от основателя на комунистическата държава Ким Ир Сен, дядото на настоящия вожд Ким Чен-ун.Напрежението в региона значително се засили, след като Пхенян извърши шестия си и най-мощен ядрен опит на 3 септември.Съветът за сигурност, който е съставен от 15 страни, единодушно гласува проекторезолюция на САЩ за нов кръг от санкции в понеделник в отговор на ядрения опит, като беше забранен износът на текстил от Северна Корея, както и ограничаване на доставките на горива.Северна Корея реагира на последните действия на Съвета за сигурност, които бяха подкрепени дори от Китай и Русия, които имат право на вето, повтаряйки заплахите си да разрушат САЩ, Япония и Южна Корея.\"Нека да превърнем континенталната част на САЩ в пепел и мрак. Нека дадем израз на гнева си, като мобилизираме всички средства за отмъщение, които бяха подготвени досега\", се подчертава още в изявлението.", "date": "2017.09.14", "title": "Северна Корея плаши да \"потопи\" Япония, да превърне САЩ в \"пепел и мрак\""}
{"url": "https://news.bg/crime/mototsikletist-i-velosipedist-s-opasnost-za-zhivota-pri-dve-katastrofi-vav-varna.html", "text": "Мотоцикелист и велосипедист са пострадали тежко при два пътни инцидента в последните часове във Варна, съобщават от местното МВР. Около 20:30 часа, на кръстовището на ул. \"Васил Друмев\" и бул. \"Княз Борис I\" е станала катастрофа с участието на мотоциклет \"Хонда\".49-годишният водач на \"Фолксваген\" В.В. от Варна не спазва пътен знак \"Пропусни движещите се по пътя с предимство\" и се сблъсква с мотоциклет \"Хонда\", който се движи там.Вследствие на инцидента мотоциклетистът е пострадал тежко, настанен е за лечение в МБАЛ \"Св. Анна\" с множество фрактури и опасност за живота. При друг инцидент, случил се в 00:50 ч. на бул. \"Янош Хунияди\", 18-годишна водачка на \"Опел\" блъска велосипедист. Той пада на платното и получава фрактура на черепа.19-годишният мъж е настанен за лечение в МБАЛ \"Св. Анна\" с опасност за живота.", "date": "2017.09.14", "title": "Мотоциклетист и велосипедист с опасност за живота при две катастрофи във Варна"}
{"url": "https://news.bg/politics/deputatite-othvarliha-vetoto-varhu-zakona-za-opazvane-okolnata-sreda.html", "text": "Депутатите отхвърлиха ветото на президента върху Закона за опазване на околната среда със 138 гласа \"за\". Общо гласуваха 218 народни представители, против бяха 78 депутати, а двама се въздържаха.По време на дебатите Филип Попов от левицата заяви, че промените, предлагани от ГЕРБ са противопоказни за развитието и ефективността на системата на съдебната власт. \"Искате да реформирате системата на съдебната власт, но това, което направихте с този закон, е остро противопоказно за развитието на ефективността й, защото руши принципа в правото\", заяви Попов. Така според него са нарушени принципите за достъп до правосъдие, защита на обществения интерес чрез съдебен контрол.Депутатът от ГЕРБ и бивш конституционен съдия Георги Марков изтъкна, че в законопроекта на ГЕРБ се предвижда облекчаване на процедурата за улесняване изграждането на инфраструктурните проекти от национално значение и в това число е предвидено едноинстанционно съдебно решение.\"Срещу това скочиха НПО и екозащитници. Е, не може да няма втори лифт на Банско. Протестърите по Конституция нямат право на политическа дейност. Но ако искат - да направят партии, да влязат в парламента и не две или три, а 300 инстанции да направят и да спират лифтовете. В България сме правителствена, а не неправителствена демокрация\", категоричен бе Марков.Председателят на Правна комисия Данаил Кирилов посочи, че от ГЕРБ уважават ветото на президента и са го анализирали подробно като са взети под внимание неговите аргументи.Ивелина Василева заяви, че позицията на ГЕРБ остава непроменена. \"Гражданите имат право да имат обезпечена базова инфраструктура. Това е интересът на избирателите ни. Смятаме, че законът е в интерес на гражданите и обществения интерес, защото промените в закона целят улесняване на процедурите за обекти с национално значение. С максимална степен на внимание сме изготвили закона\", категорична бе Василева.Левицата настоя за подкрепа на ветото на президента. Корнелия Нинова посочи от парламентарната трибуна, че ако се приеме втори път Законът за околната среда, БСП ще внесат жалба в Конституционния съд и вече събират подписи. Преди гласуването председателят на ПГ на ГЕРБ Цветан Цветанов изтъкна, че мнозинството нямат притесненията, че ще приемат закон, който ще бъде противоконституционен. Той цитира данни на КАТ според, които ПТП-та от 2012-2016 са 893. Според него аргументите в пленарна зала са по-силни. Ние ще отхвърлим ветото на президента, защото България и приоритетите на България са над всичко, заяви Цветанов.", "date": "2017.09.14", "title": "Депутатите отхвърлиха ветото върху Закона за опазване околната среда"}
{"url": "https://news.bg/world/indiya-puska-parviya-si-vlak-strela.html", "text": "Индия започва изграждането на първата си високоскоростна жп линия. По нея ще се движи влак-стрела, който ще свързва градовете Ахмедабад и Мумбай, информира Money.bg.Проектът е съвместен между Индия и Япония и струва 17 млрд. долара. Строителството ще започне в родния щат на индийския премиер Нарендра Моди Гуджарат (чийто главен град е Ахмедабад), а изграждането му ще бъде финансирано с държавен заем от Страната на изгряващото слънце.Високоскоростният влак със 750 места ще тръгне по релсите през август 2022 г. Той ще се движи с 350 км/ч и ще съкрати времето за пътуване по 500-километровото разстояние между двата индийски града от 8 на 3 часа. По маршрута му ще има 12 спирки, а част от него ще преминава през 7-километров подводен тунел.\"\", заяви японският премиер Шиндзо Абе при първата копка на проекта.\"Надявам се да се насладя на красивата природа на Индия през прозорците на влака-стрела, когато се върна тук след няколко години\", добави Абе. Той е на двудневно посещение в Индия, която е близък съюзник на Япония.Железопътният транспорт е един от основните в Индия. Жп системата на страната превозва повече от 22 млн. пътници на ден, но по-голямата част от оборудването й е остаряло, което води до чести инциденти и постоянни закъснения.Правителството има амбиция да свърже големите градове с високоскоростни влакове, но критиците смятат, че пътниците ще бъдат по-добре обслужвани, ако се инвестира в ремонти, които да подобрят безопасността на съществуващата остаряла железопътна мрежа.Поддръжниците на проекта твърдят, че влаковете стрели ще доведат до по-добро удобство на пътниците, намаляване на задръстванията в големите градове, повече бизнес и подобряване на инфраструктурата по маршрута.\"Тази технология ще революционизира и ще трансформира транспортния сектор\", заяви индийският министър на транспорта Пийш Гоял.Подобряването на жп мрежата и пускането на високоскоростен влак бяха сред ключовите обещания на премиера Нарендра Моди по време на изборите през 2014 г.", "date": "2017.09.14", "title": "Индия пуска първия си влак-стрела"}
{"url": "https://news.bg/int-politics/avstriya-skochi-sreshtu-napana-na-yunker-za-priemaneto-ni-v-evrozonata-i-shengen.html", "text": "Канцлерът социалдемократ на Австрия Кристиан Керн и консервативният външен министър Себастиан Курц отхвърлиха визията на шефа на Европейската комисия Жан-Клод Юнкер за приемането на България, Румъния и Хърватия в еврозоната и Шенгенската зона, съобщава \"Ройтерс\".В годишната си реч \"За състоянието на Европейския съюз\" вчера пред Европейския парламент Юнкер очерта визията си за ЕС след 2019 г., когато около 30 страни ще използват еврото, като финансов министър на ЕС ще управлява евробюджета и ще помага на закъсали финансово страни.Френски, германски и източноевропейски официални лица направиха положителни коментари относно речта на Юнкер.Керн, който се изправя срещу Курц на парламентарните избори на 15 октомври, коментира пред местно радио, че еврозоната и Шенгенската зона не трябвало да се разширяват, докато данъчните измами, практиката да се възлага работа на по-евтини източноевропейски работници и нарушенията на лимитите за държавния дълг не бъдат преодолени като проблеми.\"Просто няма смисъл от разширяването на еврозоната, преди тези проблеми да бъдат разрешени, защото (иначе) проблемите ще станат по-големи\", изтъкна Керн, посочвайки мъките на Гърция, която от години е на ръба на фалита, като христоматиен пример за подобни проблеми.\"Ако искате, това в края на краищата е разширяване на проблемите и не е в полза на европейското сътрудничество. Смятам, че тази концепция не е обмислена внимателно\", допълни австрийският канцлер.Курц също посочи Гърция като лош пример за включване на страни в еврозоната, които не изпълняват условията на ЕС за състоянието на публичните финанси.\"Еврозоната и Шенгенската зона са отворени за всички, но само за онези, които отговарят на критериите... Трябва да избегнем подобна ситуация като тази в Гърция\", отсече Курц.", "date": "2017.09.14", "title": "Австрия скочи срещу напъна на Юнкер за приемането ни в еврозоната и Шенген"}
{"url": "https://news.bg/regions/stolichna-obshtina-po-nov-nachin-obsazhda-byudzheta-si.html", "text": "Бюджетът на Столична община за 2018 г. ще започне да се приема по-рано тази година за разлика от предишните. Има изготвена нова процедура и детайлите вече са ясни.Специално за целта беше създадена работна група, чиято дейност бе одобрена от общ съветници, за да стартира обсъждането на бюджет 2018 още в предходната година, а не както досега в първите 3-4 на настоящата.Още сега в комисиите може да започнат обсъжданията на бюджета, обясни зам.-кметът по финанси Дончо Барбалов пред журналисти на днешната сесия на СОС.СОС с болшинство прие доклада за изпълнение на Бюджет 2016. Приходната част е изпълнена на 100% и има 51 млн. лв. повече в сравнение с предходната, обяви още Дончо Барбалов.Той коментира, че в момента се готви нов закон за публичните финанси и според него общините няма да могат да сключват договори, ако не са изпълнили приходите, заложени в бюджета.Новият начин на приемане на Бюджет 2018 ще бъде като тестови и ако мине процедурата успешно, ще си го разпишем в наредба, заяви Барбалов.От изпълнението на Бюджет 2016 е доволна и кметът Йорданка Фандъкова, като според нея най-добрата оценка е дадена от външни институции - Сметна палата и Международната рейтингова агенция, която потвърждава положителната политика за развитието на Столичната община.", "date": "2017.09.14", "title": "Столична община по нов начин обсъжда бюджета си"}
{"url": "https://news.bg/world/nikakvi-yadreni-orazhiya-v-yuzhna-koreya-kategorichen-prezidentat.html", "text": "Сеул не планира разполагане на ядрени оръжия на територията си въпреки последните провокации на Пхенян. Това заяви южнокорейският президент Мун Дже-ин пред СиЕнЕн.\"\", изтъкна държавният глава.Обаче той добави, че страната му трябва да продължи да развива конвенционалните си военни възможности, за да сдържа КНДР.По време на предизборната си кампания американският лидер Доналд Тръмп няколко пъти намекна, че Япония и Южна Корея трябва да се сдобият с ядрени оръжия, което беше прието с възмущение от американските политици.По-рано този месец военното министерство на Южна Корея намекна, че Сеул може да разположи тактически ядрени оръжия на полуострова, за да сдържа северния си съсед.Но президентът Мун категорично се обяви против идеята.Според него подобно нещо няма да допринесе за поддържане на мира на Корейския полуостров и може да доведе до ядрена надпревара в Североизточна Азия.Междувременно говорител на японското правителство коментира поредните заплахи на КНДР.Заплахата на КНДР да потопи Япония с ядрена бомба е \"изключително провокативна и възмутителна\", поясни представителят.", "date": "2017.09.14", "title": "Никакви ядрени оръжия в Южна Корея, категоричен президентът"}
{"url": "https://news.bg/world/nay-starata-gigantska-panda-v-sveta-pochina-na-37-g.html", "text": "Най-старата в света гигантски панда е починала, съобщават BBC, позовавайки се на нейните пазители във Фуджоу, югоизточен Китай.На 37-годишна възраст Баси надживя всичките си панди връстници, достигайки еквивалентна възраст на повече от сто човешки години.Гигантските панди се считат за символ на Китай и са силно защитени. След десетилетия консервационна работа видът панда вече не е застрашен.Баси е кръстена на долината, от която е била спасена. Животното е живяло сред хора, от както е било на 4-5-годишна възраст.\"С тежест на сърцето, обявихме днес, че гигантската панда - звездата Бази умря в 8:50 ч. на 37-годишна възраст\", информира служител от \"Straits Giant Panda Research and Exchange Centre\" във Фуджоу.Пандата е била талисман на първите азиатски игри през 1990 г. \"Тя беше ангел на приятелство както у дома, така и в чужбина\", коментират от изследователския център. ", "date": "2017.09.14", "title": "Най-старата гигантска панда в света почина на 37 г."}
{"url": "https://news.bg/economics/nay-golemiyat-iznositel-na-orazhiya-sme-ot-iztochna-evropa-za-blizkiya-iztok.html", "text": "Военните конфликти в Близкия изток принудиха милиони граждани на държавите от региона да напуснат домовете си и да се отправят към Европа. Това от своя страна се превърна в един от основните проблеми на членките на Европейския съюз (ЕС) през последните години.Погледнато от друг ъгъл обаче източната част на Стария континент може да бъде възприета и като печеливша в един аспект - този на износа на оръжия.\"\", пише Bloomberg в своя публикация, цитирана от Money.bg.От медията посочват, че производителите в сектора в страни като България и Чехия са отчели сериозен скок на търсенето след Арабската пролет.\"\", се казва в текста.Според данните на Bloomberg България е не само сред водещите износители в индустрията, но от трети по големина преди две години се е превърнала в първи според стойността на експорта. По този показател страната ни изпреварва други лидери в експорта на оръжия от Източна Европа като Чехия, Румъния, Сърбия, Украйна и Хърватия.От графиката към публикацията става ясно, че ръстът у нас е повече от двоен. Така, ако през 2014 година износът е възлизал на около 400 милиона евро, то към 2016 година той вече леко е надхвърлил 1 милиард евро.Източник: BloombergС точност експортът на български оръжия през миналата година, според данните от годишния доклад на Междуведомствената комисия за експортен контрол и неразпространение на оръжия за масово унищожение, публикуван преди 2 седмици, се изчислява на 1,013 милиарда евро. Най-големите партньори на страната ни в това отношение също не са изненадващи - в топ 3 влизат Ирак, Саудитска Арабия и САЩ. След тях по значение са Афганистан и Индия.\"\", коментира Лукас Дос Сантос, който е ръководител на европейската консултантска компания по управление на риска BMI Research.\"\", допълва той.В публикацията обясняват на какво се дължи увеличението на експорта конкретно от този регион. Като бивши комунистически републики държавите от Източна Европа са останали част от вериги за доставки от времето на СССР. А някои от клиентите на Съветския съюз са били именно държави от Близкия изток.Това е и причината за скока с 8,4% на експорта между 2012 и 2016 година, което е най-големият 5-годишен ръст от 1990 година насам, изчисляват от Стокхолмския институт за изследване на проблемите на мира.\"\", посочват още от Bloomberg.", "date": "2017.09.14", "title": "Най-големият износител на оръжия сме от Източна Европа за Близкия изток"}
{"url": "https://news.bg/world/400-hil-rohingi-izbyagali-ot-mianmar-v-bangladesh.html", "text": "От УНИЦЕФ съобщиха, че 400 000 рохинги са напуснали Минамар заради насилието, информира АП.Те са се преместили в съседен Бангладеш.Агенцията ревизира данните си в ново съобщение днес, в което предупреждава за \"огромна задача\", която предстои за защитата на стотици хиляди деца сред бежанците.Детският фонд на Обединените нации поиска 7,3 милиона долара дарение за защита на децата през следващите четири месеца.Генералният секретар на ООН Антонио Гутериш призова властите в Миaнмар да прекратят насилието в страната, да възстановят върховенството на закона и да осигурят възможност за доставяне на хуманитарна помощ.Властите в Мианмар обясняват, че преследванията срещу членове на малцинството са заради тероризъм.", "date": "2017.09.14", "title": "400 хил. рохинги избягали от Мианмар в Бангладеш"}
{"url": "https://news.bg/int-politics/maduro-nastoyava-venetsueltsite-da-yadat-zaytsi-te-gi-gledat-kato-domashni-lyubimtsi.html", "text": "Президентът на Венецуела Никола Мадуро е разработил \"заешки план\", за да се противопостави на икономическата война, която той твърди, че се води срещу неговото правителство от \"империалистическите сили\".Президентът призова засегнатите от тежката криза венецуелци да отглеждат зайци и да ги ядат като източник на животински протеини, съобщава БиБиСи.Венецуела е изправена пред рекордни нива на детско недохранване в условията на постоянен недостиг на храна.Политик от опозицията коментира по този повод, че планът бил \"лош виц\".Президентът Мадуро разкри идеята си по държавната телевизия, посочвайки, че \"за животински протеини, което е толкова съществен въпрос, беше одобрен \"заешки план\", защото зайците също така се плодят като зайци\".Държавният глава обаче каза, че \"заешкият план\" не е имал добро начало, а министърът на земеделието Фреди Бернал коментирал, че имало \"културен проблем\".По думите на Мадуро, на 15 местни общности са били предоставени зайчета като част от пилотен проект, ръководен от Бернал.\"Когато се върна, за негова изненада установи, че хората са сложили малки панделки на зайците си и ги отглеждат като домашни любимци, това беше неочаквана пречка за заешкия план\", изтъкна Мадуро.\"Много хора дадоха имена на зайците, спят в леглата си заедно с тях\", допълва Бернал.Министърът призова венецуалците да започнат да разглеждат зайците \"от гледна точка на икономическата война\".На фона на смеещите му се колеги министри по време на заседание на правителството, той заяви, че \"имаме нужда от рекламна кампания по радиото, телевизията, вестниците, в карикатури, навсякъде, така че хората да разберат, че зайците не са домашни любимци, а два и половина килограма месо\".Правителството на Венецуела редовно хвърля вината върху \"икономическата война\", водена от \"империалистите\", за всичко - от недостига на храна до лекарства и тоалетна хартия.Властите твърдят, че \"империалистически сили\" се опитват отслабят страната икономически, за да свалят от власт социалистическия президент, но опозицията твърди, че вината носи правителството заради слабото си управление.", "date": "2017.09.14", "title": "Мадуро настоява венецуелците да ядат зайци, те ги гледат като домашни любимци"}
{"url": "https://news.bg/world/mask-publikuva-video-s-provalite-na-spacex.html", "text": "Изпълнителният директор и основател на SpaceX Илън Мъск сподели видео, което показва неуспешните опити на компанията да приземи ракетата носител Falcon 9, съобщават световни агенции.Веселяшкото видео, озаглавено \"Как да не приземяваш орбитална ракета носител\", също е споделено и от канала на компанията в YouTube. В него са показани няколко експлозии на ракети носители с обяснения защо кацанията са се провалили.\"\", пише при една от големите експлозии.При друг случай компанията се шегува, че ракетата им не е избухнала, а \"просто бързо и незапланувано разглобяване\".В края на видеото се показва първото успешно кацане на ракетата носител за повторно използване през април 2016 г.За последно SpaceX успешно изстреля ракетата си в средата на август.", "date": "2017.09.14", "title": "Mъск публикува видео с провалите на SpaceX"}
{"url": "https://news.bg/world/nad-50-ubiti-i-blizo-100-raneni-pri-atentati-v-irakski-grad.html", "text": "Най-малко 50 души са убити и над 80 са ранени при двоен атентат в южния иракски град Насирия, съобщават световни агенции, позовавайки се на представители на здравните служби.Иранска медия информира, че сред загиналите има най-малко четирима ирански поклонници. При първата атака група въоръжени мъже влязоха в ресторант до магистрала и откриха произволна стрелба, убити са най-малко 50 души.  Източници от полицията поясниха, че един нападател е детонирал експлозиви в ресторанта, докато други трима или четирима са открили стрелба.Малко след това двама атентатори самоубийци, включително автомобил, натъпкан с експлозиви, се взривяват до пропускателен пункт, казаха иракски представители пред АФП.Оцелелите са откарани в две болници. Повече от 87 души са ранени при атаките.Впоследствие стана ясно, че ДАЕШ (\"Ислямска държава\") поема отговорност за нападенията.Ан Насирия е административен център на област Ди Кар. В нея има голямо шиитско население.", "date": "2017.09.14", "title": "Над 50 убити и близо 100 ранени при атентати в иракски град"}
{"url": "https://news.bg/society/zasyakoha-yaytsa-s-fipronil-v-skladove-na-balgarski-targovski-verigi.html", "text": "В резултат на извънредните проверки е открит фипронил в яйца от български производители.До момента Българската агенция по безопасност на храните извърши общо 569 проверки, от които 435 бр. на складове и предприятия, преработващи или влагащи в производството яйца и 134 във ферми, в които се отглеждат кокошки носачки.В резултат на проверките бе установена положителна проба за наличие на фипронил в кокоши яйца от български производители, съобщи на пресконференция министърът на земеделието, храните и горите Румен Порожанов.В резултат на предприетите мерки от БАБХ за засилен мониторинг на яйца и яйчни продукти е констатирано съдържание на фипронил над нормата в яйца от фирмите \"Консорциум Агробизнес\" АД и \"Агроинвестпродукт\" ООД.Върху черупките на яйцата има следните номера: 3BG04001, 1BG04001 и 3BG04003. Въпреки че съдържанието на фипронил е 0,027 мг/кг, което е значително под опасната доза за човек от 0,72 мг/кг от БАБХ съветват потребителите, които са закупили яйца с горепосочените маркировки да не ги консумират, а да ги върнат обратно в обектите, от които са ги закупили.При извършените проверки на складовете и предприятията бяха проследявани доставките на яйца и яйчни продукти с произход страните членки на ЕС, предлагани на пазара или за влагане в производството на храни. На бизнес операторите бяха връчени предписания да изискват доказателства с лабораторни изпитвания за фипронил на всяка доставка.При проверките във фермите се акцентира върху използваните препарати за дезинфекция и дезинсекция, по отношение употребата на продукти, съдържащи фипронил. БАБХ връчи предписания да изследват произведените яйца за замърсяване с фипронил.Смятат, че производителят е пръскал със забранени препарати, съдържащи фипронил. Във фермите са блокирани 152 000 яйца, в складовете на търговски вериги 109 000, а в дистрибуционната мрежа 99 700.Продавани са най-вече в две големи вериги в София и околностите, но и в по-малки обекти.През лятото стана ясно, че на пазара  с твърде високи нива на пестицида фипронил, а предупреждението за тях е закъсняло.Опасни яйца са засечени в Германия, Холандия и Белгия. В тях откриха токсичния препарат \"Фипронил\". Супермаркетите в Белгия, Холандия и Опасните партиди са изтеглени първо от пазара в Холандия и Белгия, а след това и от Германия. Властите съветват потребителите, При консумация на опасните яйца могат да бъдат засегнати черния дроб, бъбреците и щитовидната жлеза.Всяка постъпваща в България пратка яйца и яйчни продукти с произход ЕС, за която няма предоставени доказателства от лабораторно изпитване за отсъствие на замърсяване с фипронил, . Аналогични мерки се прилагат и към производителите на яйца и яйчни продукти с български произход.", "date": "2017.09.14", "title": "Засякоха яйца с фипронил в складове на български търговски вериги"}
{"url": "https://news.bg/disasters/neften-razliv-predizvika-ekokatastrofa-kray-atina.html", "text": "Тече спешна операция за почистването на нефтен разлив от потънал танкер, което е довело до почернянето на популярни плажове и заливи в сароническия залив край Атина, съобщава \"Гардиън\".Властите определиха случилото се като екологична катастрофа, след като голяма маса катран и нефтено петно са се насочили към жилищни крайбрежни зони.Днес, четири дни след като 45-годишният танкер потъна край остров Саламина, кметовете в предградията южно от столицата бяха принудени да затворят плажове заради рискове за общественото здраве.\"Това е голямо екологично бедствие\", подчерта кметът на Саламина Исидора Нану-Папатанасиу и добави: \"Очевидно опасността (от замърсяване) не е била правилно преценена, теченията разнесоха разлива.\"Корабът е потънал, докато е бил на котва в ранната утрин в неделя. Превозвал е 2 500 тона мазут и газ, когато потънал при нормални метеорологични условия. Само двама от 11-членния екипаж на кораба - капитанът и главният инженер - са били на борда, когато е започнал да поема вода. И на двамата са повдигнати обвинения за немарливост, но са били пуснати под гаранция.", "date": "2017.09.14", "title": "Нефтен разлив предизвика екокатастрофа край Атина"}
{"url": "https://news.bg/world/yunker-kompanii-kato-google-i-amazon-sa-zaplaha.html", "text": "Председателят на Европейската комисия Жан-Клод Юнкер заяви, че разглежда компании като Google и Amazon като опасни заради техния потенциал да манипулират.В организирано от Euronews интервю Юнкер отговаря на въпроси на хора, които следват три популярни канала в YouTube.Запитан какво мисли за компании като Google и Amazon, Юнкер отговори, че огромното количество от информация, контролирано от американските технологични гиганти, им дава \"потенциал за манипулация\".Той добави, че е изненада от това, че хората, които задават тези въпроси, са предани потребители на споменатите компании.\"\", продължи той.", "date": "2017.09.14", "title": "Юнкер: Компании като Google и Amazon са заплаха"}
{"url": "https://news.bg/world/tesla-predstavya-elektricheskiya-si-kamion-prez-oktomvri.html", "text": "Tesla ще представи електрическия си камион през октомври, информира Money.bg.Това съобщи изпълнителният директор Илън Мъск, потвърждавайки първоначалните планове на компанията превозното средство да види бял свят през следващия месец.Още през миналата година технологичният предприемач обяви намеренията на компанията да разшири производството на електрически превозни средства и отвъд автомобилите.Мъск развълнува индустрията с перспективата за създаването на тежкотоварни превозни средства, задвижвани с батерии, които да се конкурират с конвенционалните дизелови двигатели.Той заяви, че \"разкриването и изпитването\" на камиона Tesla Semi е било планирано за 26 октомври в Хоутърн, Калифорния.\"Заслужава си да се види този звяр на живо. Това е нереално\", написа той в Twitter. Необходимостта от преминаване от тежко замърсяващи микробуси и камиони към по-чисти двигатели нараства, тъй като редица държави по света затегнаха правилата за дизеловите автомобили.Tesla напредва и в развитието на технологията за самоуправляващи се автомобили.Внедряването й в електрически камион би могло да му даде сериозно предимство в една висококонкурентна област на търговския транспорт, в която сериозни интереси имат и Uber Technologies и Waymo на Alphabet.", "date": "2017.09.14", "title": "Tesla представя електрическия си камион през октомври"}
{"url": "https://news.bg/health/targovska-veriga-iztegli-yaytsa-ot-magazinite-si-zaradi-fipronila.html", "text": "От \"Лидл България\" са спрели от продажба и са изтеглили яйца, доставени от консорциум Агробизнес. Изтеглени са не само партидните номера на продуктите, посочени в официално изявление на БАБХ, съобщиха от търговската верига.Това е станало по повод откритото количество фипронил в определени партиди яйца на българския пазар. Яйцата са на една от четирите вериги, с които тези магазини работят.От тази верига правят собствена проверка по случая с цел установяване на реалния риск, компанията заявява и своята готовност да окаже пълно съдействие на контролните органи по случая.Уверяват, че ще възстановят заплатените суми на клиентите си за върнати яйца, произведени от този доставчик, съобщават от търговската верига.", "date": "2017.09.14", "title": "Търговска верига изтегли яйца от магазините си заради фипронила"}
{"url": "https://news.bg/int-politics/phenyan-se-krepi-na-ruskiya-petrol.html", "text": "Петролът е \"еликсирът\", който поддържа живота на , заяви американската посланичка в ООН Ники Хейли, след като Съветът за сигурност в Ню Йорк затегна санкциите срещу комунистическата държава. Ако зависеше само от Вашингтон, той отдавна щеше да е затворил кранчето за Пхенян, но всички опити дотук са се проваляли заради острата съпротива на Китай и Русия. Москва смята за своя заслуга това, че приетите санкции бяха смекчени.С други думи - петролно ембарго няма да има. Вместо това резолюцията на ООН предвижда намаляване на доставките на петрол и петролни продукти - като бензин и дизелово гориво - от 1 октомври. От началото на 2018 година Северна Корея ще има правото да внася от чужбина два милиона барела петрол годишно. Според различни оценки, това ще представлява намаление между 10 и 50 процента спрямо сегашния внос. Най-големият доставчик на петрол за Северна Корея е Китай, но Русия постоянно увеличава своя дял.Търговия в сивата зонаМалко преди гласуването на резолюцията на ООН, Япония и Южна Корея бяха помолили Русия да спре доставките на петрол за Северна Корея. Но руският президент се опита да омаловажи нещата. Според Путин, ставало дума само за \"40 хил. тона петрол и петролни продукти на тримесечие\". А това било нищо в сравнение със стотиците милиони тонове, които Русия изнася на световния пазар. Освен това големите руски енергийни компании изобщо не участвали в тази търговия, увери шефът на Кремъл.Руските медии обаче информират, като се позовават на данъчните власти, че и руските доставки на бензин и дизел почти се били удвоили през първото полугодие на 2017 година. При това реално изнесените количества навярно са по-големи от обявените от статистиката.Бивш севернокорейски държавен служител, избягал в САЩ, твърди, че Северна Корея внася от Русия между 200 хиляди и 300 хиляди тона гориво годишно. Това потвърждава и Артьом Лукин от университета във Владивосток: \"Това означава, че по днешни цени изнасяните количества се равняват на около 300 милиона щатски долара годишно\", казва експертът за ДВ. Ако тези цифри са верни, ще излезе, че Москва изнася три пъти повече, отколкото признава. А причината е, че тази търговия се развива изцяло в сивия сектор - най-вече чрез посредничеството на Китай.По заобиколни пътища - през КитайГоляма част от руските доставки се извършват чрез посреднически фирми, а тази търговия изобщо не фигурира в митническата статистика, продължава Лукин. \"Дадена пратка бензин бива регистрирана например като експорт за Китай или Сингапур, но после се появява в Северна Корея\", казва експертът. Причината за това са санкциите срещу Пхенян, които правят банковите преводи \"практически невъзможни\". Затова руските търговци имат нужда от \"китайски посредници\" с добри контакти.И според \"Вашингтон пост\" руските петролни продукти стигат до Северна Корея по обиколни пътища. Изданието се позовава на нарасналия от пролетта на 2017 г. брой на танкерите, които пътуват между Владивосток и Северна Корея - очевидно в нарушение на американските санкции срещу Пхенян. Именно заради търговията със Северна Корея Вашингтон през юни 2017 наложи ограничения на \"Независимата петролна и газова фирма\" (IPC) - частна компания на бившия шеф на Роснефт Едуард Худайнатов. В черния списък на САЩ попадна също и дъщерната компания на IPC \"Приморнефтепродукт\", която търгува с петролни продукти на рафинерията в Хабаровск и притежава големи складови помещения на пристанището във Владивосток. Пред агенция ТАСС Худайнатов определи санкциите като политически мотивирани. Москва отхвърля американските ограничения и се аргументира с това, че засега няма приети от ООН санкции за доставки на петрол за Северна Корея. В този смисъл Русия не нарушава международното право, казва и Артьом Лукин.Тесни икономически връзкиОт около три години Москва води политика на сближаване с Пхенян - в рамките на програмата си \"Обръщане към Изтока\". Проектът беше ускорен след конфликта със Запада, породен от руската анексия на Крим. През 2014 година Русия опрости дългове на Северна Корея, останали още от съветско време, на стойност 10 милиарда щатски долара. В същата година двете страни преминаха към руската рубла като платежно средство помежду си. През 2015 руската Търговска камара основа Икономически съвет за връзките си със Северна Корея, а тогавашният руски министър за развитието на Далечния изток обяви целта на Москва: търговията със Северна Корея да се увеличи десетократно до 2020 година - на един милиард щатски долара. Дотук нищо от това не е изпълнено. Обратното дори - търговията е спаднала от 113 милиона долара през 2013 на 77 милиона долара през миналата година. През 2017 г. обаче митническият сбор е нараснал - най-вече благодарение на износа на петрол.Новите санкции на ООН могат малко да намалят руските петролни доставки за Северна Корея, но те няма да премахнат възможностите за незаконна търговия, казва Артьом Лукин. Проблемът за руските търговци на петрол може да дойде от друго място - от празната държавна хазна на Северна Корея, твърди той. Новите санкции на ООН са тежък удар за Пхенян, защото ограничават силно възможностите за износ.", "date": "2017.09.14", "title": "Пхенян се крепи на руския петрол"}
{"url": "https://news.bg/crime/shefat-na-sgs-iznenadvashto-podade-ostavka.html", "text": "Председателят на Софийския градски съд Калоян Топалов изненадващо подаде оставка, съобщи Медиапул.Той е изпратил писмо до Висшия съдебен съвет, в което заявява, че желае да бъде освободен от поста до края на мандата на сегашния състав на съвета, който изтича на 3 октомври.Заедно с Топалов е подала оставка и ръководителката на едното от двете граждански отделения на съда Биляна Балинова.И двамата са посочили лични мотиви като причина за решението си. Посочва се, че те напуснат не само СТС, но изобщо съдебната система.До момента няма официален коментар от страна на Калоян Топалов по темата.Според неофициална информация на Медиапул, решението му не е внезапно, той е обмислял напускането си от известно време.Топалов бе избран за председател на СГС през юни 2015 г. след отстраняването на Владимира Янева, която бе \"опраскана\" след разкритията за незаконни специални разузнавателни средства по разработката \"Червеи\".Избирането му предизвика изненада, тъй като кандидатурата му имаше подкрепата на малцинството във ВСС и председателя на Върховния касационен съд Лозан Панов. За поста обаче нямаше други кандидатури.Още през първите месеци на мандата си той успя за намали драстично броя на разрешените от градския съд специални разузнавателни средства.", "date": "2017.09.14", "title": "Шефът на СГС изненадващо подаде оставка"}
{"url": "https://news.bg/education/novite-i-starite-uchebni-godini-i-traditsiite-po-sveta.html", "text": "15 септември е денят, в който по традиция се открива учебната година в българското училище. Но не винаги е било така, напомня НСИ.До 1921 г. учениците в България са започвали учебните занятия на 1 септември. Земеделското правителство на Александър Стамболийски измества датата с две седмици по-късно, за да могат децата да помагат в прибирането на реколтата.В наши дни в немалка част от държавите в Европейския съюз учебната година започва в началото на септември - в Белгия, Естония, Ирландия, Латвия, Литва, Полша, Словения, Унгария, Франция и Чешката република. Така е и в други европейски страни, като Босна и Херцеговина, бившата югославска република Македония, Сърбия, Черна гора и Руската федерация.Същевременно в 11 държави-членки началото на учебните занятия е в средата на септември. Повечето от тях се намират в Южна Европа - България, Гърция, Кипър, Испания, Италия, Португалия, Хърватия, Румъния, Словакия, Австрия и Люксембург.Интересно е, че в 10 европейски страни първият звънец бие през август - в Германия, Дания, Исландия, Лихтенщайн, Норвегия, Финландия, Нидерландия, Швеция и Швейцария.В Обединеното кралство пък учебната година започва на различни дати за различните райони на страната - от края на август до първата седмица на септември.В Съединените американски щати и Канада няма точно определена дата за началото на учебната година. Първият учебен ден за по-голямата част от училищата е във вторник след Деня на труда, който се отбелязва през първия понеделник на септември.Съвсем различна е традицията в Япония, където първият учебен ден по традиция е в началото на април, когато цъфтят японските вишни сакура, тъй като е прието. За японците няма по-подходящо време за започване на училищните занятия от пролетта, която символизира началото на нов живот.В Южното полукълбо, където цикълът на сезоните е противоположен на този в Северното полукълбо, учебната година започва в края на февруари или началото на март. Така е в Австралия, Аржентина, Бразилия, Чили и други страни.Но да се върнем у нас!През миналата учебна година учениците са били 740362, което е 10.4% от населението на страната. През 1900 г. те са били 355763 или 9.6% от населението, но тогава не всички деца са имали възможност да посещават училище. Обшият брой на населението е бил 3 715 600 души, а през 2016 г. той е 7 127 800.Днес на 10 хиляди души население се падат 84-85 учители. През 1900 г. те са били около 26 на 10 хиляди.Общият брой на преподавателите сега е малко над 60 хиляди, като на един учител се падат около 12 ученици. През 1900 г. на един педагог са се падали 37 ученици.Днес близо половината учители са на възраст 55 и повече години - през учебната 2016/2017 г. те са били 29660. За сравнение - през 2000 г. на такава възраст са били 17135 преподаватели, а общият им брой е бил 84026.На възраст под 35 години са 5917 учители. През 2000 г. младите преподаватели са били 22732. През новия век се забелязва се трайна тенденция техният брой да намалява. Единствено през последната година от статистиката броят на младите учители леко се е увеличил - от 4929 на 5917.Общият брой на педагозите също намалява трайно след 2000 г., като последната учебна година отново е изключение. Ако през 20015/2016 г. те са били 58270, през 2016/2017 г. вече са 60203, като новите попълнения са почти изцяло жени.През новото столетие е трайна тенденцията сред преподавателите жените да са в пъти повече от мъжете.През миналата учебна година учителките били 49714, а колегите им мъже - 10489.Зад числата обаче се крият много мечти, трудности и успехи. Детска глъч, усмивки и тревоги, грижовност, понякога нерви и притеснения. Израстване. Пътят към знанието винаги носи смисъл.Успешна нова учебна година на учениците и преподавателите в България!", "date": "2017.09.14", "title": "Новите и старите учебни години... и традициите по света   "}
