{"url": "https://news.bg/world/ungariya-i-ukrayna-v-nov-sblasak-za-sporniya-zakon.html", "text": "Продължава конфликтът между Унгария и Украйна заради новия закон за образованието, предаде \"Ройтерс\". Това стана ясно на пресконференция след срещата на външните министри на двете държави - Петер Сиярто и Павло Климкин. Будапеща е притеснена не само от този вече приет закон, но и от други два, чието гласуване предстои. Те засягат гражданството и езика. Сиярто даде да се разбере, че правата на етническите унгарци в Украйна ще бъдат защитени от правителството. Според Климкин, не става въпрос за опит за лишаване на права на малцинствата, а за това всеки в страната му да говори официалния език - украински. Унгария инициира по-рано преразглеждането на споразумението за асоцииране на Украйна с Европейски съюз. Това обяви външният министър на Унгария Петер Сиярто на среща с представители на унгарската диаспора в украинския град Ужгород.Както отбеляза министърът, законът нарушава принципите на Споразумението за асоцииране между Украйна и ЕС, тъй като лишава националните малцинства от правото да учат на родния си език. Това ще доведе до влошаване на положението на унгарците и другите етнически малцинства, живеещи в Украйна, подчерта Сиярто.Законът за образованието значително намалява възможността за учене на езиците на националните малцинства в Украйна.", "date": "2017.10.12", "title": "Унгария и Украйна в нов сблъсък за спорния закон "}
{"url": "https://news.bg/world/vardzhin-grup-sas-znachitelna-investitsiya-v-hiperlup-1.html", "text": "Върджин груп е направил значителна инвестиция в Хиперлуп 1 (Hyperloop One) - американска компания, която разработва високоскоростна транспортна система. Това съобщиха от британския конгломерат, цитиран от световни агенции.Основателят на Върджин груп Ричард Брансън, който определя Хиперлуп 1 като \"най-революционната железопътна услуга в света\", се присъедини към борда на директорите на американската компания.Британският инвеститор изрази задоволството си от това да бъде партньор на Хиперлуп 1.В интервю за CNBC Брансън заяви, че Хиперлуп може да бъде стартиран до 2-4 години, ако \"правителствата работят бързо\".Не се съобщава в какъв размер е инвестицията на британския конгломерат.През лятото американската компания Хиперлуп 1 (Hyperloop One) обяви, че прототипът за високоскоростна транспортна система, която ще позволява разстоянието от Лондон до Единбург да се взема само за 50 минути, достигна скоростта на тестова отсечка от 500 метра в пустинята в щата Невада.Така за първи път компанията изпита капсула в предназначената за това тръба. Хиперлуп 1 проведе първото си изпитание през май, когато по-малка капсула достигна скорост от 112 километра в час.Последното изпитание е значителна стъпка в развитието на транспортната система.\"Хиперлуп\" концепцията е на Илън Мъск и датира от 2013 година. Предлаган от него проект включва разстоянието от Лос Анджелис до Сан Франциско да се взема за 30 минути.Все още няма подобна работеща система в света.", "date": "2017.10.12", "title": "Върджин груп със значителна инвестиция в Хиперлуп 1"}
{"url": "https://news.bg/world/bankata-na-rusiya-puska-novi-banknoti-s-krim-i-dalechniyat-iztok.html", "text": "Крим и Далечният Изток попаднаха върху руските пари. Банкнотите с деноминации от 200 и 2000 рубли се пускат в обръщение в Русия, съобщава Euronews.Новите банкноти бяха представени на пресконференцията от ръководителя на централната банка Елвира Набюлина.\"Символите бяха избрани за да показват населението на Русия. От днес банкнотите влизат в обръщение. През октомври, първите нови банкноти ще бъдат изпратени в регионите, които са изобразени на тях - Далечният Изток, Крим и Москва \", коментира Набюлина.Символите за новите банкноти са избрани с конкурса през 2016 г. За почетното място върху нови банкноти са се борили около пет хиляди забележителности от 1113 руски града. Масовото пускане в обръщение на банкноти е планирано за декември.Набюлина увери журналистите, че кримските забележителности върху руските банкноти, по никакъв начин няма да засегнат тяхната \"валутна стойност\". Това обаче може да доведе до недоволство в чуждестранните партньори, които считат присъединяването на Крим към Руската федерация за анексиране.", "date": "2017.10.12", "title": "Банката на Русия пуска нови банкноти с Крим и Далечният изток"}
{"url": "https://news.bg/int-politics/frantsiya-udalzhava-granichniya-kontrol-do-april-2018-a-boreyki-terorizma.html", "text": "Франция ще запази до 30 април 2018 г. граничния контрол, възстановен в нощта на терористичните нападения през 2015 г., позовавайки се на \"продължаването на терористичната заплаха\", съобщиха от френското вътрешно министерство.\"Тези проверки ще се извършват в съответствие с принципа на пропорционалност\", изтъкнаха френските власти в доклад от 3 октомври, в който те обявяват решението си на Европейския съюз.Граничните проверки бяха възстановени в съответствие с членове от Договора за Шенгенското пространство след терористичните атаки в Париж на 13 ноември 2015 г., при които бяха убити 130 души.По-рано стана ясно, че ще Германия ще удължи с шест месеца до май 2018 г. контрола по границите си, решение, обосновано от заплахата от \"тероризъм\" и борбата срещу \"нелегалната имиграция\".Германските власти ще продължат да извършват контрол по германско-австрийската граница и при полети, идващи от Гърция.Германия първоначално въведе паспортен контрол преди две години, когато десетки хиляди мигранти пристигнаха от Австрия.", "date": "2017.10.12", "title": "Франция удължава граничния контрол до април 2018-а, борейки тероризма"}
{"url": "https://news.bg/world/kndr-priznava-krim-za-ruska-teritoriya.html", "text": "Северна Корея е готова да признае полуостров Крим за руска територия. Това са съобщили руски дипломати в посолството в Пхенян във Фейсбук, предадоха световните информационни агенции.Това става ясно след техни контакти с източници от корейското външно министерство. Пхенян признава референдума, проведен в Крим и през 2014 година гласува срещу резолюцията на ООН, подкрепяща териториалната цялост на Украйна. Крим се присъедини към Русия през март 2014 година. Тогава на референдум, проведен от властите в Крим и Севастопол 96.7% и 95.6% от участниците (над 80% от имащите право на глас) поддържаха присъединяването към Русия.На 18 март 2014 година бе подписан договор за приемане на Република Крим и Севастопол в състава на Русия. Федералното Събрание ратифицира документа на 21 март. Киев отказа да признае полуострова като част от Русия.На Русия бяха наложени санкции от ЕС и САЩ. ", "date": "2017.10.12", "title": "КНДР признава Крим за руска територия "}
{"url": "https://news.bg/health/speshno-premestili-dvama-patsienti-ot-vrachanskata-bolnitsa.html", "text": "Животът на двама пациенти във врачанската болница е бил застрашен. Това става ден след като зам.-здравният министър Лидия Нейчева разговаря с медиците от врачанската болница и ги увери, че ще си получат заплатите и министерството ще работи за вдигане на запорите на неизгодните договори.В сряда вечерта не е имало дежурен в реанимацията на болницата. Дете с остър апандисит пред перфорация е било преместено по спешност в София, съобщи bTV, позовавайки се на синдикалисти.По информация на браншови представители, в болницата не е имало кой да даде упойка на малкия пациент. Друг болен, изпаднал в кома след инсулт, вече е в МБАЛ-Монтана, защото не е имало кой да осъществява интензивното наблюдение.Припомняме, по-рано през деня беше 10-ия пореден протест на медици и врачани в защита на болницата им. Протестът им бе след посещението на Нейчева.В краткосрочен план Министерството на здравеопазването работи за вдигане на запорите, предоговаряне или преустановяване на неизгодните договори и вземане на нисколихвен дългосрочен кредит, увери ден по-рано зам.-министър Нейчева.Тя подчерта, че болницата във Враца има кадрови и професионален капацитет да заработва близо милион приход по Здравна каса месечно. За да проработят обаче краткосрочните мерки на МЗ, здравната структура трябва да работи на пълни обороти и в пълен обем.\"Някой трябва да понесе отговорност за всичко това, което се случва. По договора за управление тази отговорност се носи от изпълнителния директор\", обяви синдикалистът.", "date": "2017.10.12", "title": "Спешно преместили двама пациенти от врачанската болница"}
{"url": "https://news.bg/world/sasht-mogat-da-nanesat-prevantiven-udar-po-severna-koreya.html", "text": "САЩ могат да нанесат превантивен удар по КНДР, ако получат достоверна информация, че предстои да изстреля балистична ракета с ядрена бойна глава за взривяване в атмосферата над Тихия океан.Това пише японският вестник Yomiuri, който се позовава на източници в американската администрация и Пентагона, предаде ТАСС.Въоръжените сили на САЩ са готови да използват мощта си, ако КНДР демонстрира реални признаци на предстоящо изстрелване на ракета с ядрена бойна глава, пояснява вестникът, позовавайки се на източниците.Според тях ядрен взрив над Тихия океан би се превърнал в \"самоубийствена акция\" за лидера на КНДР Ким Чен-ун.През септември Пхенян заплаши, че може да отговори на враждебните политики и заплахи на Вашингтон с взривяване на водородна бомба над Тихия океан.", "date": "2017.10.12", "title": "САЩ могат да нанесат превантивен удар по Северна Корея"}
{"url": "https://news.bg/crime/prokurori-zapoznavat-uchenitsi-s-prestapleniya-s-narkotitsi-vav-varna.html", "text": "Темите в Деня на отворените врати в Апелативната и Окръжната прокуратура във Варна, са престъпленията, свързани с наркотици.Гостите на държавното обвинение, учениците от 11-ти клас на Математическата гимназия \"Д-р Петър Берон\" във Варна, се интересуваха от разликата между държане и разпространение на наркотични вещества, както и от наказанията, които се налагат за извършителите на тези престъпления.В дух на открит диалог прокурорът в Апелативната прокуратура Стефка Якимова и заместник-окръжния прокурор в Окръжната прокуратура Радослав Лазаров отговориха на въпросите на възпитаниците на елитната варненска гимназия.Въпроси, свързани с неизбежната отбрана, наказуемостта при превишаване пределите ѝ по конкретен казус, припомнен от единадесетокласниците, предизвика сериозна дискусия в залата.", "date": "2017.10.12", "title": "Прокурори запознават ученици с престъпления с наркотици във Варна"}
{"url": "https://news.bg/world/v-sasht-prodavat-na-targ-originalni-snimki-na-zemyata-i-lunata-ot-kosmosa.html", "text": "Джон Глен е първият човек, направил снимка на Земята от Космоса. Нийл Армстронг пък направи първата снимка от повърхността на Луната, припомня АП.Оригиналите са част от 445 редки снимки, направени от американски астронавти, които са продавани на търг от аукционната къща Skinner, започнал тази седмица.Масачузетският аукцион заяви, че \"Красотата на Космоса\" е първият подобен американски търг с фокус само стари фотографии на астронавти на НАСА по време на изследването на Луната от 1961 до 1972 г. Търгът започна днес и ще продължи до 2 ноември.Снимките са ценни не само заради научното си и историческо значение, а и заради майсторството си, обявиха от компанията.Снимките на търга са оригинални. Те са проявени от НАСА след мисиите Mercury, Gemini и Apollo.Много от тях са с логото на космическата агенция, заглавия и идентификационни номера. Според къщата снимките са на стойност между 300 и 9000 долара.Снимките са на частен колекционер, който ги е получил от бивши учени и служители на НАСА.Те включват портрети на астронавти, снимки по време на тренировки, от космически разходки и поглед към Земята и Луната от Космоса. Сред тях са и снимка на Джон Глен от 1962 г., на която е Земята. Това е първата снимка на планетата, направена от човек от Космоса.", "date": "2017.10.12", "title": "В САЩ продават на търг оригинални снимки на Земята и Луната от Космоса"}
{"url": "https://news.bg/crime/120-svishtovlii-uzhileni-ot-nov-vid-telefonna-izmama.html", "text": "Нов вид телефонна измама, този път свързана с програмата за саниране, подведе 120 души, живеещи в свищовски блок, предаде БНТ. Ловки измамници подвели домоуправителката, че трябва да събере пари от съседите си, за да не бъде прекъсната процедурата на сградата.Представилите се като служители на общината поискали 72 лева. По куриер били получени и документи. Според домоуправителя, не е имало повод да се усъмни, че става въпрос за измама - знаели са трите й имена, документите са изглеждали закони, с приложена фактура. Схемата била разкрита чак, когато съседи от други жилищни блокове, които чакали да бъдат санирани, притеснени започнали да питат служители на община Свищов, защо на тях не им е поискана такава такса.Разследващите призовават всички домоуправителите в цялата страна да бъдат внимателни, тъй като информацията за програмата е леснодостъпна.Кметът на община Свищов Генчо Генчев припомня, че такива указания от управляващите органи не са дадени към момента и към момента е спряна програмата. Той уверява, че веднага е реагирано на подадения сигнал. Съвсем спокойно човек може да влезе в портала за данните за НПО, да види регистрацията, трите имена на човека, потвърждава той.", "date": "2017.10.12", "title": "120 свищовлии \"ужилени\" от нов вид телефонна измама "}
{"url": "https://news.bg/world/pak-bih-glasuval-sreshtu-brekzit-otseche-korbin.html", "text": " Това заяви лидерът на британските лейбъристи Джереми Корбин, цитиран от световните информационни агенции.По думите му, ако се проведе нов референдум по въпроса, той ще гласува по същия начин. Позицията му по въпроса е същата, защото той счита членството в Европейския съюз за по-добър избор за страната си. Въпросът за повторен референдум обаче е напълно хипотетичен за момента, въпреки кампанията на либералдемократите и подкрепата на Шотландската национална партия за ново допитване. Ние сме в задънена улица. Това заяви днес по-рано главният преговарящ на ЕС за Брекзит Мишел Барние на пресконференция с британския министър Дейвид Дейвис след поредния кръг преговори в Брюксел. Иначе Мишел Барние поясни, че и двете страни споделят същите задачи: защита на правата на гражданите на ЕС на Острова, запазване на мирния процес в Северна Ирландия и уреждане на финансовите въпроси.Барние разкри още, че няма да предложи на Европейския съвет да даде начало на преговори с Лондон за бъдещите търговски отношения на срещата на върха на 19 октомври. Политикът разясни, че въпросът за прехода остава на масата за преговори.Той намекна, че ще обсъди как могат да продължат преговорите за напред.", "date": "2017.10.12", "title": "Пак бих гласувал срещу Брекзит, отсече Корбин "}
{"url": "https://news.bg/world/izrael-napuska-yunesko.html", "text": "Израел обяви, че напуска ЮНЕСКО (Организацията на обединените нации за образование, наука и култура), съобщават АФП и други агенции.Премиерът Бенямин Нетаняху потвърди информацията.В съобщение на правителството се отбелязва, че Нетаняху е дал указания на външното министерство да подготви изваждането на страната от ЮНЕСКО заедно със САЩ.По-рано днес САЩ официално съобщиха, че напускат агенцията.Държавният департамент поясни, че са информирали ЮНЕСКО за решението си да напуснат организацията като резултат от \"продължаващото антиизраелско предубеждение\" в агенцията.Вашингтон поясни, че възнамерява да останат в организацията като наблюдател.Департаментът допълва, че решението за оттеглянето \"не е взето с лека ръка\", а на базата на редица причини, които са свързани не само с Израел, а с факта, че организацията се нуждае от \"фундаментална реформа\".Решението на американското правителство влиза в сила от 31 декември 2018 г.От международната агенция изразиха \"дълбоко съжаление\" за решението на САЩ.САЩ предоставяха около 80 милиона долара на година, което е около 1/5 от бюджета на ЮНЕСКО. Американското правителство почти изцяло спря парите за ЮНЕСКО още през 2011 г. като протест срещу решение да се гарантира пълно членство на Палестина.", "date": "2017.10.12", "title": "Израел напуска ЮНЕСКО"}
{"url": "https://news.bg/bulgaria/radev-iska-da-e-yasno-koy-i-za-kakvo-govori-ot-imeto-na-vlastta.html", "text": "\".\" Това заяви президентът Румен Радев по БНТ по повод случилото се на последния КСНС.\"\", добави президентът в отговор на призива на председателя на Народното събрание Димитър Главчев да разсекрети стенограмата от заседанието.Президентът заяви, че няма да търси обединение на двата антикорупционни закона, а обединение около принципи и насоки в интерес на обществото. Управляващите залагали на пасивни форми за борба с корупцията, основно имуществената декларация.Отнемането на незаконно имущество е задължително, но не достатъчно условие, защото корупцията не е проблем на бъдеще време. Трябва да има наказателно преследване.По повод спора кой да назначава ръководителя на антикорупционният орган, Радев беше категоричен, че не може парламентарното мнозинство да излъчва и правителството и ръководителят на този орган.\" заяви Радев и отново повтори, че органът трябва да има ясно изразени разследващи функции.Президентът коментира и напрежението между него и управляващите.Той припомни как е създадена цяла комисия срещу него и как е обвиняван в лобизъм и корупция, но никой открито нямал смелост на излезе и да му го каже.\"\", категоричен беше Радев.По думите му темата с изтребители и антикорупционният орган са свързани и припомни, че атаките по него са започнали, когато е казал, че няма воля за борба с корупцията по високите етажи и че президентът трябва да назначава ръководителят на този орган.Радев попита защо тези депутати, които са направили комисия за 1 милиард лева, визирайки тази за изтребителите, не направят комисия за злоупотребите за 2 милиарда лева със средства за санирането. Той подкрепи предложението си с излезлия доклад на Сметната палата, който показва нарушаване на финансовата дисциплина и до 3-4 пъти завишени цени.За отношенията си премиера Радев заяви, че имат коректен и работен диалог, но това нямало как да снеме отговорността му за собственото му мнозинство.\"Пиесата за добрия премиер и лошото мнозинство е сценарий, който не приемам\".Президентът приема да се срещне с Борисов, но трябвало да е ясно кой и какво говори от името на властта.За отношенията с БСП каза, че те са ясни и отрече да се е виждал само с Нинова в края на КСНС.Изборът на изтребител не е предопределеност, коментира темата за закупуване на изтребители Радев. И трите самолета покривали изискванията на Алианса.\"\"Радев коментира и съветите на американския посланик какви изтребители трябва да се закупят по следния начин: \"\" добави Радев.Според него ако се дадат пари за ремонт на МИГ-овете, няма да имаме пари за нов самолет.Радев отново се върна на обвиненията към него в корупция по повод закупуването на изтребител и заяви, че тези, които го обвиняват нямат доблестта да отправят директни обвинения, не само за 5 млн.лв, каквито се отправят към него, а за 1 стотинка, защото ще бъдат осъдени. Президентът няма да отговори на подобни спекулации.За достъпа на Иво Христов - началник на кабинета на президента до класифицирана, Радев заяви, че задачите му не изискват достъп до класифицирана информация. Той не е получавал отказ, защото не е подавал документи. Христов не е имал достъп до нито едни класифициран документ и проверката на ДАНС ще го докаже.Президентът коментира скандалите \"Кумгейт\" и заяви, че се вълнува от темата и категорично при назначаването на кадрите трябва да се спазва конкурсното начало.По повод отказа да подпише указ за назначаването на Георги Чолаков за председател на ВАС отново потвърди позицията си, че е върнал указа за да даде възможност на новия ВСС , натоварен с нова легитимност да направи този избор, защото вярва, че това е част от съдебната реформа.Относно скандалите около назначаването на председател на Комисията по досиетата, Радев не пожела да навлиза в правомощията на парламента. Той припомни за провалената номинацията на Антон Тодоров и заяви, че това показва, че работата на комисията може да се използва за политическа саморазправа.\", така Радев коментира мястото на страната ни на световната политическа сцена.\", попита Радев. Такива срещи според него щели да изяснят защо на Балканите са падали бомби и как политиката на Балканите се е променили през годините.За европредседателството Радев беше категоричен, че ще бъде грешна ако очакваме от форума да се извлекат ползи.Радев заяви, че не се притеснява от импийчмънт, защото за него няма знамение колко дълго ще бъде президент. По важно било какъв президент ще бъде.Радев заяви, че е реалист за бъдещето на България.", "date": "2017.10.12", "title": "Радев иска да е ясно кой и за какво говори от името на властта"}
{"url": "https://news.bg/world/tramp-s-ukaz-za-chastichna-otmyana-na-obamakear.html", "text": "Американският президент Доналд Тръмп подписа указ за отмяна на някои части от Обамакеър, съобщават АП и други медии.С изпълнителната заповед милиардерът ще заобиколи държавни регулации и протекции към приетия при администрацията на Барак Обама Закон за достъпно здравеопазване.Това е първата стъпка на Тръмп към изпълнение на предизборното си обещание да отмени Обамакеър.Целта на указа е да се разшири достъпът до планове за здравеопазване, краткосрочни планове за здравна грижа и други.Това е първата стъпка към облекчаване на милиони американци от Обамакеър, заяви Тръмп преди да се подпише под указа, допълвайки, че това \"буквално нищо няма да струва\" на федералното правителство.Според него директивата ще помогне за увеличаване на конкуренцията и предоставяне на повече възможности за американците, критикувайки факта, че през следващата година \"половината от всички окръзи в страната ни ще имат само застраховател\" при Обамакеър.Това е решаваща крачка \"към спасяването на американския народ от кошмара Обамакеър\", подчерта Доналд Тръмп и допълни, че \"днес е едва началото\".Американският лидер обеща да продължи да притиска Конгреса веднъж завинаги да отмени и замени здравната реформа на Обама, както и да предостави на американците \"масово данъчно облекчение\" с ново предложение за данъчна реформа.", "date": "2017.10.12", "title": "Тръмп с указ за частична отмяна на Обамакеър"}
{"url": "https://news.bg/world/izrael-poiska-hamas-da-priznae-evreyskata-darzhava-i-da-se-razorazhi.html", "text": "\"Хамас\" трябва да се разоръжи и да признае Израел, поиска представител на израелското правителство, цитиран от АФП.Искането на Тел Авив е във връзка с историческото прекратяване на враждата между \"Хамас\" и \"Фатах\", които днес подписаха договор за помирение.\"\", поясни източникът.\"\", добави представителят.Той също поиска незабавно да бъдат върнати телата на двама израелски войници, убити от групировката през 2014 г., както и освобождаването на двама граждани, които се вярва, че са задържани от ислямистите.Това е първата реакция на израелското правителство след подписания в Кайро договор.От споразумението между двете организации не става ясно какво ще се случи с военното крило на \"Хамас\", която не признава Израел.", "date": "2017.10.12", "title": "Израел поиска „Хамас” да признае еврейската държава и да се разоръжи "}
{"url": "https://news.bg/crime/signali-sreshtu-izmamnika-aleksandar-podavani-oshte-predi-6-godini.html", "text": "Измамникът Александър Василев от Париж, или Спас Василев от Кочериново, както е истинското му име, все още не е обявен за издирване от полицията, предаде bTV.Според главния секретар на МВР Младен Маринов, в момента се събират доказателства. Това заяви той по-рано днес. Оказва се, че жалби срещу него са подавани още преди 6 години, но резултат няма. Измамените са десетки. Сред тях има бивши негови учители, съученици. \"Ужилени\" са и прокурори. По-рано полицията отрече мъжът да е арестуван. Измамите на Василев възлизат на сума, надвишаваща 20 хил. лв.Припомняме, измамникът предлага евтини самолетни билети от фалшивия си профил в социалната мрежа.", "date": "2017.10.12", "title": "Сигнали срещу измамника Александър подавани още преди 6 години"}
{"url": "https://news.bg/health/anatomichno-e-nevazmozhno-razdelyaneto-na-siamskite-bliznatsi-ot-sliven.html", "text": "Фондът за лечение на деца отказа да помага на сиамските близнаци от Сливен. Мотивът за отказа е, че операцията по разделянето е \"анатомично невъзможна\", съобщи bTV.От семейството на децата ще съдят Фонда за лечение на деца и Министерството на здравеопазването.Припомняме, сиамските близнаци Богдан и Янко се родиха преди година в Сливен. Янко е в кома от самото раждане, но Богдан се развива добре и познава близките си. В момента децата се намират в \"Пирогов\", където се грижат за тях. Бащата на близнаците  за това, че майката на децата е непълнолетна.Мнението на медиците е, че децата са в тежко състояние, прогнозите за тях не са добри.Становището на нашите специалисти е, че операцията по разделянето на близнаците е сложна и в България няма кой да я извърши. През август клиника в Ню Йорк изпрати отговор до Фонда за лечение на деца, че е готова да приеме и оперира сиамските близнаци.Според близките им институциите са забавили лечението на децата, което може да има фатален изход за близнаците. Семейството твърди също, че изчакването на решение е осуетило шанса за дарителска кампания, чрез която да се съберат средства за операция в чужбина.", "date": "2017.10.12", "title": "Анатомично е невъзможно разделянето на сиамските близнаци от Сливен"}
{"url": "https://news.bg/regions/zhiteli-na-varnensko-selo-protestirat-zaradi-depo-za-otpadatsi.html", "text": "Жители на варненско село протестират пред Административния съд във Варна, заради депо за отпадъци, съобщава БТВ. Причината е, че областният управител обжалва резултати от референдум, на който хората от с. Чернево се обявяват срещу изграждане на депото на един от заводите в Девня.На референдума гласуват почти половината от жителите на селото, което го прави задължителен. Около 95% са гласували против изграждане на депото.Административният съд е прекратил делото за резултатите от референдума, тъй като има и друго, което е за провеждане на допитването, което ще се гледа в края на месеца.Областният управител обжалва референдума заради щетите, които би понесла държавата, а местните хора плашат с гражданско неподчинение.\"Държавата дължи много неустойки, ако това депо се отмени, така или иначе\", коментира областният управител Стоян Пасев.\"Хората излязоха да си кажат волята, мнението, уж по конституция им е дадено това право, и се оказва, че в края на краищата се твърди, че това тяхно право, което вече е упражнено, е нищожно. Това е скандално\", коментира инж. Кадрия Мехмед.", "date": "2017.10.12", "title": "Жители на варненско село протестират заради депо за отпадъци"}
{"url": "https://news.bg/health/samo-3-ot-balgarite-se-vaksinirat-sreshtu-grip.html", "text": "Това заяви в Русе проф. Татяна Червенякова - председател на Българското дружество по инфекциозни болести и национален консултант по инфекциозни болести, цитирана от dariknews.bg и в. \"Сега\".България изостава по този показател от други европейски страни, където ваксиналното покритие е между 70 и 80%.Според проф. Червенякова, работодателят трябва да има грижата за своите служители. Част от фирмите закупуват ваксина за персонала си, но не е масова практика.\" обясни проф. Червенякова.По думите й ограничаването на разспространението на грипа е грижа не само на отделния човек, а на цялото общество, но за да се справим с проблема, трябва поне 60-70% от населението да се ваксинира.", "date": "2017.10.12", "title": "Само 3% от българите се ваксинират срещу грип"}
{"url": "https://news.bg/world/seriozni-greshki-na-politsiyata-doveli-do-koledniya-atentat-v-berlin.html", "text": "Сериозни грешки на полицията. Това разкрива разследването на атентата в германската столица Берлин преди Коледа, предаде BBC. Припомняме, че на 19 декември тунизиецът Анис Амри помете присъстващите на коледния базар с камион. Загинаха 12 души, а много други бяха ранени. Няколко дни по-късно той бе ликвидиран. Той е имал криминално минало и е трябвало да бъде арестуван няколко пъти, но това не е било направено. Извършил е различни престъпления в няколко държави, включително и за тероризъм. Все още полицията не е коментирала доклада. ", "date": "2017.10.12", "title": "Сериозни грешки на полицията довели до коледния атентат в Берлин "}
{"url": "https://news.bg/world/islyamska-darzhava-ubi-50-dushi-v-siriya.html", "text": "Най-малко 50 души са загинали при атака на \"Ислямска държава\" в североизточната част на Сирия, предаде \"Ройтерс\". Нападението е било извършено с коли-бомби в близост до провинциите Деир аз Зор и Хасака. Атакувани са бежанци и бойци от кюрдски милиции. Сред загиналите има много жени и деца. Информацията е на базираната в Лондон Сирийска обсерватория за човешки права.Трима атентатори самоубийци се взривиха в сряда близо до централата на полицията в сирийската столица Дамаск, избивайки десетки. Това бе вторият път този месец, в който атентатори самоубийци удариха полицията в сирийската столица, след като най-малко 17 души бяха убити при атака на 2 октомври срещу полицейски участък в южния квартал \"Мидан\".Отговорност за това нападение поеха терористите от ДАЕШ (\"Ислямска държава\"), според които трима техни бойци, въоръжени с огнестрелни оръжия, гранати и експлозиви са ударили участъка.Повече от 330 хил. души загинаха в Сирия от започването на конфликта в страната през март 2011 г. с антиправителствени протести, част от Арабската пролет.", "date": "2017.10.12", "title": "\"Ислямска държава\" уби 50 души в Сирия "}
{"url": "https://news.bg/int-politics/tramp-imal-predvid-severna-koreya-s-komentara-si-zatishie-pred-burya.html", "text": "Американският президент Доналд Тръмп изглежда потвърди, че е имал предвид Северна Корея през миналата седмица, когато той определи събиране на американски военачалници като \"затишие пред буря\".В интервю за любимата си американска телевизия Fox News, Тръмп е бил попитан какво е имал предвид с тайнствената фраза, която подхрани тревогите, че САЩ и Северна Корея са по-близо до война.\"Не можем да оставим това да продължи. Просто не можем\", подчерта Тръмп в отговор на въпроса, добавяйки, че Китай свършил много полезна работа в ситуацията. \"Те прекъсват банковите операции със Северна Корея\", посочил американският държавен глава.Тръмп направи коментара \"затишие пред буря\" по време на снимка на 5 октомври, преди да вечеря с висши американски военни и техните съпруги. Вечерята последва среща, в която Тръмп и военачалниците са обсъдили Иран, Северна Корея, Афганистан и борбата срещу терористите от ДАЕШ (\"Ислямска държава\").Вчера Тръмп също така характеризира като провал дипломатическата сделка със Северна Корея, сключена по времето на бившия американски президент Бил Клинтън.\"Преди... мастилото да беше изсъхнало върху договора, те вече бяха започнали отново с ракетите и с ядрените дейности, честно казано\", изтъкна Тръмп.\"Не можем да допуснем това да се случи. Този проблем трябваше да бъде разрешен отдавна\", настоя американският държавен глава.", "date": "2017.10.12", "title": "Тръмп имал предвид Северна Корея с коментара си \"затишие пред буря\" "}
{"url": "https://news.bg/world/duterte-zaplashi-da-izgoni-poslanitsite-na-es-i-oon.html", "text": "Президентът на Филипините Родриго Дутерте нареди на полицията да прекрати всички операции срещу разпространението и употребата на наркотици, пише \"Гардиън\".По време на продължилата 15 месеца кампания полицията уби хиляди хора.От прессекретарята на държавния глава са наредили на полицията, армията и другите държавни органи да прекратят операциите. Всички действия са прехвърлени на Агенцията за борба с наркотиците на Филипините.Агенцията има 1800 служители, което е над 1% от 160 000 полицаи, което означава, че с новата заповед значително ще се намалят убийствата.Междувременно Дутерте е предупредил ЕС и ООН, че до 24 часа може да изгони посланиците им, ако продължат да се \"месят\" във вътрешните работи, пише \"Дейли телеграф\"., заплаши той в Манила.Повече от 12 500 филипинци са убити по време на войната срещу употребата и разпространението на наркотици.През миналия месец близо 40 държави призоваха Филипините да спре убийствата и да разреши международно разследване. Манила определи призива като \"политизиран\" ход.\"Намесвате се в нашите дела\", изтъкна Дутерте на пресконференция, редувайки английски, филипински и испански език.Ние сме в миналото на колонизационния етап. Не се е******* с нас, продължи той.Филипинският президент поясни, че страната му е бясна на Запада заради \"кражбата на ресурсите ни\" и обвини САЩ, Великобритания и Франция за хаоса в Близкия изток и съвременния тероризъм.Вие забогатяхте, вие сте напред в индустриалната надпревара на планетата, защото крадете най-големите ресурси на арабите - петрола, убеден Дутерте., предупреди той.", "date": "2017.10.12", "title": "Дутерте заплаши да изгони посланиците на ЕС и ООН"}
{"url": "https://news.bg/regions/dizelovi-i-benzinovi-avtomobili-po-ravno-zamarsyavat-vazduha-na-sofiya.html", "text": "Дял за замърсяването на въздуха на столицата имат както дизеловите, така и бензновите автомобили. Процентно замърсяването се разделя по равно. Затова и основните мерки, които трябва да се предприемат е именно контролът върху техническата изправност .Това стана ясно по време на конференция за чистотата на въздуха Sofair, която се провежда в бившия завод \"Витоша\" в столицата.Конференцията последва двуседмичното замерване на автомобилните газове в София, което се направи през септември месец от испанска фирма.От 2011 година насам се наблюдава тенденция за намаляване на вредните вещества във въздуха. Това заяви по време на своето изказване столичният кмет Йорданка Фандъкова. Тя увери, че за Столична община качеството въздуха е приоритет.Като една от мерките на СО в сферата Фандъкова посочи модернизирането на автопарка на столичния градски транспорт. Специален акцент обаче в тази посока Фандъкова постави върху построяването на втората линия на столичния метрополитен, което довело до 75 хил. тона вредни емисии по-малко на годишна база.С изграждането на третия метролъч към тази цифра се очаква да се прибавят още 50 хил. тона вредни емисии.Като друга мярка за подобряването качеството на въздуха, Фандъкова посочи разширяването на мрежата за зелената система. По думите ѝ голямото предизвикателство е намаляването на фините прахови частици. През лятото те са били минимални, но през зимата се очаква показателите на тези частици да се повишат.Столичният кмет заяви категоричната си воля \"да работим максимално и с максимални темпове\" и призова всички - експерти, ЕК, граждани, институции - да се обединят.На форума стана ясно, че скоро ще бъде готова националната програма за качеството на въздуха, която се разработва от МОСВ и Световната банка. Тя ще улесни общините при избор на мерки за намаляване на вредните емисии.Министърът на околната среда и водите Нено Димов съобщи, че до края на годината по кооперативна програма \"Околна среда\" ще бъде отворена мярка за 111 млн. лв. само за чистотата на въздуха. По нея могат да кандидатстват общини. Димов припомни, че наскоро държавата е отпуснала 1,3 млн. лв. за подпомагане за закупване на електрически превозни средства, включително от общини, които могат да заменят машините за чистене на улиците и друга такава техника.Експертите в министерството и от други ведомства работят в две направления, стана ясно още от думите на министър Димов.Едното е разработване на критерии за качество на твърдите горива за битово отопление, така че те да са с по-ниско съдържание на сяра и пепел. Целта е да се намери социално-икономически баланс между интереса на потребителите и на продавачите.Втората посока е мерки срещу замърсяването от автомобилния транспорт. Обсъжда се по-стриктен контрол за вредни емисии при първа регистрация на автомобилите.Министърът е убеден, че за решаването на днешните проблеми е необходим поглед в перспектива, защото те са инвестиция в качеството на живот и ще имат положителен ефект след години. Нено Димов бе категоричен, че често непопулярни мерки или скъпоструващи в настоящето, в перспективата на бъдещето се оказват по-важни.\"София трябва да е много амбициозна по отношение на мерките срещу замърсяването от битовото отопление. Нека се даде възможност на домакинствата да заменят печките и котлите с централно отопление. Такива инициативи ще се подкрепят от Европейската комисия и ще подобрят качеството на въздуха\", заяви Джордж Кремлис.", "date": "2017.10.12", "title": "Дизелови и бензинови автомобили по равно замърсяват въздуха на София"}
{"url": "https://news.bg/energy/trite-erp-ta-sa-gotovi-za-zimata-otchete-proverka-na-energiynoto-ministerstvo.html", "text": "Трите eнерго-разпределителни дружества и Електроенергийния системен оператор (ЕСО) са готови за работа при зимни условия, съобщиха от Министерството на енергетиката.Проверката се извършва за трета поредна година от Министерството на енергетиката. На произволно избран принцип са проверени енергийни обекти в районите на градовете Горна Оряховица, Велико Търново, Севлиево, Габрово, Пазарджик, Пловдив, Стара Загора, Нова Загора, Сливен, Чирпан, Дупница, Благоевград, Кресна, Симитли, Сандански, Перник и Радомир.В подстанциите са изпълнени необходимите мероприятия, които подготвят системата за действие при есенно-зимния сезон. Няма забележки по отношение на въздушните електропроводни линии за високо напрежение, информират от ведомството на Теменужка Петкова.Всички проверени електропроводи, преминаващи през горски територии, са с добре поддържани просеки. Сервитутните зони около въздушните електропроводи за средно напрежение са почистени. До края на месеца ще бъдат премахнати клони на единични дървета, които са в близост до въздушни линии за ниско напрежение.Съоръженията в обслужваните от трите електроразпределителни дружества възлови станции и трафопостове са преминали годишния профилактичен преглед. Според резултатите, те са подготвени за работа при зимни условия.За действие при извънредни ситуации от трите ЕРП-та и ЕСО са организирали аварийни екипи, които са на денонощно разположение. Те са на територия на страната. Екипите са оборудвани с високо-проходими автомобили и всички необходими материали за извършване на неотложни аварийно-възстановителни дейности.Припомняме, от МЕ проверяват и наличието на т.нар. \"студен резерв\" в електроцентралите.", "date": "2017.10.12", "title": "Трите ЕРП-та са готови за зимата, отчете проверка на енергийното министерство"}
{"url": "https://news.bg/int-politics/gorbachov-nastoyava-za-sreshta-mezhdu-tramp-i-putin-za-spasyavaneto-na-dogovora-za-vaorazheniyata.html", "text": "Михаил Горбачов, последният държавен ръководител на СССР, заяви, че историческият договор за контрола на въоръженията, който помогна за прекратяването на Студената война, е в опасност и призова за среща на високо равнище между американския президент Доналд Тръмп и руския му колега Владимир Путин за спасяването на договора, съобщава \"Ройтерс\".86-годишният Горбачов коментира, че отношенията между САЩ и Русия били в агонията на \"тежка криза\" и че договорът, който забранява всички съветски и американски наземни ядрени и конвенционални ракети с малък и среден обсег на действие, сега е изложен на сериозна опасност.Горбачов подписа Договора за ядрените оръжия със среден обсег през 1987 г. заедно с тогавашния американски президент Роналд Рейгън във Вашингтон. Русия, след рухването на СССР през 1991 г., пое задълженията по договора.И двете страни обаче се обвиняват взаимно в нарушаване на договора през последните месеци, подклаждайки страхове, че може да бъде \"хвърлен в коша\", след като отношенията между САЩ и Русия продължават да се влошават на фона на твърдения, че Москва се е намесила в американските президентски избори през 2016 г., нещо, което Русия категорично отрича.Горбачов, в статия за руския в. \"Росийская газета\", пише, че Договорът за ядрените оръжия със среден обсег е в опасност и че Тръмп и Путин трябва да се срещнат и да обсъдят проблемите с ядреното разоръжаване и стратегическата стабилност.\"Оказа се, че това е най-уязвимата връзка в системата за ограничаване и намаляване на оръжията за масово унищожение\", пише Горбачов за историческия договор.\"Ако системата за ограничаване на ядрените оръжия рухне, а точно до това може да доведе денонсирането на Договора за ядрените оръжия, последствията ще бъдат катастрофални\", предупреждава бившият съветски лидер.Договорът изискваше САЩ и Съветският съюз да ликвидират и да се откажат от всички ядрени наземни балистични и крилати ракети с обсег от 500 до 5500 км, премахвайки цяла категория въоръжение.Апелирайки към Тръмп и Путин, Горбачов подчертава, че иска да види \"обширна\" среща на върха между САЩ и Русия, подобна на тази, в която той взе участие към края на Студената война.\"Напълно необичайно е за президентите на ядрени сили да се срещнат някъде \"в кулоарите\" (на събитие) и че те са се срещали само веднъж\", пише Горбачов, имайки предвид срещата между Тръмп и Путин на срещата на върха на Г-20 в Германия през юли.\"Ако Договорът за ядрените оръжия със среден обсег може да бъде спасен, това ще бъде мощен сигнал за целия свят, че най-големите ядрени сили разбират отговорността си и приемат сериозно задълженията си\", отбелязва Горбачов.", "date": "2017.10.12", "title": "Горбачов настоява за среща между Тръмп и Путин за спасяването на Договора за въоръженията"}
{"url": "https://news.bg/crime/mvr-aktivno-po-sledite-na-izmamnika-aleksandar-ot-feysbuk.html", "text": "МВР по следите на измамника Александър от \"Фейсбук\", ужилил десетки с евтини самолетни билети.Разследването върви активно, сподели шефът на ГДБОП Ивайло Спиридонов. Множество жалби са постъпили при антимафиотите.Над 40 лица са свидетели по въпросното разследване, изтъкна Спиридонов.При събиране на достатъчно данни за извършени престъпления ще го докладваме в прокуратурата, обеща и главсекът Младен Маринов.Все още се събират данни от пострадали, допълни той и увери: \"Няма никакъв проблем\".Работим по случая и този човек рано или късно ще бъде задържан, коментира Маринов.По непотвърдена информация, истинското име на измамника е Спас ВасилевИзмамите на Василев възлизат на сума, надвишаваща 20 хил. лв.Измамникът предлагал евтини самолетни билети от фалшивия си профил в социалната мрежа.", "date": "2017.10.12", "title": "МВР активно по следите на измамника Александър от Фейсбук"}
{"url": "https://news.bg/society/kampaniyata-detstvo-bez-reshetki-napomni-za-detsata-narushiteli.html", "text": "Пред Народния театър \"Иван Вазов\" в столицата бе поставена арт инсталация - част от кампанията \"Детство без решетки\".Целта е да се привлече вниманието на обществото и държавните институции към проблема с малолетните и непълнолетните деца с \"противообществени прояви\". Те попадат под ударите на закон, който е от 1958 година.Инициативата е организирана от Българския хелзинкски комитет, Националната мрежа за децата и Институтът по социални дейности.Организациите настояват за Приемането на нов закон за детско правосъдие, който да замени сега действащия 60-годишен Закон за борба срещу противообществените прояви на малолетните и непълнолетните.В България всяка година около 10 000 деца са засегнати от закона, който се базира изцяло на репресивни и наказателни мерки.Кампанията стартира още през 2015 г. вследствие на многократни критики и сигнали от различни международни и национални организации за неадекватната към правата на детето правосъдна система в България.Настоящият закон наказва децата, извършили нарушения като бягство от дома, скитничество, просия, кражба на хранителни продукти и др. Подобно поведение обикновено сигнализира за проблеми в грижите за детето и изисква адекватна реакция и подкрепа. Децата, които попадат под ударите на Закона за борба с противообществените прояви, обикновено са изключително уязвими. Много от тях са били малтретирани или неглижирани, а семействата им често живеят в крайна бедност, без достъп до адекватни услуги и подкрепа.Има подготвен нов законопроект, който да замени Закона за борба с противообществените прояви и е необходима политическа воля от институциите, за да го вкарат в Парламента и да задействат реформата в детското правосъдие, за която се борим вече толкова години, заяви Георги Богданов, изпълнителен директор на Национална мрежа за децата при откриването на акцията.Макар поетите ангажименти от държавата през последните години да представляват положителен опит за промяна на системата за детското правосъдие, все още липсва цялостен подход към децата в конфликт със закона. Реформата изисква не само промени в съдебната система, но също и в системите на образованието, здравеопазването и социалните грижи, както и в системата на МВР.Вярвайки, че всеки ден без реформа в детското правосъдие е един ден по-малко детство, трите организации настояват за:Успоредно с кампанията тече и , в която гражданите могат да изразят подкрепата си за исканите промени.", "date": "2017.10.12", "title": "Кампанията \"Детство без решетки\" напомни за децата нарушители"}
{"url": "https://news.bg/world/obvineniyata-kam-kasperski-sa-absurdni-nedoumyava-kremal.html", "text": "Москва вярва, че обвиненията към руската софтуерна компания \"Лаборатория Касперски\" са \"абсурдни\".Това заяви говорителят на Кремъл Дмитрий Песков, цитиран от Ройтерс.Той увери, че правителството на Русия няма нищо общо с това.Американски медии писаха, че израелското разузнаване е установило, че руски правителствени хакери използват софтуер на \"Касперски\" за проникване в американски правителствени агенции.", "date": "2017.10.12", "title": "Обвиненията към „Касперски” са абсурдни, недоумява Кремъл"}
{"url": "https://news.bg/crime/2-godini-zatvor-za-maykata-ubila-novorodenata-si-dashterya.html", "text": "Осъдиха на две години затвор майка, убила бебето си. Присъдата наложи Димитровградският районен съд, съобщи БНР.34-годишната Невена Тенева от село Сталево е родила бебето в домашни условия през януари миналата година. След раждането изнесла новороденото момиченце на студа и то починало.Осъдената има още две деца, които са настанени в приемни семейства. Пред съда тя призна вината си и изяви желание да се грижи за двете си по-големи деца.", "date": "2017.10.12", "title": "2 години затвор за майката, убила новородената си дъщеря"}
{"url": "https://news.bg/int-politics/priznaha-balgarskoto-maltsinstvo-v-albaniya.html", "text": "Правителството на Албания прие проектозакона за защита на малцинствата на територията на страната. Парламентарната правна комисия в страната прие проекта с единодушие, съобщава bTV.С приемането на проекта Албания признава съществуването на българското малцинство там. Припомняме, че до скоро  беше, че живеещите етнически българи в Албания нямат право на специален статут на малцинство.Българското малцинство в Албания съществува от време на средновековната българска държава. До 1944 година страната ни полага грижи за сънародниците ни в Албания.В началото на настоящата година Европейската комисия излезе със , в което поиска от Албания да признае етническата принадлежност на живущите в Преспа, Голо бърдо и Гора българи.По непотвърдена информация българското малцинство в тези райони достига до 50 000 души.В края на месец септември премиерът Бойко Борисов също настоя Албания да признае малцинството ни. Той говори с премиера на балканската страна и заяви, че очаква новия закон да съдържа текстове, уреждащи статута на етническите българи там.По-рано днес стана ясно, че единствената македонска партия в албанския парламент - партията Македонски алианс за европейска интеграция (МАЕИ), се обяви против включването на българско малцинство в закона за националните малцинства в Албания. признаването на \"несъществуващото българско малцинство\" в областите Преспа, Голо бърдо и Гора било нарушаване на международното право, защото тези области били населени с македонци, а не с българи. Партията сравни действията на правителството с геноцид срещу македонския народ и престъпление против човечеството, защото българи в Албания имало само в българското посолство в Тирана.С новия закон признатите малцинства в Албания стават 9 - гръцко, македонско, влашко, черногорско, сръбско, ромско, египетско, босненско и българско.Според изданието \"Екзит\" обаче етническите българи масово напускат Албания, защото като такива те имат право на български паспорт, съответно стават граждани на ЕС. В този контекст македонската партия МАЕИ заяви, че признаването на българското малцинство е схема, която хем обезкървява Албания, хем подпомага проекта \"Велика България\".Предполага се обаче, че държавната управа в Албания не e взелa предвид тези твърдения и e подкрепилa исканията на България за признаването на малцинството ни с оглед разширяването на ЕС в посока Западните Балкани, заложено като приоритет на българското председателство на Съвета на ЕС.", "date": "2017.10.12", "title": "Признаха българското малцинство в Албания"}
{"url": "https://news.bg/int-politics/pravitelstvo-na-edinstvoto-na-palestina-poema-vlastta-v-ivitsata-gaza-do-1-dekemvri.html", "text": "Противниковите палестински групировки \"Хамас\" и \"Фатах\" се споразумяха да приключат предаването на административния контрол над Ивицата Газа на правителство на единството до 1 декември, съобщават световните информационни агенции.\"Хамас\" и \"Фатах\" подписаха договор за помирение на кратка церемония в египетската столица Кайро след двудневни преговори. Египет посредничи на преговорите между враждуващите от повече от 10 години палестински групировки.Договорът урежда въпросите за управлението на Ивицата Газа като част от най-сериозните опити до този момент за прекратяване на 10-годишния разрив между двете палестински групировки.Палестинците в Газа и Западния бряг бяха управлявани разделно след разразяването на кръвопролитни сблъсъци между двете групировки през 2007 г.Споразумението предвижда, че в рамките на година след подписването на споразумението трябва да бъдат проведени избори за законодателно събрание, за президент и национален съвет. В споразумението също така са уредени въпроси относно сигурността и администрацията, както и пресичането на границата в Ивицата Газа. Палестинският президент Махмуд Абас приветства споразумението, подчертавайки, че то представлява \"окончателно споразумение\" за прекратяване на разрива между \"Фатах\" и \"Хамас\".\"Получих подробно съобщение от делегацията на \"Фатах\" относно договореностите и аз го разглеждам като окончателно споразумение са прекратяване на разделението\", подчерта Абас. \"Хамас\" спечели парламентарните избори в окупираните територии през миналата година и укрепи властта си в Газа, след като прогони \"Фатах\" от анклава.През миналия месец \"Хамас\" се съгласи да разпусне комитета, който управлява Газа. Този ход беше основно изискване на палестинския президент Махмуд Абас, чиято организация \"Фатах\" управлява части от Западния бряг.Палестинският премиер Рами Хамдала след това направи рядко посещение в Газа. Той коментира, че палестинската власт ще започне да поема контрола върху административните въпроси и отговорността по сигурността в Газа.Египет и Израел, главният противник на \"Хамас\", поддържат блокада върху Газа от 2006 г. насам. \"Хамас\" призовава за унищожението на Израел и води три войни с еврейската държава.Израел твърдо се противопоставя на каквото и да е участие на \"Хамас\" в палестинската власт. Еврейската държава разглежда \"Хамас\" като терористична групировка и се зарече, че няма да има отношения с палестинско правителство, в което участват членове на \"Хамас\".\"Хамас\" като цяло, или в някои случаи военното му крило, са определени за терористи от Израел, САЩ, Европейския съюз, Великобритания и други сили.", "date": "2017.10.12", "title": "Правителство на единството на Палестина поема властта в Ивицата Газа до 1 декември"}
{"url": "https://news.bg/world/italianskoto-pravitelstvo-poluchi-vot-na-doverie-za-nov-izboren-kodeks.html", "text": "Италианското правителство спечели вот на доверие във връзка с прокарването на спорен Изборен кодекс, който вероятно ще засегне Движение 5 звезди на изборите през следващата година, информира Ройтерс.Лявоцентристката коалиция, подкрепяна от основните опозиционни дясноцентристки партии, обяви, че реформата е необходима, за да се хармонизират избирателните системи за горната и долната камара на парламента.Движение 5 звезди отказва да се присъедини към съюзи и предупреждава, че реформата може да й струва най-малко 50 места в следващия парламент.Законопроектът сега трябва да бъде тайно гласуван от същите депутати в долната камара. Гласуването се очаква да бъде проведено в петък.При евентуален провал премиерът Паоло Джентилони може да бъде принуден да подаде оставка.Ако бъде приет в долната камара, законопроектът след това трябва да бъде одобрен в горната камара, където правителството няма стабилно мнозинство.Изборите са насрочени за май 2018 г. Анализатори твърдят, че новата система изглежда малко вероятно да помогне за образуване на ясно парламентарно мнозинство. Социологическите проучвания показват, че лявоцентристите, дясноцентристите и Движение 5 звезди ще си разделят гласовете.", "date": "2017.10.12", "title": "Италианското правителство получи вот на доверие за нов Изборен кодекс"}
{"url": "https://news.bg/politics/mareshki-iska-glavniyat-prokuror-da-se-zadeystva.html", "text": "Веселин Марешки, заместник-председателят на НС и лидер на \"Воля\", сезира Сотир Цацаров и иска образуване на проверка заради обвинения на председателя на българската петролна и газова асоциация Валентин Златев, изказани на 28 септември 2017 г. по време на заседание на парламентарната Комисия за наблюдение на приходните агенции и борба със сивата икономика и контрабандата. В сигнала до Цацаров Марешки е приложил и копие от стенограмата на въпросното заседание.Припомняме, че Българската петролна и газова асоциация обвини държавата в бездействие и настояха за специален закон, който да регулира играчите на пазара, както и да се конфискуват колите на онези, които ползват контрабандни горива. Бюджетът губи милиарди от контрабандни горива. Проблем е и така нареченият феномен \"Марешки\", коментираха тогава от асоциацията.Марешки очаква да получи информация за резултата на тази проверка - \"в случай, че тя не установи извършване на престъпления от общ характер, ще се ползвам от правото си на защита по законовия ред\".По отношение на бившия депутат от ГЕРБ Антон Тодоров, автор на книгата \"Шайка - Бойко, Росен, Цецо и другите\" лидерът на \"Воля\" заяви, че той трябва да бъде извикан в същата комисия и да потвърди истинността на притежаваните от него документи, върху които се базира", "date": "2017.10.12", "title": "Марешки иска главният прокурор да се задейства"}
{"url": "https://news.bg/health/v-burgas-tarsyat-kravodariteli-v-pomosht-na-rodilka.html", "text": "УМБАЛ-Бургас призовава всеки, който има възможност и желание да помогне за спасяването на родилка, която е в тежко състояние.Жената е родила преждевременно близнаци, като в момента има нужда от кръвопреливане. Лекарите от болницата полагат всички грижи за родилката и бебетата.Всеки, който дари кръв, ще помогне за по-бързото възстановяване на жената и това ще ѝ даде възможност да прегърне своите деца.Желаещите могат да дарят кръв в Отделението по трансфузионна хематология (Кръвния център), от 7 и 30 до 14 и 00 часа, на първия етаж на ДКЦ 1.Кръводарителите трябва да са на възраст от 18 до 65 години, да носят личната си карта със себе си, да не са давали кръв в последните 60 календарни дни и да са в добро здравословно състояние.", "date": "2017.10.12", "title": "В Бургас търсят кръводарители в помощ на родилка"}
{"url": "https://news.bg/world/poveche-ot-50-uvelichenie-na-tsivilnite-zhertvi-pri-avioudarite-v-afganistan.html", "text": "Цивилните жертви при въздушни удари на САЩ и на афганистанските сили са се увеличи с повече от 50% за година. Това съобщава ООН, позовавайки се на разследване, информира Ройтерс.Осведомителната агенция отбелязва, че информацията е публикувана на фона на увеличените нападения на САЩ и на афганистанската армия срещу талибаните, което е част от новата стратегия, обявена от президента Доналд Тръмп през август.Най-малко 205 цивилни са убити, а 261 са ранени за тази година при бомбардировки в Афганистан, алармират разследващи от ООН.Най-малко 38% от тези цивилни са загинали при бомбардировки на международните сили, докато мнозинството са в резултат на афганистански удари.Повече от 2/3 от цивилните жертви са жени и деца.Вчера беше съобщено, че американски бойни самолети са хвърлили повече бомби от 2010 г. насам.Общо най-малко 2 640 цивилни са загинали, а 5 379 са ранени тази година в сравнение с 2 616 убити и 5 915 пострадали за същия период през миналата година.", "date": "2017.10.12", "title": "Повече от 50% увеличение на цивилните жертви при авиоударите в Афганистан"}
{"url": "https://news.bg/politics/deputatite-posporiha-ima-ili-nyama-natovski-bazi-u-nas.html", "text": "Натовските бази скараха депутатите в отбранителната комисия. Тон зададе червеният депутат Таско Ерменков с въпроса: \"В Министерския съвет няма ли кой да образова министъра на външните работи за какво става въпрос и какво да говори. Как се оценява изказът, че НАТО е политическа организация\".ГЕРБ скочиха в защита на Екатерина Захариева и обвиниха Ерменков, че бил интригант.Не съм вкарал никакви интриги, изразих загриженост, не се даде Таско Ерменков. Социалистът изрази съжаление, че вицепремиерът Каракачанов го няма в комисията. По въпроса за интригите и загрижеността, патриотите попитаха дали в президентството говорят на един език по темата заплаха ли е Русия за националната сигурност. Заформи се спор има или няма натовски бази у нас.Според Христо Гаджев от ГЕРБ такива сме имали на пристанище Атия и във Варна, защото сме отдавна членове на НАТО. Ерменков го сряза с въпроса дали тогава пристанище Бургас и Варна са натовски по тази логика и дали ние сме се отказали от суверенитет.\"Няма натовски бази в България. Така че ние можем да си фантазираме, че ще имаме три натовски бази, ама нямаме\", информира депутатите зам.-министърът на отбраната Атанас Запрянов.Социалистът Кольо Милев посъветва колегата си от ГЕРБ: \"Гаджев да слуша\".", "date": "2017.10.12", "title": "Депутатите поспориха има или няма натовски бази у нас"}
{"url": "https://news.bg/int-politics/sasht-uverili-rusiya-che-edinstvenata-im-tsel-v-siriya-e-boy-po-daesh.html", "text": "Американският държавен секретар Рекс Тилърсън е уверил, че единствената цел на Вашингтон в Сирия е борбата срещу терористичната групировка ДАЕШ (\"Ислямска държава\"), съобщава руската държавна агенция ТАСС, цитирайки руския външен министър Сергей Лавров.По думите на Лавров, той за последно е разговарял по телефона с Тилърсън на 9 октомври.Руското военно министерство по-рано обвини САЩ, че се преструват, че се сражават срещу ДАЕШ и умишлено ограничават въздушните си удари в Ирак, за да позволят на терористите да се прехвърлят в Сирия, за да забавят подкрепяното от Русия настъпление на сирийската армия срещу терористите.Лавров, коментирайки възможното изтегляне на САЩ от споразумението за ядрената програма на Иран, посочи, че е трудно да си представим как това може да бъде изпълнено законно от американските власти, имайки предвид неговия международен статут.През миналата седмица беше съобщено, че американският президент Доналд Тръмп може да не потвърди споразумението с Иран, оставяйки съдбата му в ръцете на Конгреса. Междувременно беше съобщено, че в петък Тръмп ще направи важни изявления относно политиката спрямо Иран.", "date": "2017.10.12", "title": "САЩ уверили Русия, че единствената им цел в Сирия е бой по ДАЕШ"}
{"url": "https://news.bg/world/pregovorite-za-brekzit-v-zadanena-ulitsa-prizna-bryuksel.html", "text": "Ние сме в задънена улица.Това заяви главният преговарящ на ЕС за Брекзит Мишел Барние на пресконференция с британския министър Дейвид Дейвис след поредния кръг преговори в Брюксел, пише \"Гардиън\".По думите му разговорите тази седмица са били конструктивни, но не е постигнат голям напредък.Според него ЕС и Великобритания са достигнали до \"безизходица\" по въпроса за уреждането на финансовите задължения на Лондон към Брюксел, което е \"много обезпокоително\".Барние добави, че и тази седмица Обединеното кралство не разкри конкретните си ангажименти във връзка с финансите., изтъкна той и допълни, че няма достатъчен напредък. По думите му \"решителен прогрес\" може да бъде постигнат до Коледа.Иначе Мишел Барние поясни, че и двете страни споделят същите задачи: защита на правата на гражданите на ЕС на Острова, запазване на мирния процес в Северна Ирландия и уреждане на финансовите въпроси.ЕС иска да постигне тези задачи, увери той.За правата на гражданите на ЕС, заяви Барние, има две общи цели: да се увери, че споразумението за напускане на ЕС има пряк ефект и тълкуването на тези права да е \"съвместимо\" със законите на съюза и Великобритания.И двете страни работят по това. Трябва да участва и Европейският съд, смята Барние.От думите му стана ясно, че все още има различия относно обединението на семействата - всеки гражданин на ЕС на Острова трябва да може да доведе роднините си. Също така двете страни, разкри Барние, не са се разбрали по въпроса за пенсиите за британските граждани в ЕС и обратно.По отношение на Ирландия Великобритания и ЕС са постигнали споразумение за обща зона за пътуване.Барние разкри още, че няма да предложи на Европейския съвет да даде начало на преговори с Лондон за бъдещите търговски отношения на срещата на върха на 19 октомври. Политикът разясни, че въпросът за прехода остава на масата за преговори.Той намекна, че ще обсъди как могат да продължат преговорите за напред.От своя страна министърът за Брекзит Дейвид Дейвис заяви, че все още има много работа за вършене.Той изтъкна, че тази седмица са се фокусирали върху защита правата на гражданите, което трябва да бъде гарантирано по справедлив начин.Споразумението за напускане напълно ще бъде приведено в британското законодателство, увери Дейвис.Британският министър за Брекзит призна, че Великобритания и ЕС все още не са се договорили как да приложат тези права, но разглеждат различни начини и са уверени, че ще се договорят.Те трябва да обсъдят бъдещите отношения, обяви Дейвис и изрази надежда, че ЕС ще позволи на Барние да продължи с дискусията по този въпрос. Той също така изрази надежда, че това да бъде съгласувано по време на Европейския съвет следващата седмица.Дейвис подчерта, че британското правителство трябва да подготви сценарий, при който не е възможно сключване на добро споразумение с ЕС.Британската лира се обезцени, след като Барние обяви, че са в \"задънена улица\".", "date": "2017.10.12", "title": "Преговорите за Брекзит в задънена улица, призна Брюксел"}
{"url": "https://news.bg/politics/patriotite-ostro-parirat-isterichnite-domogvaniya-na-dps.html", "text": "Патриотите остро атакуваха ДПС за пресконференцията във връзка с .Обединените патриоти възразяват срещу опитите на една партия, която се превърнала в символ на корупцията в България, да се изявява като защитник на някакви либерални ценности, атакува депутата Искрен Веселинов.Те не приемат критиките от партията, \"автор на кръговете във властта\" и \"разпределяща порции\" във властта.Това е лицемерие, според Искрен Веселинов. Заплаха за държавата било връщането на ДПС във властта.Според Павел Шопов се цели дестабилизация на властта и сваляне на властта. Тази атака не случайно се осъществява от ДПС, тъй като партията на Мустафа Карадайъ искала \"истерично да влезе във властта\", изтъкна той.ДПС били изобличени именно от патриотите. Национализмът не е опасен за държавата, по-опасен е турският национализъм, чийто носител са от ДПС, по думите на Шопов.ДПС ще слиза на все по-ниска кота, прогнозира той.\"Тази турска мъзга на ДПС сме я мирисали дълги години\", атакува и Валентин Касабов. Той захапа \"Данчо ментата\" и другият, който си \"мислел,че може да говори български\".\"Тези депесарски тахтаби* да не ни се пречкат в краката, защото много миришат и да внимават, защото можем да ги смажем\", закани се още Валентин Касабов.От ДПС се страхували от патриотите и най-вече ги било страх от Валери Симеонов. Патриотите смятат,че ДПС мерели температурата на кабинета къде ще поддаде той. Ако паднел Валери Симеонов, това щяло да е удар за правителството.", "date": "2017.10.12", "title": "Патриотите остро парират \"истеричните домогвания\" на ДПС"}
{"url": "https://news.bg/disasters/voenen-samolet-se-razbi-v-ispaniya-sled-voenen-parad-v-madrid.html", "text": "Военен самолет се е разбил край военновъздушната база Лос Ланос в Албасете след завръщането му от военен парад в Мадрид, посветен на Националния празник на Испания, съобщиха от испанското военно министерство, без да предоставят подробности.Според медийни информации, позоваващи се на правителствен служител, пилотът е загинал.Инцидентът се е случил в 12:09 часа местно време (13:09 българско). Пожарникари, полицаи и медици работят на мястото на инцидента.Уточнява се, че разбилият се изтребител е \"Юрофайтър\".Националният празник на Испания почита първото стъпване на Христофор Колумб в Америките, което е станало на 12 октомври 1492 г. ", "date": "2017.10.12", "title": "Военен самолет се разби след военен парад в Мадрид"}
{"url": "https://news.bg/crime/viola-ubita-sas-stik-za-golf-i-tri-vida-nozhove.html", "text": "Софийска градска прокуратура (СГП) внесе в Софийски градски съд (СГС) обвинителен акт срещу Стефан Станев. Той е обвинен за това, че умишлено е умъртвил Виола Николова със стик за голф и два вида ножове и особено жестоко.Станев е обвинен и за това, че без надлежно разрешително е държал и високорискови наркотични вещества в апартамента си.В нощта на 22 юни обвиняемият Станев и Виола Николова били в дома си. Николова споделила ,че е изморена и легнала в стаята обособена за спалня, за да си почива. Станев стоял пред преносим компютър и четял във \"Фейсбук\". В един момент той решил да изпие една бира, след което взел \"Екстази\", после употребил и марихуана. Разходил се до спалнята, видял че Николова лежи,но не спи и приел,че нещо я притеснява.Около 5 часа на 23 юни обвиняемият Станев провокирал разговор с пострадалата, който не се състоял. Той започнал да удря с ръце и с метален стик за голф по стената, след което застанал до леглото, където лежала Николова, вдигнал стика за голф над главата си - в този момент тя уплашена и плачейки извикала: \"Извинявай ,съжалявам, моля те спри ,недей\", но Станев нанесъл силен удар със стика за голф по главата й, в областта на лявата слепоочна орбитална област. С него той й причинил открита тъпа черепно-мозъчна и лицева травма.След удара стикът за голф се счупил като в ръката на Станев останала металната му дръжка. Николова започнала да губи много кръв, но дишала, виждала и чувала. В този момент той преместил тялото й от спалнята на земята и я ударил втори път по главата със счупения метален край от дръжката на стика за голф, с което й причинил нова лицева травма.Започнал и да я души. След като се отказал от тези си намерения, станал взел от кухнята кухненски назъбен нож (с обща дължина 32,5см., и дължина на острието 20см.). Върнал се в спалнята и в момент, в който Николова все още имала сърдечна дейност и съзнавала какво се случва с нея започнал да нанася пробождащи и режещи удари във врата й. После взел друг кухненски нож (с обща дължина 32,5см., и дължина острието 19,5см.), с който пробол в дълбочина от 3 см. гърба на Николова, в дясно от гръбначния стълб.Станев бил решен да довърши започнатото и взел трети нож (с дължина 196 мм. и ширина 43 мм.,с режеща част с ширина 12мм.), с който нанесъл удар в шията на пострадалата, като острието на ножа останало забито в шията й, а пластмасовата дръжка на ножа в ръцете му.Когато установил, че Николова не диша, Стефан Станев завил мъртвото й тяло със завивката от леглото, поставил плюшена играчка на котарак върху трупа й ,и отишъл в съседната стая, изпушил една цигара марихуана и пуснал да слуша музика.Сутринта на 23 юни около 8 и 30 часа Станев позвънил на своя приятелка и я поканил в дома си за да поговорят. Когато тя пристигнала обвиняемият я посрещнал пред блока и заедно се качили в апартамента му.Когато тя го попитала къде е Виола, Станев не отговорил. На въпрос, какво са правили предната вечер, той заявил, че легнал до пострадалата и забелязал ,че нейният крак трепнал, след което със знак и движение на ръката показал на приятелката си как прерязал гърлото на пострадалата, а след това спокойно и хладнокръвно заявил: \"Аз я убих\". Обвиняемият я отвел до стаята, където приятелката му видяла трупа на Виола Николова, покрит с покривало за легло ,върху което била поставено плюшена играчка -котарак. След кратък разговор за извършеното от Станев, наказанието за това престъпление, разбирането от страна на близките му и това, че не иска да се предаде на полицията, приятелката му си тръгнала.В следобедните часове обвиняемият отпътувал с личния си автомобил за Созопол.На 24 юни около 15 часа приятелката на Станев заедно с мъжът, с когото живее сигнализирали в 03 РУ СДВР за извършеното престъпление.Станев бил задържан от органите на МВР на 24 юни около 21 и 30 часа в близост до яхтено пристанище в Созопол.Непосредствено след задържането му е извършено токсикологично изследване, което е установило комбинирана употреба на наркотични вещества - амфетамин,екстази,тетрахидроканабинол и кокаин.В хода на разследването са били назначени множество експертизи: съдебно-медицинска експертиза, трасологическа експертиза, ДНК анализ на веществени доказателства, петорната биотрасологична и съдебно медицинска експертиза и др.От назначените по делото физико химична и оценителна експертизи, се установява, че тегло и съдържание на наркотичните вещества намерени в дома на Станев са от вида на амфетамините и са на обща стойност 502.70 лв.Иззетите вещества са високо рискови и подлежат на контрол.Назначената комплексна психолого психиатрична експертиза -проведена в ДПБ затвора Ловеч установява, че Станев страда от личностово разстройство и синдром на зависимост от психоактивни вещества. То няма характеристиката на краткотрайно или продължително разстройство на съзнанието и не е психично заболяване в тесен смисъл.Към момента на извършване на деянието обвиняемият е разполагал с психическа годност да разбира свойството и значението на постъпките си и да ръководи действията си и отново към този момент не се е намирал в психотично състояние - състояние на остра психоза.Вещите лица от назначената по досъдебното производство тройна комплексна психолого-психиатричната експертиза акцентират при изготвяне на психологическия портрет на обвиняемия върху дисхармонични нагласи и поведение, в емоционалната и волева сфера, възбудни процеси, крайно ниска поносимост на фустрация и ниски прагове на задръжка и на отключване на агресивни реакции, склонност да обвинява другите и да измисля правдоподобни обяснения за проявите си, раздразнителност и емоционална лабилност, намалени възможности за самоконтрол, водещи до немотивирана агресивност, ниската или пълна липса на критичност на собственото и околното поведение, особено след употреба на наркотични вещества .Този психологически портрет се потвърждава напълно и от доказателствата по делото и механизма на причиняване на убийството.С нанасянето на множество удари по тялото на пострадалата и то в областта на жизнено важни органи от страна на обвиняемия е установено, че Виола Николова е изпитвала множество болки и страдания. Обвиняемият е проявил изключителна ярост и ожесточеност към пострадалата, като се има предвид броя на нанесените удари.Болките и страданията, които е понесла Николова са били много силни и това е било мъчително. Тя е изпитвала страх, съзнавала е своето безсилие и безизходица от създалата се ситуация. Смъртта е настъпила в един времеви отрязък, в който пострадалата е търпяла болки, усещала е и е осъзнавала какво й се случва.От друг страна интензитетът проявен от Станев явно надхвърля необходимото за причиняване на смърт и сочи на допълнително лично отношение към жертвата, съдържащо изключителна ярост и ожесточение и формират и категорично наличието на признака - особена жестокост.Стефан Станев е с мярка за неотклонение \"задържане под стража\".", "date": "2017.10.12", "title": "Виола убита със стик за голф и три вида ножове"}
{"url": "https://news.bg/world/stroitelen-predpriemach-oglavi-klasatsiyata-na-nay-bogatite-v-kitay.html", "text": "Сюй Цзяин е новият най-богат китаец. Основателят на Evergrande, компания за недвижими имоти, вече притежава 43 милиарда долара, сочи последният списък на богаташите на Hurun China, информира Money.bg.Той измества от първото място магната Уанг Джанлин с бизнеси също в недвижимите имоти и шоу бизнеса, който се срина до пета позиция, след като богатството му намаля с почти 30% до 23 милиарда долара.През последната година Сюй Цзяин увеличи богатството си с впечатляващите 272%. Той притежава 70% от Evergrande, която поскъпна с 450% от началото на 2017 г. Причината е в повишаващите се цени на имотите в Китай - въпреки опитите на правителството да охлади пазара. Компанията обаче има почти 50 милиарда дълг към края на 2016 г., което внася съмнение дали ще успее да продължи да расте устойчиво.Сюй Цзяин не е единственият, който успя да спечели от бума на цените на имотите. Ян Хайн, 36-годишната наследница на компанията Country Garden и най-богата жена в Китай, утрои богатството си до 24 милиарда долара. В цялата страна тя е четвърта по богатство.Пони Ма, основател на гиганта Tencent, се изкачи до втора позиция с ръст от 50% до 37 милиарда долара. Джак Ма, основател на Alibaba, изпадна до трето място с 30 милиарда долара.", "date": "2017.10.12", "title": "Строителен предприемач оглави класацията на най-богатите в Китай"}
{"url": "https://news.bg/education/sofiyskata-matematicheska-gimnaziya-ima-nov-vremenen-direktor.html", "text": "Софийската математическа гимназия има нов временен директор. Това е Ивайло Ушагелов, който беше заместник-директор на училището, съобщи БНР.Ушагелов приема поста от пенсионираната учителка Зоя Савова, която подаде оставка. Савова бе определена за временен директор на СМГ след уволнението на . Стоянов бе освободен заради  учителката по математика Петя Тодорова.Тя бе дисциплинарно уволнена в края на месец юли. Според заповедта за уволнение Тодорова е навредила на имиджа на училището с подписването на документ за състезание, в което . По думите на Антони Стоянов, с подписа си Петя Тодорова съзнателно ощетила най-силните ученици в България. Самата учителка заяви, че никога не е делила децата на свои и чужди.Дни преди началото на учебната година се разбра, че договорите на още трима учители от СМГ не са били подновени от бившия директор Антони Стоянов.Образователният министърът Красимир Вълчев е сезирал Министерството на финансите да направи проверка на училищното настоятелство към гимназията. По думите му, част от настоятелствата са се превърнали в черни каси. Според него, настоятелството към математическата гимназия е извършвало стопанска дейност в общински имот. Освен това Вълчев посочи, че настоятелството в СМГ е разполагало с парите от уроци по математика, които според него би трябвало да се разпределят от училището .", "date": "2017.10.12", "title": "Софийската математическа гимназия има нов временен директор "}
{"url": "https://news.bg/bulgaria/sazdavat-evropeyska-prokuratura.html", "text": "Съветът по правосъдие и вътрешни работи официално прие създаването на Европейска прокуратура.Позицията на страната ни е категорична. България подкрепя създаването на институционални мерки на европейско равнище, които да позволят ефективно наказателно преследване на престъпления, засягащи финансовите интереси на Европейския съюз, заяви министърът на правосъдието Цецка Цачева днес в Люксембург.В Европейската прокуратура ще участват общо 20 държави-членки.По време на председателството си България ще работи приоритетно за предприемане на необходимите действия по организиране на Европейската прокуратура, заяви министър Цачева. Освен това страната ни ще се наеме и с изграждане на отношения с държавите членски, които не участват в Европейската прокуратура и партньорски институции и служби, включително Евроюст и ОЛАФ.Предвидено е през нашето председателство да се проведе конференция по темата за Европейската прокуратура. В дневният ред на Съвета бе и дебат по взаимното признаване на решения за обезпечаване и конфискация.\"Темата е изключително важна за ЕС и е насочена към укрепване капацитета на Съюза за борба с финансирането на тероризма и организираната престъпност. Темата е ключова и за България\", заяви министър Цачева.Според нея приемането на общ инструмент в тази посока ще доведе до реални резултати в борбата срещу тежката организация престъпност и финансирането на тероризма.Според Цецка Цачева обезпечаването и конфискацията на имущество, свързано с престъпна дейност, е в основата с борбата с финансирането на тероризма и други тежки престъпления. Подобни действия възпрепятстват \"проникването на незаконни активи в законната икономика\", изтъкна правосъдният ни министър.Комисар Гюнтер Йотингер и комисар Вера Йоурова излязоха със съвместно изявление във връзка със съгласието на Съвета за създаване на Европейска прокуратура\"Приветстваме днешното съгласие на Съвета за създаване на Европейска прокуратура\", заявяват еврокомисарите. Според тях създаването на Европейска прокуратура ще бъде истински повратен момент в историята на ЕС. Йотингер и Йоурова изтъкват, че много от случаите на измама във вреда на бюджета на ЕС са транснационални.Комисарите изказват надеждите си, че и други от държавите от ЕС ще се включат в Европейската прокуратура. Те са уверени, че всички държави — членки на ЕС, ще подкрепят общите усилия за защита на бюджета на ЕС срещу корупцията и измамите.Предстои догодина Комисията да определи следващи стъпки за възможно бъдещо разширяване на задачите на прокуратурата. Идеята е те да включват и трансграничните терористични престъпления.\"След изразеното съгласие на Съвета сега ще действаме с цел Европейската прокуратура да заработи в първите месеци на 2020 г\"., обещават Гюнтер Йотингер и Вера Йоурова.Днес в Люксембург се обсъждаше и Регламентът за създаване на централизирана система за обмен и съхранение на пръстови отпечатъци и данни за съдимост на граждани на трети държави.", "date": "2017.10.12", "title": "Създават Европейска прокуратура"}
{"url": "https://news.bg/crime/iskat-postoyanen-arest-za-18-godishniyat-ubiets-ot-burgasko.html", "text": "Окръжна прокуратура - Бургас внесе в съда искане за определяне на постоянна мярка \"Задържане под стража\" спрямо 18-годишния Петър Л. Той е привлечен като обвиняем за това, че на 8 октомври, в с. Вресово, Общ. Руен, на поляна, намираща се в ромската махала, в близост до пътя за с. Череша, чрез нанасяне на удари в областта на главата с дървен кол, умишлено умъртвил 49-годишен мъж, като убийството е извършено с особена жестокост.За това престъпление законът е предвидил наказание \"лишаване от свобода\" от 15г. до 20г., доживотен затвор или доживотен затвор без замяна.Окръжен съд - Бургас е насрочил заседанието си за 12.10.2017 г. от 14:30 часа.", "date": "2017.10.12", "title": "Искат постоянен арест за 18-годишният убиец от бургаско"}
{"url": "https://news.bg/world/sasht-napuskat-yunesko-ot-31-dekemvri-2018-g.html", "text": "САЩ планират да се оттеглят от ЮНЕСКО (Организацията на обединените нации за образование, наука и култура), съобщиха дипломати, цитирани от Ройтерс.Според осведомителната агенция това би било допълнителен удар върху агенцията, която среща затруднения при събирането на средства.Базираната в Париж агенция, която започва работа през 1946 г., трябва да избере нов генерален секретар тази седмица.Трима дипломати разкриха, че САЩ, които почти изцяло спряха парите за ЮНЕСКО още през 2011 г. като протест срещу решение да се гарантира пълно членство на Палестина, ще обявят решението в рамките на следващите дни.\"\", каза западен дипломат.Делегацията на САЩ в ЮНЕСКО призова Ройтерс да се обърне за коментар към Държавния департамент. От ЮНЕСКО отказват коментар.По-късно Държавният департамент съобщи, че са информирали ЮНЕСКО за решението си да напуснат организацията като резултат от \"продължаващото антиизраелско предубеждение\" в агенцията.Вашингтон поясни, че възнамерява да останат в организацията като наблюдател.Департаментът допълва, че решението за оттеглянето \"не е взето с лека ръка\", а на базата на редица причини, които са свързани не само с Израел, а с факта, че организацията се нуждае от \"фундаментална реформа\".Решението на американското правителство влиза в сила от 31 декември 2018 г.От международната агенция изразиха \"дълбоко съжаление\" за решението на САЩ.Списание \"Форин полиси\" писа по-рано, че Вашингтон официално ще обяви оттеглянето си, след като 58-местният Изпълнителния комитет на ЮНЕСКО избере нов директор в петък.Списанието допълва, че с решението се цели да се спестят пари и да се протестира срещу антиизраелската позиция в организацията.САЩ предоставяха около 80 милиона долара на година, което е около 1/5 от бюджета на ЮНЕСКО. Държавата все още има право на вот в съвета и се очаква да получи статут на наблюдател.По други причини Великобритания, Япония и Бразилия все още не са платили задълженията си към агенцията за тази година.", "date": "2017.10.12", "title": "САЩ напускат ЮНЕСКО от 31 декември 2018 г."}
{"url": "https://news.bg/crime/2000-kontrabandni-parfyuma-zadarzhaha-na-mitnitsa-lesovo.html", "text": "Митничарите на ГКПП Лесово задържаха 2000 недекларирани парфюма с лога на 16 световноизвестни марки, съобщиха от агенция \"Митници\".Контрабандните парфюми са иззети при разкрити шест опита за нелегален внос от Турция, при проверки за последните десет дни. Срещу нарушителите са съставени актове по Закона за митниците. За случаите ще бъдат сезирани официалните притежатели на съответните търговски марки.471 от иззетите контрабандни парфюми са открити в багажното отделение на автомобил с молдовска регистрация. Шофьорът и пътниците са обявили, че не внасят нищо за деклариране. Парфюмите в опаковки от 50 до 100 ml са собственост на шофьора, който е молдовски гражданин.Още 390 недекларирани парфюма с лога на 21 световни търговски марки са иззети при митническа проверка на друг лек автомобил с молдовска регистрация, който е влизал в страната от Турция ден по-рано - на 8 октомври 2017 г. Недекларираните стоки са открити в багажника на колата под лични вещи.Същия ден, при съвместна проверка на митническите и гранични служители на ГКПП Лесово са иззети и 115 недекларирани парфюма от микробус, управляван от молдовски гражданин.Още 436 недекларирани парфюма с лога на световни марки са открити от митническите служители на ГКПП Лесово в кабината на товарен камион, управляван от турски гражданин. При две други проверки са иззети 390 контрабандни парфюма от кола с молдовска регистрация и 198 парфюма от микробус с украинска регистрация.", "date": "2017.10.12", "title": "2000 контрабандни парфюма задържаха на митница Лесово"}
{"url": "https://news.bg/int-politics/avstriya-dava-germaniya-na-evrosada-za-patnite-taksi.html", "text": "Австрия завежда дело срещу Германия в Съда на Европейския съюз в Люксембург заради германските планове за пътни такси, които ще се прилагат само за чужденци. Това обяви австрийският транспортен министър Йорг Лайхфрид, цитиран от \"Ройтерс\".Германските тол такси се отнасят за автомобили с чужда регистрация, използващи магистралите в страната на цена до 130 евро на година. Германските шофьори ще могат да възстановят разходите си чрез данъчни облекчения.\"Това е индиректна дискриминация въз основа на националност\", подчерта Лайхфрид, добавяйки, че Европейската комисия е пропуснала шанса да създаде \"справедливост в Европа\", като отмени германските пътни такси.\"Става въпрос за създаването на Европейски съюз, където силата на закона има значение, а не законът на по-силния\", изтъкна още австрийският транспортен министър.По думите му, Австрия е подготвила съдебно дело в размер на 30 страници, което ще представи пред Съда на Европейския съюз в Люксембург, който отговаря за спазването на правото на ЕС.Конституционният адвокат Валтер Обвексер, говорейки заедно с Лайхфрид, коментира, че очаква съдът да се произнесе до края на следващата година или началото на 2019 г.Германският парламент даде зелена светлина на тол таксата през март, но тя едва ли ще влезе реално в сила преди 2019 г.", "date": "2017.10.12", "title": "Австрия дава Германия на Евросъда за пътните такси"}
{"url": "https://news.bg/crime/4-godini-poluchi-balgarski-kanaldzhiya-i-svodnik-v-polsha.html", "text": "Българин, осъден в Полша на 4 години затвор за трафик на хора, склоняване към проституция и употреба на наркотици, ще изтърпява наказанието си в български затвор. По предложение на окръжния прокурор на Варна Окръжният съд приспособи присъда на полски съд за изпълнение по българското законодателство.39-годишният Даниел Добрев от Добрич бил признат за виновен от Окръжния съд в полския град Плоцк, който му наложил наказание 4 години лишаване от свобода за четири престъпления по полския наказателен закон.Присъдата срещу него била произнесена на 16 март, след като 39-годишният подсъдим бил издирван с Европейска заповед за арест. С решение на Добричкия окръжен съд от 2 февруари 2016 г. било допуснато изпълнението на заповедта и Добрев бил предаден на полските съдебни власти.По българското законодателство извършените в Полша престъпления от Добрев отговарят в българския Наказателен кодекс на трафика на хора с цел да бъдат използвани за развратни действия, транспортирането им през границата на страната, склоняването им към употреба на наркотици и проституция.Състав на Варненския окръжен съд със свое определение реши Даниел Добрев да изтърпи наказанието лишаване от свобода за срок 4 години в български затвор.", "date": "2017.10.12", "title": "4 години получи български каналджия и сводник в Полша"}
{"url": "https://news.bg/regions/ekologichniyat-savet-odobri-iztochniya-variant-za-am-struma.html", "text": "Висшият експертен екологичен съвет (ВЕЕС) при Министерството на околната среда и водите одобри осъществяването на инвестиционното предложение за изграждане на трасето на Лот 3.2 от АМ \"Струма\" по т. нар. Източен вариант.Припомняме, Източният вариант разделя движението на две самостоятелни и раздалечени едно от друго пътни платна. В посока Гърция трасето ще преминава по съществуващия път I-1 (Е-79), през Кресненското дефиле, а трасето за София ще бъде по нов терен, на изток от дефилето.Предвид силния обществен интерес  е било взето след провеждането на експертна дискусия.Екологичният съвет е взел предвид постъпилите  (ОВОС), както и с различните становища, позиции, мнения и възражения по различните варианти на изграждането на трасето.Съветът се е съобразил и с резултатите от проведените  и заключенията на независимите експерти от извършените ОВОС и Оценката за съвместимост с предмета и целите за опазването на защитените зони от мрежата Натура 2000.В процеса на вземане на решение съветът е бил подпомогнат от представители на научната общност и други експерти.С взетото решение по ОВОС за одобряване на Източен вариант Г 10.50 на трасе на Лот 3.2 на автомагистрала \"Струма\" са предписани задължителни за изпълнение условия и мерки по Закона за опазване на околната среда при всичките етапи по реализацията на инвестиционното предложение.Припомняме, че жителите на Кресна се обявиха против т. нар. Източен вариант за изграждането на АМ \"Струма\", защото по този начин няма да съществува алтернативен път, по който може да се избегнат евентуални такси по магистралата.", "date": "2017.10.12", "title": "Екологичният съвет одобри Източния вариант за АМ \"Струма\""}
{"url": "https://news.bg/world/futbolnata-legenda-dzhordzh-uea-stana-prezident-na-liberiya.html", "text": "Футболната легенда Джордж Уеа спечели президентските избори в Либерия, съобщават африкански медии.Информацията все още не е потвърдена от Централната избирателна комисия.Според медии Уеа води пред конкурентите си.Носителят на \"Златната топка\" през 1995 г. ще замени 72-годишната Елен Джонсън Сърлиф.Последният мирен преход на властта в страната между двама демократично избрани президенти бе през 1944 г., когато бившият президент Едуин Бъркли я предава на Уилям Тъбман.Уеа е единственият африкански играч със \"Златна топка\" и играч на годината в света.", "date": "2017.10.12", "title": "Футболната легенда Джордж Уеа стана президент на Либерия?"}
{"url": "https://news.bg/bulgaria/pensiite-izchisleni-pravilno.html", "text": "Няма допусната грешка при изчисляване на пенсиите. Националният осигурителен институт (НОИ) е приложил точно действащия закон за пенсиите.Това стана ясно от думите на социалния министър Бисер Петков на брифинг в Министерството на труда и социалната политика.От 2017 г. е в сила нов механизъм за преизчисляването им, заменил швейцарското правило. Новото в него е, че старият размер на пенсията не се увеличава пряко със съответния процент, получен по швейцарското правило. Процентът от 2,4%, с който те се увеличават, е на база данни ръста на средния осигурителен доход и на индекса на потребителските цени за 2016 г.Бисер Петков обясни, че до 1 януари тежестта на осигурителния стаж е била 1,1, а от 1 януари тази година за новите пенсии нараства на 1,126, което всъщност е нарастване с 2,4%.Този нов механизъм, приет през 2015 г, се прилага за първи път от 1 юли тази година.С преизчисляването на пенсията се определя нов размер към датата на отпускане, като това става като в пенсионната формула тежестта на една година осигурителен стаж от 1,1 се заменя с ,1,126.Има случаи, в които това увеличение е по-ниско и 4900 случаи, в които няма увеличение. Това са пенсионери, които във времето са били по някакъв начин облагодетелствани.Управителят на НОИ Ивайло Иванов обяви, че има подадени около 160 жалби.НОИ е приложил правилно закона, като твърдението, че е допусната грешка, не е вярно, заяви социалният министър.За следващата година ще има текст в закона за ДОО, който ще гарантира, че с увеличението от 1 юли 2018 г пенсиите да нарастват с размер, съответстващ на размера на нарастване на тежестта на година осигурителен стаж.Съгласно проектобюджета на ДОО за 2018 г. тежестта на година осигурителен стаж е предвидено да стане 1,169 , което спрямо 2017 г е нарастване с 3,8%.", "date": "2017.10.12", "title": "Пенсиите изчислени правилно"}
{"url": "https://news.bg/health/deseti-den-vrachani-protestirat-v-zashtita-na-bolnitsata-si.html", "text": "Медици и врачани блокираха за час възлов булевард в града. Това е , в който хората протестират по този начин в защита на Врачанската болница, съобщи БНР.Протестиращите заявиха, че въпреки обещанията за спешни мерки, няма реални  на лечебното заведение. Припомняме, във вторник на среща с ръководството и представители на болницата и на общината, зам.-здравният министър Лидия Нейчева заяви, че медиците могат да си получат изработените заплати и се ангажира с възнаграждението им за следващия месец.\"Нищо не се е променило. Хората не приемат приказки. Трябва да има реални действия, а няма промяна в статуквото. Всичко си е на същия хал. Няма промяна нито в плащанията на болницата... \", казаха някои от протестиращите.Други обясниха, че са на протеста, за  във вида, в който е сега. Не сме тука само за едни заплати! Тук сме, за да защитим правото на хората и правото на работещите, които се грижат за здравето на хората, заявиха протестиращите.", "date": "2017.10.12", "title": "Десети ден врачани протестират в защита на болницата си"}
{"url": "https://news.bg/int-politics/parizh-zabranyava-dvigatelite-s-vatreshno-gorene-do-2030-g.html", "text": "Властите на френската столица Париж планират да забранят до 2030 г. всички автомобили, задвижвани от двигатели с вътрешно горене, включително онези, използващи дизел и бензин, обяви служител на кметската управа на Париж, цитирани от \"Ройтерс\".\"Става дума за дългосрочно планиране със стратегия, която ще намали парниковите газове\", изтъкна Кристоф Найдовски, служител, отговарящ за транспортната политика в кабинета на кмета Ан Идалго.\"Транспортът е един от основните производители на парникови газове... така че ние планираме изход от превозните средства с двигатели с вътрешно горене, или превозни средства, използващи изкопаеми горива, до 2030 г.\", допълни Найдовски.Френската столица, която ще е домакин на Олимпийските игри през лятото на 2024 г. и която беше домакин през 2015 г. на последното световно споразумение за политиките за ограничаване на глобалното затопляне, вече се беше прицелила в забраната на дизеловите автомобили до провеждането на Олимпийските игри.Ала забраната и на бензиновите автомобили бележи радикална ескалация на екологичната политика в най-посещавания град в света.Електрическите автомобили няма да бъдат засегнати.", "date": "2017.10.12", "title": "Париж забранява двигателите с вътрешно горене до 2030 г."}
{"url": "https://news.bg/world/malayziyskite-sledovateli-posochiha-oshte-chetirima-ot-ubiitsite-na-kim-chen-nam.html", "text": "Малайзийските следователи за първи път назоваха имената на още четирима души, които са обвинени в участие в убийството на Ким Чен-Нам, по-големият брат на лидера на КНДР Ким Чен-ун, съобщава ТАСС.Представителят на разследващият екип Ван Азирул Низам посочва, че тяхната идентичност и ролята на всеки в отравянето на Ким Чен Нам \"е установена в резултат на разпит на обвиняемите две жени\".\"Записи на камери за видеонаблюдение са показали, че гражданката Доан Тхи Хуонг от Виетнам пристига на международното летище в Куала Лумпур (където е извършено убийството) заедно с един мъж, който по-късно ѝ дава течност, вероятно отровното невротоксично вещество VX\", коментира представителя на разследващия екип. \"Въпреки факта, че лицето му е скрито, идентичността е установена\", добавя Ван Азирул Низам.Той допълва, че \"на други записи се вижда, че вторият изпълнител на убийството - 25-годишната гражданка на Индонезия Сити Айсия, около час преди инцидента, се среща в ресторант на летището с друг мъж, който търка ръцете ѝ с мазна субстанция\".Според представителя на разследването също така се идентифицирани още двама мъже, единият от тях наел момичета, другият ръководил цялата операция.Ван Азирул Низам не уточнява дали става въпрос за четиримата граждани на КНДР, които на 13 февруари, деня на убийството на Ким Чен-Нам са заминала от Куала Лумпур обратно към Пхенян и почти веднага са обявени за международно издирване от Интерпол.", "date": "2017.10.12", "title": "Малайзийските следователи посочиха още четирима от убииците на Ким Чен-Нам"}
{"url": "https://news.bg/crime/vss-otkaza-nova-protsedura-po-izbor-na-shef-na-vas.html", "text": "Няма да има нова процедура за избор на председател на Върховния административен съд. Това реши мнозинството във ВСС след двучасови спорове по точката от дневния си ред.22-ма от членовете на Съвета подкрепиха предложението да няма нова процедура, съобщи БНР.Сегашният председател на ВАС Георги Колев предложи двете кандидатури - на Георги Чолаков и на Соня Янкулова, само да бъдат прегласувани.Няма логика процедурата да започва отначало, смята Колев. Мнението му бе подкрепено и от главния прокурор Сотир Цацаров.Припомняме, изборът на нов председател на ВАС, коментирано като до голяма степен предопределено, се извърши от стария състав на Висшия съдебен съвет. о и изказа мнение, че самият избор би следвало да бъде дело на новия ВСС. Радев коментира, че със смяната на ВСС новият състав има нова легитимност. .Против процедурата само по прегласуване бяха председателят на ВКС Лозан Панов и членовете на съдийската колегия Цветинка Пашкунова и Севдалин Мавров.Според . Президентът съзнателно изчака встъпването на новия състав на ВСС, а отказът на Радев не означава автоматично прегласуване. Чуждо решение не може да бъде прегласувано аргументира се Панов.", "date": "2017.10.12", "title": "ВСС отказа нова процедура по избор на шеф на ВАС"}
{"url": "https://news.bg/world/rusiya-vashington-umishleno-rushi-otnosheniyata-ni.html", "text": "Москва остро протестира пред Вашингтон във връзка с премахването на руския флаг от дипломатическо имущество в САЩ.Това заяви говорителят на руското външно министерство Мария Захарова, цитирана от руски медии.\"\", поясни тя.Според Захарова Москва разглежда инцидента като оскърбление на руския държавен символ, допълвайки, че Москва вече \"изрази силен протест пред САЩ\".По думите й подобни действия и някои определени политически сили в САЩ умишлено унищожават отношенията с Русия.По-рано американските власти премахнаха руското знаме от сградите на генералното консулство в Сан Франциско и търговското представителство във Вашингтон.Москва изпрати протестна нота на Вашингтон.Руското правителство разглежда тази мярка като \"изключително неприятелска стъпка\" и поиска незабавното връщане на флага.От Държавния департамент се защитиха, че руският флаг е свален с \"уважение\" от американските власти и е съхранен в сградите.", "date": "2017.10.12", "title": "Русия: Вашингтон умишлено руши отношенията ни"}
{"url": "https://news.bg/crime/alo-izmamnitsite-se-otcheli-na-politseyskiya-shef-s-300-lv.html", "text": "Окръжна прокуратура-Пловдив привлече като обвиняем Стоян Павлов за това, че на 3 октомври, като полицейски началник сектор \"Охранителна полиция\" при Трето РУ на МВР-Пловдив, получил подкуп.Вместо да уведоми полицията за телефонни измами, за които е знаел, полицейският шеф е прикривал измамниците. Към момента има данни, че е прибрал подкуп от 300 лева при една от измамите за 1300 лв. Проверява се участието му и в други случаи. Извършените измами срещу възрастни хора от септември досега са за над 180 000 лева.По делото са извършени разпити на свидетели, претърсвания и изземвания. Обвиняемият Павлов е задържан за срок от 72 часа с постановление на наблюдаващия прокурор. Предстои Окръжна прокуратура-Пловдив да внесе искане в съда за определяне на мярка за неотклонение \"задържане под стража\" спрямо обвиняемия.Информация по случая е предоставена на пресконференция, в която участват Румен Попов, окръжен прокурор на Пловдив, Галина Андреева-Минчева, заместник-окръжен прокурор, Митко Цонев, завеждащ Окръжен следствен отдел при Окръжна прокуратура-Пловдив, старши комисар Атанас Илков, директор на ОД на МВР-Пловдив, и Христо Панайотов - началник отдел \"Вътрешна сигурност\".\"Миналата седмица само от едната телефонна измама, след получаване на сумата от 1300 лева, провеждат среща с него и му плащат 300 лева за две неща. Първо - защото са го уведомили преди това за извършване на измамата и евентуално са поискали закрила от него преди да я извършват. И след получаването на 1300 лева отиват и, ако мога така да се изразя, се отчитат 300 лева за тази измама\", коментира Румен Попов, окръжен прокурор на Пловдив.Разследва се и дали е съдействал по други случаи на измамници по схемата \"полицията иска съдействие с парични средства, хвърлени през терасата\".Наказанието, което може да получи Стоян Павлов, е от 3 до 10 години затвор. От прокуратурата съобщават, че Стоян Павлов не е ръководил групата за телефонни измами, а им е съдействал с информация, обещавал е и закрила преди и след извършване на измамата, ако измамниците бъдат разкрити.По случая са задържани още един шофьор и едно \"муле\". В схемата участват общо двама посредници. Единият е бил приятел на Павлов, полицията го издирва.", "date": "2017.10.12", "title": "\"Ало\"-измамниците се отчели на полицейския шеф с 300 лв."}
{"url": "https://news.bg/int-politics/hamas-i-fatah-obyaviha-pomirenie.html", "text": "Палестинската радикална групировка \"Хамас\" обяви, че е постигнала споразумение с противниковата палестинска групировка \"Фатах\", слагайки край на продължил 10 години разрив между двете формации, съобщава БиБиСи.\"Хамас\", която контролира палестинския анклав Ивицата Газа, уточни, че подробностите от споразумението ще бъдат публикувани по-късно днес. \"Фатах\" не са коментирали.Египет е посредник на помирителните преговори в Кайро.Палестинците в Газа и Западния бряг бяха управлявани разделно след разразяването на кръвопролитни сблъсъци между двете групировки през 2007 г.\"Хамас\" спечели парламентарните избори в окупираните територии през миналата година и укрепи властта си в Газа, след като прогони \"Фатах\" от анклава.Палестинският информационен център, който е част от мрежата на \"Хамас\", обяви сключването на споразумението, подчертавайки, че подробностите ще бъдат разкрити на пресконференция в Кайро по-късно.Вчера говорителят на \"Хамас\" изтъкна, че преговорите в Кайро били \"сериозни и задълбочени\".\"Преговорите са позитивни, а египетската страна е безпристрастна\", посочи говорителят.През миналия месец \"Хамас\" се съгласи да разпусне комитета, който управлява Газа. Този ход беше основно изискване на палестинския президент Махмуд Абас, чиято организация \"Фатах\" управлява части от Западния бряг.Палестинският премиер Рами Хамдала след това направи рядко посещение в Газа. Той коментира, че палестинската власт ще започне да поема контрола върху административните въпроси и отговорността по сигурността в Газа.Египет и Израел, главният противник на \"Хамас\", поддържат блокада върху Газа от 2006 г. насам. \"Хамас\" призовава за унищожението на Израел и води три войни с еврейската държава.Израел твърдо се противопоставя на каквото и да е участие на \"Хамас\" в палестинската власт. Еврейската държава разглежда \"Хамас\" като терористична групировка и се зарече, че няма да има отношения с палестинско правителство, в което участват членове на \"Хамас\".\"Хамас\" като цяло, или в някои случаи военното му крило, са определени за терористи от Израел, САЩ, Европейския съюз, Великобритания и други сили.", "date": "2017.10.12", "title": "\"Хамас\" и \"Фатах\" обявиха помирение "}
{"url": "https://news.bg/world/poslanieto-vi-e-razbrano-otgovori-kataluniya-na-madrid.html", "text": "Каталунският лидер Карлес Пучдемон реагира на ултиматума на испанското правителство да се откаже от плановете за независимост или в противен случай ще бъдат прекратени правомощията му, съобщава АП.\"\", написа той в \"Туитър\".Правителството на Испания може да задейства член 155 от конституцията, който позволява отнемане автономията на Каталуния, разпускане на местния парламент и поемане на управлението.Мадрид излезе с ултиматум към Каталуния до 19 октомври да се откаже от плановете си за независимост или ще бъде задействан този член от конституцията.В началото на седмицата Пучдемон предложи на регионалните депутати да замразят процедурата по отделяне от Испания, за да се даде възможност провеждането на преговори. Премиерът на Испания Мариано Рахой отхвърля всякакъв диалог, докато Каталуния не се откаже от намерението си да се отдели.По-рано вицепремиерът на Каталуния Ориол Жункерас отговори на позицията на Рахой: \"\".Междувременно неправителствената организация \"Хюман райтс уоч\" обяви, че испанската полиция е използвала прекомерна сила по време на мирните протести и на референдума за независимост в Каталуния.Около 900 души пострадаха по време на референдума.Според базираната в САЩ организация полицията е атакувала с палки беззащитни хора. Тя призова за организиране на независимо разследване.Днес Испания отбелязва националния си празник.", "date": "2017.10.12", "title": "Посланието ви е разбрано, отговори Каталуния на Мадрид"}
{"url": "https://news.bg/politics/i-shefat-na-alde-baalen-pita-za-natsionalistite-v-upravlenieto.html", "text": "ДПС доведе в парламента председателя на АЛДЕ Ханс Ван Баален, за да каже, че няма място за националистите във властта. България е много важен член на ЕС, сподели той. Страната ни винаги имала какво ново да предложи на европейската интеграция, по думите му.ДПС е стабилен фактор в политиката на България, както изтъкна той. С политическата партия са обсъдили европредседателството ни. Баален иска кабинетът да работи и с опозицията по европредседателството. Европа трябва да бъде ръководена от леви и десни партии. Няма място за крайния национализъм в Европа, категоричен бе председателят на АЛДЕ.Участието на националистите във властта у нас нямало да направят по-лесно присъединяването ни към Шенген. Не трябва да се включват екстремистките партии в модела на управление, смята той. Така е в Европа, констатира и лидерът на ДПС Мустафа Карадайъ, който атакува участието на националистите в управлението, без да имало нужда от тях. Даже герберите се опитвали да ги легитимират, според него.Той отново атакува поведението на Валери Симеонов, който заплашвал медии. Захапа и Красимир Велчев за спора по закона за обезщетението на репресираните при митинги срещу тоталитаризма.\"ГЕРБ мълчи, но това мълчание не ги оневинява, напротив, според нас ги прави съучастници\", категоричен бе Карадайъ.\"Демокрацията е заплашена и тя трябва да бъде защитена\", поиска той и критикува езика на омразата от властта. Продължаваме да се отдалечаваме от нормалността, смята лидерът на ДПС. В нормалните демокрации, след скандал като този с Валери Симеонов, цялото правителство щяло да си иде.По думите на Карадайъ участието на крайни елементи във властта е опасно за нашата родина.", "date": "2017.10.12", "title": "И шефът на АЛДЕ Баален пита за националистите в управлението"}
{"url": "https://news.bg/bulgaria/knsb-predlaga-myarka-ala-tramp-za-mladite-semeystva.html", "text": "КНСБ преговарят с Обединени патриоти за управлението, както и за данъчната политика. Днес те се срещнаха в парламента.Президентът на синдиката Пламен Димитров обясни пред медиите, че иска да започнат разговори за въвеждане на необлагаем минимум. Тази мярка щяла да струва 800 милиона лева на бюджета. Обсъдена е програмата за управление на правителството. \"Тези 800 милиона лева ще влязат в бюджета на всички работещи българи - 2,8-2,9 милиона души\", каза Димитров.Така държавата щяла да повлияе на разполагаемия доход на хората. Тази мярка щяла да повлияе и на демографската криза.КНСБ харесва мярката, предложена от американския президент Доналд Тръмп за сключилите граждански брак. В първата година младоженците получават разполагаем доход от 24 000 долара.Димитров смята, че у нас тази помощ за младите в брак може да е 24 000 лева. Става дума за 27 000 семейства в България, коментира той. Може би това ще стимулира сключването на брак, подчерта президентът на КНСБ. Мярката щяла да струва на хазната 45 милиона лева. Според патриотите тази идея била интересна.Пари за тези мерки щели да дойдат от борбата със сивата икономика и събиране на невнесени осигуровки. Резерви, колкото искате, категоричен бе Пламен Димитров.", "date": "2017.10.12", "title": "КНСБ предлага мярка \"ала Тръмп\" за младите семейства"}
{"url": "https://news.bg/world/kanada-zaplashi-sasht-sas-spirane-na-orazheyni-sdelki.html", "text": "Премиерът на Канада Джъстин Трюдо заплаши да отмени големи оръжейни сделки със САЩ заради спор за митата, съобщава АФП.Отава планира да закупи 18 нови изтребителя Super Hornets от \"Боинг\", докато в същото време американската компания успешно убеди администрацията на Доналд Тръмп да наложи антидъмпингови мита на канадския конкурент \"Бомбардие\" заради продажбата на самолети на американския пазар.Подчертах пред президента несъгласието ни, бурно, с решението на търговското министерство да наложи антидъмпингови мита спрямо \"Бомбардие\", каза Трюдо пред журналисти след разговори с Тръмп в Белия дом., предупреди той.В същото време Мексико, САЩ и Канада преговарят за промяна на споразумението НАФТА (Северноамериканското споразумение за свободна търговия), което е едно от предизборните обещания на Тръмп. Американският лидер иска нова сделка, за да намали търговския дефицит на САЩ с двете държави.Ако не постигнем споразумение, НАФТА ще бъде прекратена и това ще е добре, каза Тръмп и поясни, че трябва да бъде справедливо за държавите.Преговорите се провеждат в предградие на Вашингтон. САЩ имат 64 милиарда долара търговски дефицит с Мексико.Търговското ведомство на САЩ наложи 220% данък върху самолети на \"Бомбардие\". Митото е наложено след оплакване на \"Боинг\". Компанията обвинява Канада, че несправедливо субсидира \"Бомбардие\".След посещението във Вашингтон Трюдо пътува до Мексико, където ще се срещне с президента Енрике Нието.", "date": "2017.10.12", "title": "Канада заплаши САЩ със спиране на оръжейни сделки"}
{"url": "https://news.bg/crime/joncheva-vs-borisov-dokumenti-ekspertizi-i-feysbuk-profili.html", "text": "Съдът даде ход на делото на Елена Йончева срещу премиера Бойко Борисов.Йончева съди премиера за клевета и причинени неимуществени щети за 20 000 лв, заради негови твърдения от 10 и 12 март по време на предизборна кампания, че са били принудени да платят милиони за интервютата на журналистката и настоящ депутат.Бойко Борисов и Елена Йончева не присъстваха на делото. Борисов се представляваше адвокатите Марин Марковски и Божидар Терзийски, а Йончева- от Георги Атанасов.Адвокатът на Йончева поиска като свидетели да бъдат призовани Къдринка Къдринова, която да свидетелства за негативното отражение върху нея, Иван Гарелов, който трябва да свидетелства също за негативното отражение, Емил Райнов - за негативното отражение върху физиологически й състояние и Виза Недялкова - за отражение върху психическото й състояние.Адвокатите на премиера възразиха срещу част от свидетелите, защото според тях те ще установяват едни и същи неща.Свидетелите на защитата са лицето, предоставило документите, че на Йончева са плащани суми. Сведетел ще бъде и лице от партията, което може да каже дали Борисов има фейсбук профил, използва ли го, а какво се качва - това ще се установява след показанията.От показанията на свидетелите ще се установи и дали предизборното събитие се е състояло на тази дата.Трето лице е било в договорни отношения с Елена Йончева и БНТ и твърдяло, че й е изплащал сумите.Защита на Борисов предостави документ, според който през 2004-2009 г Йончева е получила 690 000 лв от БНТ. В документа има справки за плащаните суми, размерът им, договорът на Йончева с БНТ.По думите на адвокатите изплащаните суми на журналистката са от приходи, постъпили от търговски дружества с държавно участие - Лукойл, Актавис, ДЗИ, Монбат. Дружествата са рекламиращи, а приходите от реклама са изплащани на Йончева.Марковски и Терзийски заявиха, че през 2005-2009 г е била най-активната част от кариерата на Йончева и това съвпада с периода, когато премиер е бил Сергей Станишев, а тя живеела с него на семейни начала.Адвокатите на премиера твърдят също, че интернет профилите на Борисов са над 30 и не е ясно кой какво качва там и има ли видеосъдържание с думите, за които Йончева го съди. Според тях такива публикации за март месец няма.Те поискаха експертиза на публикациите, в това число и дописките по темата в сайтове.Адвокатът на Йончева оспори истинността на документите, защото там пишело \"вярно с оригинала\", но не било ясно от кого са заверени. Затова и поиска те да се изключат.Защитата на премиера от своя страна оспори предоставения запис от новините на Нова телевизия, защото според тях там събитието е преразказано.На излизане от залата адвокат Марковски заяви, че премиерът е помолил да не се дават интервюта и доказателствени анализи по телевизията. Борисов му е казал: Нека съдът да реши.\"Абсолютно е прав, защото изявленията по телевизията нямат стойност на доказателства\", добави Марковски.Георги Атанасов, адвокат на Йончева, посочи, че се въвежда ли нови възражения, които не можели да се правят. \"Това с граждански процес не е допустимо, но нека не решаваме делото в коридора\", заключи той.Делото продължава на 5 декември с разпит на свидетелите и гледане на доказателства.", "date": "2017.10.12", "title": "Йончева vs Борисов - документи, експертизи и фейсбук профили"}
{"url": "https://news.bg/regions/otnovo-sabaryat-nezakonni-kashti-v-plovdiv.html", "text": "В пловдивската \"Арман Махала\" продължават да премахват незаконни постройки, съобщава БНТ.Разрушават се 26 сгради, които не притежават абсолютно никакви строителни документи и са изградени върху собственост на общината.Заповедеите за премахване на незаконните постройки са потвърдени от съдебни институции. Потвърждение е имало освен у нас, така и от Европейския съд по правата на човека в Страсбург.Живущите в незаконните постройки обаче негодуват. На място се създава напрежение и се наложи полиция да извежда хората, които живеят в къщите за разрушаване.Общо 15 сгради ще бъдат събаряни след подписване на документи за настаняването на хората в социални жилища и от другите, които живеят в незаконни сгради наоколо.", "date": "2017.10.12", "title": "Отново събарят незаконни къщи в Пловдив"}
{"url": "https://news.bg/int-economics/lufthanza-kupuva-golyam-dyal-ot-faliralata-air-berlin.html", "text": "Изпълнителният директор на германската авикомпания \"Луфтханза\" Карстен Спор обяви, че авиопревозвачът ще подпише споразумение за закупуване на големи дялове от фалиралата авиокомпания Air Berlin, съобщава ДПА.Спор уточни, че двете компании ще подпишат споразумение по-късно днес в Берлин.\"Днес е голям ден, който ще подпечатаме до няколко часа с подпис\", посочи шефът на \"Луфтханза\".Air Berlin обяви фалит през август след години на загуби и решението на най-големия си акционер - гиганта от Персийския залив \"Етихад\", да прекрати финансирането.Фалиралият авиопревозвач преговаряше от няколко седмици с \"Луфтханза\" и easyJet за продажба на части от компанията.Air Berlin беше вторият по големина авиопревозвач в Германия след \"Луфтханза\". Компанията превозваше около 80 хил. души дневно, основно на къси разстояния. През миналата година тя натрупа загуба от около 782 млн. евро.След като Air Berlin подаде заявление за фалит, германското правителство предостави на авиокомпанията държавен заем в размер на 150 млн. евро, за да продължи дейността си, докато преговаряше за възможни сделки с \"Луфтханза\" и др.По-рано тази седмица ДПА съобщи, че авиокомпанията е посочила в писмо до служителите, че полетите няма да са възможни след 28 октомври.Подробностите за договора за придобиване на фалиралата авиокомпания все още не са разкрити.", "date": "2017.10.12", "title": "\"Луфтханза\" купува голям дял от фалиралата Air Berlin"}
{"url": "https://news.bg/health/okolo-vsyako-uchilishte-magazin-za-tsigari.html", "text": "Около почти всяко училище в София се продават цигари. Това показват данни от изследването на Факултета по обществено здраве към световния медицински институт \"Джон Хопкинс\" в САЩ. Данните бяха представени от коалицията \"За живот без тютюнев дим\" на пресконференция на тема \"Излагане, реклама и промоция на тютюневи изделия около начални и средни училища\".Изследването проучва дали около учебни заведения се предлагат тютюневи изделия и до колко те се рекламират свободно и е предизвикано от засиления обществен интерес през последните няколко месеца относно проблемите за излагането на младите хора към зависимостта от тютюневите изделия.Експертът от екипа на коалицията \"За живот без тютюнев дим\" д-р Маша Гаврилова обясни, че изследването е обхващало над 70 училища в София. Спрямо местоположението на учебните заведения е бил преценен периметър от 250 метра около всяко училище, който впоследствие е бил обходен и изследван от експерти. Самият обход е станал в периода 11 - 14 април 2017 година.Обходът на районите около училищата е установил над 450 търговски обекта, в 350 от които се продавали тютюневи изделия. Само 7 от обектите били специализирани магазини за продажба на тютюневи изделия. Всички други търговски обекти били малки и средни магазинчета, будки, както и големи хранителни вериги.Анализът изследва рекламата на тютюневите изделия в търговските обекти като основно средство за предлагането на цигари, а от там и като основен фактор за пристрастяването на подрастващото население.Изследването е установило 84 обекта, намиращи се в непосредствена близост до училище, в които рекламата е била поставена по начин, по който да бъде видима отвън, извън обекта.Самото разположение на тютюневите изделия в 63% от случаите е било зад касиерите в обектите. Обикновено в тези случаи цигарите са били разположени в кутии, поставени на височина, така че да са видими от клиента, който по принцип е задължен да мине през касата.В 43.4% обаче тютюневите изделия са били поставени в непосредствена близост до други стоки като захарни изделия, напитки или закуски, които са и основните стоки, търсени от децата. Нещо повече - според Гаврилова шареният вид на цигарите кутии и други фактори правят опасната стока интересна за децата. Когато изделията биват и рекламирани, шансът дете да си закупи цигари се увеличавал многократно.Реклама на тютюневи изделия е била открита в 80% от търговските обекти. Най-често срещаната реклама била печатна - постери, листовки и други. Светлинни реклами, които целят да предизвикат още повече вниманието и интереса на хората, са установени в 27.1% от обектите. Броят на триизмерните и електронни реклами в обектите бил сравнително малък.В 18% от проверените обекти експертите са забелязали промоции. Най-често промоциите били свързани с предлагането на лимитирани серии кутии цигари или брандирани продукти. В малък брой обекти се предлагали и безплатни тютюневи изделия или се раздавали предмети като запалки и химикали при закупуването на цигари.В няколко случаи били забелязани и продукти, които имитирали тютюневи изделия. Тези продукти били под формата на бонбони или детски играчки.Според статистиката в 74% от обектите били открити цигари с ментов вкус, а в около 30% - цигари с вкус на сладкиш, шоколад и други. Тези тютюневи изделия са между най-търсените от децата и учениците.Според изводите от анализа в България трябва да се предприемат по-сериозни мерки за ограничаване на рекламата на тютюневи изделия не само около училищата, но изобщо. Това може да доведе до по-малък процент на децата, които употребяват тези изделия. Според коалицията \"За живот без тютюнев дим\" в сегашната си форма Законът за тютюнопушенето на Министерството на здравеопазването не предпазва децата от риска да започнат да пушат.", "date": "2017.10.12", "title": "Около всяко училище - магазин за цигари"}
{"url": "https://news.bg/crime/zadarzhaha-ubiets-ot-2003-g-sled-reviziya-na-studeni-dosieta-v-plovdiv.html", "text": "В резултат на извършена ревизия от Окръжна прокуратура - Пловдив на \"студени досиета\", е предотвратено изтичането на давност за тежко престъпление и извършителят ще понесе своята отговорност, след като е разкрит едва година преди изтичане на давностния срок за наказателно преследване.Това съобщи на пресконференция днес Галина Андреева-Минчева, заместник-окръжен прокурор на Пловдив. При извършената ревизия е установено, че има опасност от изтичане на давностните срокове за наказателно преследване по дело за убийство на 26-годишния Божидар М., извършено през м. декември 2003 г. на територията на Пловдив.Убийството е извършено чрез нанасяне на удар с нож в гърба на пострадалия след спор за момиче. След получаването на удара, пострадалият е опитал да избяга и да се скрие във входа на близък жилищен блок, където е намерен от трети лица, извикали спешна помощ. Въпреки опитите да бъде спасен, пострадалият е починал от раната си.\"От Окръжна прокуратура - Пловдив бяха предприети незабавни мерки да се активизира разследването, като беше оказано извършване на допълнителни издирвателни мероприятия и назначаване на нови съдебно-медицински експертизи. Подозренията са били насочени основно към три лица, две от които непълнолетни към момента на престъплението. Същевременно, съдебно-медицинските експертизи са дали заключение, че смъртта е настъпила по особено мъчителен за убития начин, което е позволило производството да се води по по-тежка квалификация\", допълни прокурор Галина Андреева-Минчева.В резултат на изключително интензивното разследване, проведено след ревизията на Окръжна прокуратура - Пловдив, в което е указано ценно съдействие от сектор \"Престъпления против личността\" към отдел \"Криминална полиция\" при Главна дирекция \"Национална полиция\" и психолози, а също така и чрез използван и полиграф, вчера е установен и задържан извършителя на тежкото престъпление - Никола К., който към момента на престъплението е бил на 16 години. Същият е привлечен към наказателна отговорност и задържан за 72 часа, като утре ще бъде внесено искане за вземане спрямо него на мярка за неотклонение \"задържане под стража\". В разпита си, в качеството на обвиняем, той си е признал за извършеното престъпление, а при извършения следствен експеримент е показал и описал точно мястото на престъплението, начинът на извършването му и мястото на река Марица, където е изхвърлил ножа след деянието.Наказанието, което може да получи обвиняемият, ако бъде признат за виновен, е лишаване от свобода от 3 до 12 години. \"Размерът на това наказание е по-нисък, тъй като към момента на престъплението, който е релевантен при определянето му, извършителят е бил непълнолетен\", уточни прокурор Галина Андреева-Минчева.", "date": "2017.10.12", "title": "Задържаха убиец от 2003 г. след ревизия на \"студени досиета\" в Пловдив"}
{"url": "https://news.bg/world/italianka-poluchi-platen-otpusk-za-grizhi-za-bolno-kuche.html", "text": "Италианка спечели битка и получи платен отпуск, за да се грижи за болното си куче.Това е безпрецедентно за европейската страна, информира АФП.Жената, университетски преподавател в Рим, спечели случая с помощта на адвокати от италианската Anti-Vivisection League (LAV) - една от най-големите организации в защита на животните в Европа, обявиха от организацията.Съдията прие случая на адвокатите, че университетът на преподавателя трябва да даде двата дни отсъствие като платен отпуск заради \"сериозни или лични причини\".В Наказателния кодекс на Италия е заложено, че хора, които изоставят животно в \"голямо страдание\", могат да получат една година затвор или да бъдат глобени до 10 000 евро.", "date": "2017.10.12", "title": "Италианка получи платен отпуск за грижи за болно куче"}
{"url": "https://news.bg/world/v-rumaniya-se-poklanyat-pred-moshtite-na-sv-petka-balgarska.html", "text": "Започна поклонението пред мощите на св. Петка Българска в Румъния, предаде БНТ.В град Яш традиционно се извършва поклонение в дните преди празника на светицата 14 октомври.Опашка от близо 6 000 души се изви пред местната катедрала.Света Петка е особено почитана от православните църкви.Тя е родена в Тракия от родители българи, чудесата й са описани от патриарх Евтимий. От 1238 година до падането под турско робство мощите й са почивали във Велико Търново.През 17 век са пренесени в Яш.", "date": "2017.10.12", "title": "В Румъния се покланят пред мощите на св. Петка Българска"}
{"url": "https://news.bg/crime/ubietsat-ot-krit-obvinen-za-poboy-u-nas.html", "text": "Говорителят на главния прокурор Румяна Арнаудова коментира случая със Стоян Павлов-Калата - полицейският началник от Пловдив. Арнаудова съобщи пред БНТ, че разследването се води под ръководството на Окръжна прокуратура Пловдив. Там е бил получен сигнал, че Павлов участва в престъпна група. Днес ще му бъде повдигнато обвинение за подкуп, обясни Арнаудова.Относно Красимир Карчев - криминалистът от Казанлък, обвинен в Гърция за убийството на известен кардиолог, говорителя на прокуратурата обясни, че в България тече досъдебно производство по случай за побой.Производството е свързано с инцидентът от ноември 2016 г. След употреба на алкохол Карчев нанася лека телесна повреда по хулигански подбуди на рефер.Арнаудова не отрече, че убийството в Гърция е станало по ревност и че е застрелян съпругът на любовницата на Карчев.Към момента гръцките съдебни власти не са поискали комуникация с държавата ни. Ако пристигне молба, ще прокуратурата ще подпомогне разследването на гръцките власти. Досъдебното производство няма да бъде спирано по думите на Арнаудова. Към момента няма европейска заповед за арест за Карчев.", "date": "2017.10.12", "title": "Убиецът от Крит обвинен за побой у нас "}
{"url": "https://news.bg/finance/stanala-e-greshka-pri-preizchislyavaneto-na-pensiite.html", "text": "Социалният министър Бисер Петков заяви пред БНР, че е станала грешка при преизчисляването на новите пенсии. Някои пенсионери са получили с 2.4%  на пенсиите си.По думите на Петков причината за грешката е възникнала заради новата формула за индексиране, която се прилага от тази година. Министърът вече е поискал от НОИ официална информация за това колко души са получили по-ниско повишение.Според Петков при преизчисляването на пенсиите, което става за първи път по новия механизъм, пенсиите са се върнали към датата на отпускане, след което са били актуализирани. \"През 2008 година за определени пенсии има постановление, което им ограничава размера и е довело до там, че за определен брой пенсионери това увеличение не е 2,4%, а е по-ниско\", допълни социалният министър.За решаването на проблема Петков предвижда в бюджета на общественото осигуряване да се въведе текст, който да не допуска процентът да бъде по-нисък, от този, който ще бъде определен в бюджета.", "date": "2017.10.12", "title": "Станала е грешка при преизчисляването на пенсиите"}
{"url": "https://news.bg/crime/borisov-bil-podveden-spored-shefa-na-emko.html", "text": "\"Добре преминаха срещите с премиера\", коментира собственикът на предприятието \"Емко\" Емилиян Гебрев пред БТВ.По думите на Гебрев Борисов е фиксирал проблеми като допуснати грешки от \"Емко\", от Министерство на икономиката, държавна администрация.\"Не бива да се търсят винаги грешки\", обясни Емилиян Гебрев и добави, че ако се концентрира в това кой е виновен, няма да е възможно да се развива.\"Умишлено или несъзнателно Борисов е бил подведен\", категоричен е Гебрев. Той не отрече Борисов да е бил подведен от министъра на икономиката Емил Караниколов.Грешката от страна на министър Караниколов била, че той се впуснал в защита само на едната страна - на държавния сектор. \"Моята грешка е, че съм бил твърде мек и че твърде късно съм се обърнал към Борисов\", заяви Гебрев. Той обясни, че след като е взел решение официално да придобие \"Дунарит\" са последвали съдебни процеси с няколко компании.\"Не е имало каквито и да е било договорки\", това коментира за разговора си с премиерът, Емилиян Гебрев. Уговорката им е, че за \"Емко\" се връща статусът от преди 24 май, а собствеността на \"Дунарит\" да се решава по законен съдебен път.\"Тяхното място не е на площада\", коментира Гебрев протестите. \"Моето място е в канцеларията, а тяхното до струга\", допълни още той.Гебрев отново акцентира, че между него и премиерът Борисов няма сключвани никакви договорки.Припомняме, преди няколко месеца лицензът на оръжейния завод \"Емко\" беше замразен заради констатирани нарушения при съхраняването на боеприпаси и взривни вещества.През август работници от завода се събраха и протестираха. Тогава министърът на икономиката , че ще последва проверка и при отстраняване на констатираните нарушения при съхраняване на боеприпаси и взривни вещества търговският лиценз ще бъде възстановен. В последствие В края на миналата седмица .Работниците обаче .Техният протест бе причина премиерът Борисов да закъснее за Консултативния съвет по национална сигурност, който се оказа провален заради липса на кворум.Собствениците, управата и работниците от , прехвърлени към ВМЗ във времето, когато заради нарушения на безопасността, бяха лишени от лиценз.Министър Караниколов пък посочи преди дни, че след като  с продукцията си, а ", "date": "2017.10.12", "title": "Борисов бил подведен според шефа на \"Емко\""}
{"url": "https://news.bg/society/nikoy-ne-znae-nivata-na-radiatsiya-na-obshtestvenite-sgradi-u-nas.html", "text": "Обществените сгради у нас не са били обследвани за нивата на естествена радиация, съобщи БНР.През 2015 и 2016 година на територията на всички 28 области в страната са били поставени по сто детектора на област, които да следят за наличието на радон в жилищните сгради. Очаква се през следващата 2018 година резултатите от тези измервания да бъдат публикувани.Такива детектори обаче не са били поставени на обществени сгради у нас.Припомняме, в началото на месец октомври Федералната служба за радиационна защита на Германия съобщи, че е засечено увеличение на радиоактивността във въздуха в Западна и Централна Европа. Тогава учените откриха повишено съдържание на радиоактивния изотоп рутений-106 във въздуха.Повишените нива не представлявали опасност за човешкото здраве. По-късно стана ясно, че лъчението най-вероятно идва от Русия. Източникът все още не е изяснен.Експерти от Националния център по радиология и радиационна защита са измерили нивата на сградата на бившия Партиен дом на площад \"Княз Александър Батенберг\". По думите на ръководителя на лабораторията в Радио-биологичния център Кремена Иванова нивата на радиация в сградата е в рамките на естествените вариации. Въпреки това Иванова заяви, че сградата е направена от гранит, който има висока радиоактивност. Гранитът обаче не пропускал голяма част от опасните лъчения, което било важно за излъчването на радон. Иванова препоръчва хората да не прекарват много време залепени до гранит.За да се направи експертна оценка за нивата на радиоактивност на сградата, трябва да се извърши проучване вътре в самата сграда. Това заяви Илия Тасев от Министерството на здравеопазването.От своя страна главният държавен здравен инспектор Ангел Кунчев обясни, че е възможно гранитът да има по-висока концентрация на радиоактивност и лъчение. Това обаче трябвало много внимателно да се провери, а и хората не изкарвали по цял ден залепени за гранит. Съответно проверката трябвало да бъде инициирана от тези, които се притесняват за здравето си.", "date": "2017.10.12", "title": "Никой не знае нивата на радиация на обществените сгради у нас"}
{"url": "https://news.bg/crime/elena-joncheva-advokatat-na-borisov-smyata-che-po-vreme-na-kampaniya-mozhe-da-se-lazhe.html", "text": "\"По време на предизборната кампания, Бойко Борисов отправи към мен клевети и неистини, и поради тази причина го съдя за клевета\", заяви в ефира на bTV народният представител на \"БСП за България\" Елена Йончева.Йончева разказа, че Борисов е обяснявал, че държавата е платила за нейните филми и че се е възползвала от положението си до премиера г-н Сергей Станишев. Тя обясни, че никога не е кандидатствала за държавна субсидия или бюджет от БНТ.Елана Йончева е поискала от ръководството на БНТ справка дали и е плащано от медията, каквито и да е суми, след напускането й от там. Докато работила на щат в националната телевизия Йончева получавала само заплата.По думите й адвокатът на премиера Марин Марковски смята, че Бойко Борисов не е имал предвид Елена Йончева във въпросните изказвания.\"В случая не е налице противоправно деяние, тъй като изразеното твърдение е част от политическа предизборна кампания, като по никакъв начин не може да се приеме, че в конкретната ситуация, г-н Борисов прави опити да злепостави ищцата\", цитира Йончева обяснението на адвокат Марковски.Тя изтъкна, че за нея това е смущаващо и, че обяснението, едва ли не, може да се тълкува, че по време на предизборна кампания може да се лъже.Йончева обясни, че ще води делото заради усещането за безнаказаност у политиците и добави, че съди премиера за 20 000 лева. Ако спечели делото, тя ще даде парите за благотворителност за семейства с репродуктивни проблеми.Относно скандала \"Кумгейт\", Елена Йончева коментира, че освен морален аспект, има съмнение и за корупционна схема в община Хасково. Тя вярва, че прокуратурата трябва да се самосезира, ако не го направила пък Йончева заяви, че ще внесат сигнал, за да се разследват връзките в общината.", "date": "2017.10.12", "title": "Елена Йончева: Адвокатът на Борисов смята, че по време на кампания може да се лъже"}
{"url": "https://news.bg/society/tyutyunopusheneto-izharchva-10-ot-bvp.html", "text": "Щетите от тютюнопушенето у нас са равни на 10% от брутния вътрешен продукт (БВП) на България. Това сочи проучване на Коалиция \"За живот без тютюнев дим\" от месец април 2017 година.Според доклада тютюнопушенето има икономическа цена, която не далеч не се поема само от пушачите. Лечението на заболяванията, причинени от тютюнопушенето, се плащали от всички данъкоплатци, а работодателите имали щети от загубата на производителност на служителите си, които пушат.Материалните щети от тютюнопушенето в България възлизали на около 165 млн. лв.Според новия доклад на коалиция \"За живот без тютюнев дим\" проблемът с тютюнопушенето у нас продължава да се наблюдава. Проучването сочи, че тютюневи изделия се продават и рекламират свободни край повечето училища в София. Според новите данни над 28% от подрастващото население у нас са редовни пушачи.Припомняме, че страната ни е и на една от челните позиции в ЕС по висок дял на редовните пушачи спрямо броя на населението.Погледнато от икономическа гледна точка, старият доклад на противниците на тютюнопушенето показва и че пушачите масово са хора с по-ниски доходи. България обаче е първенец и по този критерии. Страната ни е първа с най-висок дял пушачи при хората с най-високи доходи. За сравнение в богатите страни и в средите на хората с най-високи доходи, тютюнопушенето вече било маргинално. Сред най-богатите финландци тютюнопушенето било сведено до 0%, а при най-заможните шведи - 1.2%.", "date": "2017.10.12", "title": "Тютюнопушенето изхарчва 10% от БВП"}
{"url": "https://news.bg/regions/okolo-200-mln-leva-sa-zadalzheniyata-na-obshtinite.html", "text": "Задълженията на общините са около 200 млн. лева. Толкова са били и през 2016 година, съобщи пред БНР Гинка Чавдарова - изпълнителен директор на Националното сдружение на общините.Според изследване на Сметната палата от януари т.г., 56 от всички 265 общини в България имат задължения, които надхвърлят 30% от собствените им приходи за периода 2015 - 2017 година. В доклада е отчетена тенденцията, че броят на българските общини с високи дългове ще се увеличава. Повечето от малките общини се борят с големи проблеми, предимно финансови.Чавдарова заяви, че няма промени в задълженията на общините и това ще доведе до затруднения при разплащания за електроенергия, вода и т.н. Притесненията на местната власт са и за предстоящия зимен сезон, за зимното поддържане, въпреки че има минимално увеличение на средствата за зимата.От сдружението на общините настояват допълнителните пари на общините, които се предоставят с решение на Министерския съвет, да се разпределят на определени принципи.\"Това е публичен ресурс и в нашата централизирана държава, централно събрана, не е оставен по места, затова нашето настояване е и тези средства да вървят по някаква ясна, прозрачна и разбираема система, как и на кого допълнително се разпределят\", обясни Чавдарова.Припомняме, на заседанието на Министерския съвет от 11 октомври няколко институции и община Варна получиха допълнително финансиране от бюджета.Една от малките общини в страната е Велкотърновската община Златарица е с население 3900 жители. Тя има един град и 23 села, 7 от махалите съществуват само на географската карта. Там безработицата е над90 % е безработицата, защото двата завода, които са давали препитание на местното население, са фалирали.Въпреки увеличените пари за снегопочистване, на обявения конкурс за избор на фирма, която да осигурява достъпа по 86-те км общински пътища през зимата, не се явиха кандидати. По програмата за развитие на селските райони в почти всички селища улиците са асфалтирани.В община Златарица всички деца ходят на детска градина и училище, обясни кметът Пенчо Чанев, който е трети мандат на този пост. С решение на Общинския съвет преди 8 години бяха премахнати таксите за посещение в детските градини. В училище за децата е осигурена безплатна храна.Преди години е увеличен данък сгради, за да се осигурят повече пари за инфраструктура. Европейският ресурс е ограничен за малките общини и се получава така, че общината има пари, но не може да реализира това, което иска - канализация, коментира кметът Пенчо Чанев.Най-малката община в област Велико Търново - Сухиндол, има 6 селища с над 2500 жители. Единственият поминък там е местният винзавод, който постепенно се възражда след фалита на първата винарска кооперация \"Гъмза\", създадена в Сухиндол.От общината настояват за финансова подкрепа за укрепването на свлачище на общинския път до Севлиево. След протести от Междуведомствената комисия по бедствия и аварии към Министерския съвет решиха да отпуснат 100 хиляди лева за проектиране, но парите не са пристигнали реално в общината.12 октомври е Денят на общините. На тази дата през 1882г. в \"Държавен вестник\" е публикуван първият Закон за общините, градското управление и дейността на местните органи на държавната власт в Княжество България.", "date": "2017.10.12", "title": "Около 200 млн. лева са задълженията на общините"}
{"url": "https://news.bg/regions/bageri-sabaryat-nezakonni-postroyki-v-plovdivskata-arman-mahala.html", "text": "Багери влязоха в пловдивската \"Арман махала\", за да събарят незаконни постройки, съобщи Нова телевизия.Тежките машини са посрещнати от протест. Някои от засегнатите са атакували заповедта за събаряне в съда, по думите им - в Европейския съд по правата на човека в Страсбург.Акцията засяга предимно стабилни сгради, някои от които са двуетажни. Това не е първия случай - преди време в махалата бяха съборени 15 бараки. Предвижда се на мястото на къщите да бъде изграден бул. \"Северен\", финансиран с европари.", "date": "2017.10.12", "title": "Багери събарят незаконни постройки в пловдивската \"Арман махала\""}
{"url": "https://news.bg/world/76-poveche-balgari-i-rumantsi-vav-velikobritaniya-za-poslednite-2-godini.html", "text": "Броят на българските и румънските граждани, които са се преместили да живеят във Великобритания, е нараснал с 76% за последните 2 години, съобщи Yahoo news, позовавайки се на официални данни на Националната статистическа служба на Острова, публикувани вчера, 11 октомври.Припомняме, ограниченията за българите и румънците отпаднаха през 2014 година. Още тогава властите и местните жители на Острова очакваха огромна вълна от емигранти от двете страни.Според статистиката през миналата 2016 година във Великобритания са живеели 413 000 българи и румънци, а през 2014 година броят им е бил 234 000, което е увеличение с близо 80%. За сравнение - в България и Румъния живеят общо 6 200 британци.Данни показват още, че броят на гражданите на Румъния, които живеят във Великобритания, е значително по-голям от този на българите - между началото на 2014 и края на 2016 година гражданите от двете балкански страни в Обединеното кралство са съответно 22% българи и 78% румънци.81% от българите и румънците, които живеят на Острова повече от 3 години, са на възраст между 16 и 64 години. Данните показват още, че 4 от 5 българи и румънци в Обединеното кралство работят.", "date": "2017.10.12", "title": "76% повече българи и румънци във Великобритания за последните 2 години"}
{"url": "https://news.bg/int-politics/rusiya-razkritikuva-ostro-nato-zaradi-voennoto-prisastvie-na-sasht-v-polsha.html", "text": "Споразумението между Русия и НАТО беше нарушено от пристигането на бронирана бригада от САЩ в Полша. Това обявиха от правителството на Русия, цитирани от руските медии.Ген.-майор Игор Конашенков, говорител на руското военно министерство, подчерта, че острите критики в страните от Прибалтика и Полша срещу съвместните руско-беларуски военни учения \"Запад-2017\" са били използвани като извинение за действията на Пентагона.След като американските сили сега имат механизирана дивизия на руската граница, присъствието изобщо не е \"незначително\", както твърдят НАТО и правителството във Вашингтон, добави Конашенков. Пентагонът вече е имал бронирата бригада в Полша.Междувременно Москва може да се оттегли от Съвета Русия - НАТО, ако САЩ продължават да укрепват военното си присъствие в Полша и Прибалтика, изтъкна заместник-председателят на Комисията по отбрана и сигурност към Съвета на федерацията (горната камара на руския парламент) Франц Клинцевич.Бронираната бригада на САЩ в Полша е част от укрепването на източния фланг на НАТО, предприето заради действията на Русия, които тревожат страните от Източна Европа, а именно - анексирането на Крим от Украйна през 2014 г. и подпомагането на проруските сепаратисти в Източна Украйна.", "date": "2017.10.12", "title": "Русия разкритикува остро НАТО заради военното присъствие на САЩ в Полша"}
{"url": "https://news.bg/society/kat-registrirat-avtomobili-do-16-ch-dnes.html", "text": "Секторите на \"Пътна полиция\" в страната ще работят с граждани до 16 часа днес, 12 октомври.Промяната на работното време се налагала заради планирана профилактика на автоматизираната информационна система на КАТ.След 16 часа днес гражданите няма да могат да извършват дейности по регистрация и пререгистрация на МПС във всички сектори \"Пътна полиция\" в страната.", "date": "2017.10.12", "title": "КАТ регистрират автомобили до 16 ч. днес"}
{"url": "https://news.bg/health/polititsite-veche-ne-opredelyat-meditsinskite-uslugi-kategorichen-d-r-katsarov.html", "text": "Министърът не може да определя какви да са здравните пакети. Политиците са отстранени от договарянето на медицински услуги и няма да има популизъм и угаждане на избирателите при подбора на болестите, които Касата покрива. Процесът на договаряне ще става между БЛС и Здравната каса, както е било и до сега. Това обясни пред bTV д-р Стойчо Кацаров от Центъра за защита правата в здравеопазването.Припомняме, на 10 октомври т.г.  отмени наредба, която определя основния пакет медицински дейности, заплащани от Здравната каса. Те са за изследвания и болнично лечение.Според д-р Кацаров, обжалването е безсмислено и в момента нищо лошо не се случва, защото има Национален рамков договор. , беше приета по времето на министър Петър Москов. Мотивите на съда за нейната отмяна са, че текстът в закона, на базата на който тя е приета, е обявен за противоконституционен.Бившият здравен министър Стефан Константинов, който сега е директор на онкологията в София обясни, че съдът е посочил, че няма мотиви за разделянето на двата пакета, а не че това разделение е лошо. \"В закона се казваше, че министърът определя , а Москов реши да го раздели на две и членът отпадна. Когато се раздели пакета отпадна и правното основание за наредбата\", посочи той.Припомняме, според реформите, предложени от бившия здравен министър Петър Москов, медицинските услуги бяха разделени в основен и допълнителен пакет. Предвиждаше се специална закрила на определени рискови групи - деца, бременни, родилки. В допълнителния пакет се включваха дейности, свързани с лечение на вече диагностицирани заболявания, които не водят до непосредствена заплаха за живота.", "date": "2017.10.12", "title": "Политиците вече не определят медицинските услуги, категоричен д-р Кацаров"}
{"url": "https://news.bg/world/makedontsite-v-albaniya-sa-protiv-obosobyavane-na-balgarsko-maltsinstvo-tam.html", "text": " Единствената македонска партия в парламента на Албания - партията Македонски алианс за европейска интеграция (МАЕИ) се обяви против включването на българско малцинство в закона за националните малцинства в Албания, предаде БТА.Партията приветства приемането на законопроекта за защита на националните малцинства в Република Албания, но изрази огорчение и протестира заради това, че българското малцинство в Албания попада в закона. Това не било редно с оглед на заплахите на България, че ще наложи вето на членството на Албания в Европейския съюз.Македонците в Албания смятат, че признаването на \"несъществуващото българско малцинство\" в областите Преспа, Голо бърдо и Гора било нарушаване на международното право, защото тези области били населени с македонци, а не с българи.Партията смята още, че този акт е в нарушение на универсалната декларация за човешките права и свободи, както и геноцид срещу македонския народ и престъпление против човечеството.В официалната позиция на партията се посочва още, че според историческите факти и преброяването на населението през годините в Албания не било установено българско малцинство - подобно малцинство съществувало само в главите на българските власти в София. МАЕИ категорично отрича в Албания да има други българи, освен тези, които работят в посолството в Тирана.Очаква се по-късно днес законът за защита на националните малцинства в Албания да бъде гласуван в парламента.", "date": "2017.10.12", "title": "Македонците в Албания са против обособяване на българско малцинство там"}
{"url": "https://news.bg/int-politics/yuzhna-koreya-natiska-rusiya-i-kitay-da-varnat-vozhda-kim-na-masata-na-pregovorite.html", "text": "Външният министър на Южна Корея Кан Кюн-уа разкри, че нейното ведомство ще се опита да накара Китай и Русия да използват влиянието си върху Северна Корея, за да върнат изолираната комунистическа държава на масата на преговорите, съобщава южнокорейската информационна агенция \"Йонхап\".\"Тласъкът за забрана на ядрените оръжия трябва да създаде условия за възобновяване на преговорите с помощта на влиянието на двете страни върху режима на Ким Чен-ун\", изтъкна Кан Кюн-уа.Тя допълни, че Южна Корея е ангажирана със стратегията на президента Мун Дже-ин по тази тема, целяща установяване на мир. Процесът трябва да бъде преследван \"с търпение\", подчерта южнокорейският първи дипломат.Преди планираното посещение на президента на САЩ Доналд Тръмп следващия месец в Сеул, външният министър изтъкна, че двете съюзнички (Южна Корея и САЩ) смятат, че е от решително значение да превъзхождат военно армията на Северна Корея.", "date": "2017.10.12", "title": "Южна Корея натиска Русия и Китай да върнат вожда Ким на масата на преговорите"}
{"url": "https://news.bg/bulgaria/izsledvane-tarsi-starite-i-novite-tsennostni-orientiri-na-balgarina.html", "text": "Институтът за дясна политика обяви работата по мащабно изследване на ценностните нагласи на българина. Какво ще обхване то?Работата по изследването е разделена на три основни етапа. Стартирахме с пилотно изследване в началото на септември, за да тестваме въпросите, в момента тече същинското национално представително социологическо проучване, което вероятно ще приключи в края на октомври и веднага след това предстои същинският анализ на данните. В него са засегнати множество въпроси, като едни от най-интересните са върху политическите ориентации и ценности (ляво/ дясно), партиите етикети и отношението им към тях, разглеждаме още отношението към абортите, гей браковете, марихуаната, оръжията, доброволчеството, религията и прочее.Изследването ще даде ли цялостна картина - какъв ще е разрезът?Нямаме претенция за пълна изчерпателност, но със сигурност ще предоставим ориентири. Ще покажем как се развиват представите на българите, какви са техните разбирания за политиката и разбира се, същинската част - кои са най-разпространените вярвания и ценности в съвременното българско общество. Изследването обхваща 1000 души, различни по своя бит и култура, с други думи, броят на включените е съвсем достатъчен, за да ни даде максимално ясна картина.Най-често изследванията проследяват политически нагласи. До каква степен от религиозните нагласи, примерно, могат да се правят аналогии към политическото?Още при създаването на Института за дясна политика, ние се осмелихме да предложим на изследователската общност три базови принципа, гарантиращи принадлежността на една или друга политическа сила към десницата. Тогава много колеги я приеха едва ли не с подигравка, но днес този модел на практика се използва от всички. Тези три принципа бяха съответно патриотизма, капитализма и на първо място християнските ценности.Спокойно мога да кажа, че тези три стълба могат да служат и като ориентир за ценностната принадлежност към дясното пространство не само на политическите партии, но и на отделния индивид, и на обществото като цяло. Така че приемете, че споделянето на християнските ценности, а в българския случай това означава на православния светоглед по отношение на семейството, образованието, обществената солидарност и пр., ще предопредели в голяма степен окончателните ни изводи.Такива изследвания от кога не са правени в България? И каква е целта?Последното толкова мащабно изследване на политически нагласи е правено преди повече от 10 години. Причините са, че това е скъпо проучване към което няма особен интерес от вгледаните в злободневието политически играчи. За да създадем добър анализ се доверихме именно на колегите от социологическа агенция \"Тренд\", които имат опит и богата експертиза по темата, както и техническа възможност за провеждане на изследването на терен.Що се отнася до целта. В България много често политическите сили си слагат етикети на принадлежност към едно или друго политическо пространство, които не задължително отговарят на реалната картина. Типичен пример за това са партиите от разпадналия се Реформаторски блок, ДСБ и Да, България. Те (със забележителното изключение на Да, България) се обявяват за десни, но в действителност в много малка степен отговарят на критериите за консерватизъм, всъщност на програмно ниво са центристки и либерални формации. Нашата цел е да видим как изглежда картината от гледна точка на избиратели. Десни ли са избирателите на сините, на ГЕРБ и на Патриотите? И доколко?Какво ви провокира така, че да смятате, че има развитие или промяна по отношение на базови ценностни ориентири?Само се огледайте и ще видите колко различно е българското общество. Просто преходът в България свърши преди десет години с пълноправното ни членство в ЕС. Тогава предначертаните политически хоризонти - демокрация, пазарна икономика, европейска и атлантическа интеграция бяха окончателно постигнати. И престанаха да бъдат централен политически кливидж и център на политическия дебат. Ние днес живеем в едно постпреходно общество, а като че ли все още работим с ориентирите на 90-те години. Крайно време е да излезем от старата изследователска парадигма и да се опитаме да предложим нова.Без да се хваля, но ще припомня още един факт от създаването на нашия Институт. Тогава ние казахме, че кливиджът ляво-дясно вече не е валиден и е заменен от нов политически разлом по оста либерално-консервативно. Тогава либералните политолози нарекоха тази хипотеза глупост, а днес тя е общопризната и никой не е в състояние да опише политическите процеси без да я използва. Включително и някогашните й критици.Една такова изследване и съответно заключенията могат ли да се използват за това да се види лицето на българина в 21 век - повече европеец от преди, вече космополит, или напротив, модерен или традиционалист?Може. И аз не знам каква картина в крайна сметка ще получим. Но мога да предположа нещо - българинът и преди, и сега е традиционалист. През 90-те години обаче заради големия проект на прехода, който бившият президент Стоянов наричаше цивилизационен избор, обществото намери сили в себе си, надмогна инстинктите си и се държеше като по-модерно, отколкото е. Когато тези усилия обаче се увенчаха с успех, съвсем естествено то се нуждаеше да си отдъхне и да намери отново себе си. И в това няма нищо лошо. Ние сме в Европа не за да се правим на нещо, което не сме, а за да добавим към европейската палитра от ценности, манталитети и идентичности още нещо. За да направим от Европа поне малко България. Защото при всичките ни дефицити и недостатъци, ние носим и много положителни неща, от които няма причина да се срамуваме. Първият български политик, който успя да артикулира всичко това и дължи успеха си на него, се казва Бойко Борисов. А днешната управленска формула на ГЕРБ и Обединените патриоти изцяло почива на това разбиране.По традиция сякаш българите имаме самочувствието, че сме интелигентни, трудолюбиви, гостоприемни и издигнали в култ образованието. В каква степен тези ценности все още са фундамент на мисленето ни и смятате ли, че някои от тях могат да се поставят под съмнение?Проблемът с образованието е, че там голата декларация, че ни е ценно и важно не е достатъчна. Трябват и конкретни действия, за да можем да наваксаме изоставането си в образователната сфера в сравнение с повечето европейски страни. В този смисъл е забележително, че настоящото правителство при конструирането си посочи като основен приоритет именно образованието. Остава и да изпълни това намерение с реални действия.", "date": "2017.10.12", "title": "Изследване търси старите и новите ценностни ориентири на българина"}
{"url": "https://news.bg/bulgaria/vrashtat-lava-ot-voennoistoricheskiya-muzey-pred-ndk.html", "text": "Реставрацията на лъва от Военноисторическия музей вече е почти завършена и той ще бъде преместен на мястото на демонтирания монумент \"1300 години България\" пред НДК, предаде bTV.Така ще бъде поставено началото на възстановяването на Войнишкия мемориал.Той е открит през октомври 1934 г. от цар Борис Трети. Представлява три стени в П-образна форма, върху които са изписани имената на загинали войници, а по средата се издига бронзовият лъв, чиято лапа лежи върху картата на Санстефанска България.\"Този паметник е изпълнявал дълго време функциите на централен мемориал, пред който са ставали войнишките клетви, посещението на чуждестранни делегации и други церемониали\", разказва Илия Мечков, главен експерт \"Мемориални обекти\" към РИМ - София.Мемориалът е премахнат е през 1980 г. заради строежа на НДК.Михал Попов, Стефан Панайотов, Митрофан Пошев са част от имената на загинали войници, които се четат върху оригинални плочи от Войнишкия мемориал. В момента те могат да бъдат разгледани в Историческия музей на София.Те обаче няма да бъдат върнати пред НДК заедно с лъва, защото не са запазени в цялост. Въпреки това общината има намерение да възстанови мемориала и подготвя обществена поръчка, но първо ще бъде преместен само лъвът.\"Изследванията показаха много високо съдържание на мед, което говори за добър материал. Платено е добре за него. И аз като малък съм си играл под него без да знам, че някой ден ще го реставрирам.\" - споделя Мелкони Тавитян, реставратор в Националния военноисторически музей.Лъвът ще бъде поставен върху пиедестал, а около него ще бъдат засадени рози.", "date": "2017.10.12", "title": "Връщат лъва от Военноисторическия музей пред НДК"}
{"url": "https://news.bg/int-politics/rahoy-postavi-2-usloviya-na-puchdemon-za-da-zapazi-kataluniya-avtonomiyata-si.html", "text": "Премиерът на Испания Мариано Рахой постави два ултиматума на регионалната администрация на Каталуния, предаде Дойче веле.Най-късно до 16 октомври местният лидер Карлес Пучдемон трябва да отговори дали е провъзгласил независимост на региона с речта си на 10 октомври.Самото запитване по този въпрос, направено официално, поставя началото на процедура за отнемане на автономния статут на Каталуния.Второто условие е до 19 октомври Пучдемон да спре процедурата за отделяне на областта от Испания.Само при изпълнението на тези условия Мадрид няма да задейства чл. 155 от конституцията за лишаване на Каталуния от автономния й статут.Междувременно Пучдемон коментира вероятността да бъде задържан заради противоконституционните си действия.\"Задържането ми би било неоправдано и погрешно. Не е сега моментът да се изпращат хора в затвора заради политически разногласия.\" - заяви Пучдемон пред CNN.", "date": "2017.10.12", "title": "Рахой постави 2 условия на Пучдемон, за да запази Каталуния автономията си"}
{"url": "https://news.bg/education/ep-shte-razgleda-petitsiya-za-statuta-na-balgarskiya-ezik.html", "text": "Европейският парламент ще разгледа петиция с искане българският език да бъде признат в ЕС за предмет, по който може да се държи матура, съобщи \"Дневник\".Инициативата за петицията е на Асоциацията на българските училища в чужбина, която настоява темата да бъде един от приоритетите по време на българското председателство на Съвета на ЕС.Целта е българският език да бъде със статут на матуритетен и балообразуващ.Камелия Конакчиева, която живее и работи във Франция, обяснява, че там и сега може да се държи матура по български език, но като трети чужд език, което носи много по-малко точки, отколкото ако можеше да се държи като първи или втори. Тя посочва, че има езици на страни извън ЕС, които във Франция са със статут на матуритетни, например сръбски или някои азиатски езици.Сега петицията е успяла да влезе в Европарламента, въпреки че има становище, че е недопустима, тъй като проблемите в образованието в ЕС се решават на двустранно ниво.Евродепутатът Светослав Малинов (ЕНП/ДСБ), който е и член на комисията по петициите, каза пред държавното радио, че ще подкрепи документа. Според него обсъждането на въпроса означава, че може да се стигне до някакъв вид специални изследвания, включително дали петицията да се вдигне на по-високо вино като съвет към комисията.\"Това трябва обаче да го решат нейните членове след дебат, а после трябва да се отправи искане за становище до Европейската комисия\", посочи той.Асоциацията на българските учители в чужбина е предложила на министъра на образованието въпросът с матурите на български език да влезе за обсъждане на заседание на министрите на образованието в ЕС по време на българското председателство. Все още няма отговор от министерството.", "date": "2017.10.12", "title": "ЕП ще разгледа петиция за статута на българския език"}
{"url": "https://news.bg/int-politics/tramp-i-matis-otrekoha-za-uvelichavane-na-yadreniya-arsenal.html", "text": "Президентът на САЩ Доналд Тръмп опроверга съобщението на NBC, че смята да увеличи десетократно американския ядрен потенциал, предадоха информационните агенции.На среща с канадския премиер Джъстин Трюдо президентът Тръмп заяви, че няма подобна необходимост. Той поясни, че просто би желал да види ядрения арсенал на САЩ в добро състояние.Министърът на отбраната Джеймс Матис също опроверга информацията.\"Разпространяването на такава погрешна информация е безотговорно\", коментира шефът на Пентагона.По-рано телевизия NBC съобщи, че през месец юли, по време на среща с високопоставени съветници по въпросите на сигурността, Тръмп е заявил, че ядреният арсенал на страната трябва да се увеличи десетократно.Информацията беше позована на трима души, присъствали на срещата.По думите им, изявлението на Тръмп е било реакция на схема, показваща намаляването на арсенала от 60-те години на миналия век досега.", "date": "2017.10.12", "title": "Тръмп и Матис отрекоха за увеличаване на ядрения арсенал "}
{"url": "https://news.bg/world/taynata-na-mona-liza.html", "text": "Дойче веле напомня най-популярните теории:\"Мона Лиза\" на Леонардо да Винчи не е обикновен портрет на жена. Легендарен е загадъчният ѝ поглед, който макар да е леко разфокусиран, сякаш непрекъснато ни следва. Жената на портрета няма нито мигли, нито вежди, облеклото ѝ е съвсем обикновено и в тъмни цветове, сякаш носи траур. Но защо тогава се усмихва?Голямата загадкаИзкуствоведите открай време спорят и за историята на картината. Най-популярна е теорията на Джорджо Вазари, биограф на Леонардо. Според нея художникът е портретирал Лиза ди Нолдо Герардини, съпруга на флорентинския търговец на коприна Франческо дел Джокондо, който поръчал портрета през 1503 година. Но Леонардо тъй и не го продал на търговеца - нещо много странно за онези времена, когато художниците са рисували главно по поръчка.Има и друга теория: хронистът Антонио де Беатис цитира твърдение на самия Леонардо, че е нарисувал картината по поръчка на друг свой меценат - Джулиано де Медичи. Беатис твърди, че на 10 октомври 1517 бил в ателието на Леонардо във френския град Амбоаз, където на посещение дошъл и приятел на Медичи - благородният кардинал Луиджи д\"Арагона. Според Беатис, Леонардо показал на кардинала три картини: портрети на Йоан Кръстител и на Света Ана, както и изображението на \"една флорентинска дама, рисувана по поръчение на Джулиано де Медичи\".И двете теории за произхода на \"Мона Лиза\" имат както последователи, така и противници сред изкуствоведите, поради което и до ден-днешен никой не може със сигурност да каже коя всъщност е била тази жена.Съществуват още многобройни версии за лицето, изобразено на портрета. Включително, че това е мъж, ако не и самият Леонардо. Ясно е едно: Леонардо явно много е държал на тази картина, защото никога не я е продал и през 1516 година я е взел със себе си във Франция. Малко преди смъртта му негов ученик продал \"Джокондата\" на френския кралски двор, откъдето тя по-късно била преместена в Лувъра. През 16 век картината е в частната колекция на френските крале. След Френска революция тя за известно време виси в спалнята на Наполеон, а от 1815 година е изложена в Лувъра.Перипетиите на \"Мона Лиза\"Впрочем, \"мона\" е често срещано в италианския език сливане на \"мадона\", което значи \"моята дама\", еквивалент на френското \"мадам\". Тоест, името на картината означава \"Мадам Лиза\". Алтернативното име \"Джоконда\" е женски род на Джокондо. На италиански обаче  означава също \"весел, жизнерадостен, жив\". С други думи, \"Джоконда\" може да се преведе и като \"весела жена\". Заради усмивката това име придобива двойно значение.За световната слава на \"Мона Лиза\" допринасят и многобройните ѝ перипетии. През 1911 я открадва един ломбардийски занаятчия, който иска да я върне в Италия. Арестуват го едва две години по-късно, когато се опитва да предаде картината на прочутата флорентинска галерия \"Уфици\". Завръщането ѝ в Париж предизвиква небивал наплив от посетители в Лувъра.През 1956 година са извършени цели две покушения върху картината. Най-напред неизвестен човек залива долната ѝ част с киселина, която нанася сериозни повреди на картината. После пък боливийски турист замеря \"Мона Лиза\" с камък. Оттогава картината се пази зад бронирано стъкло. Така тя остава невредима, когато през 2009 година една посетителка хвърля по нея чаша.Според реномирани изкуствоведи, картината е била представена публично за пръв път през октомври 1517 - тоест, точно преди 500 години.", "date": "2017.10.12", "title": "Тайната на Мона Лиза"}
{"url": "https://news.bg/disasters/21-dushi-sa-zaginali-pri-pozharite-v-kaliforniya.html", "text": "Жертвите на пожарите в Калифорния вече са 21, съобщават американските медии.По думите на шефа на калифорнийския департамент за горска и противопожарна охрана Кен Пимлот, броят на загиналите може да се окаже по-голям, тъй като стотици хора към момента се смятат за безследно изчезнали.Посочва се, че пожарите от последните дни са най-смъртоносните в историята на щата.По думите на Пимлот, предстои още дълга битка с огъня. Той допълва, че мащабите на стихията са последица от 5-годишното засушаване.На територията на Калифорния в момента горят 22 пожара. Унищожени са 69 хиляди хектара горски масиви, 3500 домове и други сгради.Евакуирани са 25 хиляди души.", "date": "2017.10.12", "title": "21 души са загинали при пожарите в Калифорния"}
{"url": "https://news.bg/int-politics/pase-prie-dokument-namekvasht-za-vrashtane-na-rusiya-v-asambleyata.html", "text": "Парламентарната асамблея на Съвета на Европа прие резолюция, с която се създават условия за връщането на руската делегация в ПАСЕ, предаде Дойче веле.В текста на резолюцията се призовава за провеждане на четвърти форум на високо ниво на Съвета на Европа. Отбелязва се, че ефективната му подготовка изисква съвместна работа на двата уставни органа на Съвета на Европа - ПАСЕ и Комитета на министрите, което предполага съвместимост на двата органа по отношение на участващите страни.\"Сега има несъответствие в състава на двата уставни органа: след незаконното анексиране на Крим от Руската федерация и последвалите от това санкции срещу руската парламентарна делегация, в продължение на три години Руската федерация участваше само в единия от двата уставни органа - Комитета на министрите.\" - се казва в документа.Напомня се, че на 30 юни 2017 г. Русия обяви, че прекратява вноските си в бюджета на Съвета на Европа \"до пълното и безусловно възстановяване на правомощията\" на руската делегация в ПАСЕ.Украинският представител в Съвета на Европа Дмитрий Кулеба коментира, че лобисти използват отказа на Русия да плаща вноски като аргумент да принудят организацията към отстъпки пред Москва.Дали реално ще се стигне до връщане на руската делегация ще стане ясно до началото на идната година.", "date": "2017.10.12", "title": "ПАСЕ прие документ, намекващ за връщане на Русия в асамблеята "}
{"url": "https://news.bg/regions/svarzvat-geo-milev-i-slatina-s-tretiya-lach-na-metroto.html", "text": "Метрото в София ще бъде разширено до кварталите \"Слатина\" и \"Гео Милев\". Това заяви пред Дарик шефът на \"Метрополитен\" инж. Стоян Братоев.Очаква се изграждането на новите връзки на метрото да започне в следващите 4 години. Според Братоев трасето на метрото ще бъде разширение на третия лъч, по който се работи в момента. Братоев допълва и че има проект за нови 7 километра линия, като тя ще бъде финансирана по ОП \"Транспорт\".По думите на Братоев още през месец февруари е било избрано трасето за връзката на метрото с квартал \"Слатина\". До квартала трябва да бъдат изградени общо 7 нови спирки.", "date": "2017.10.12", "title": "Свързват \"Гео Милев\" и \"Слатина\" с третия лъч на метрото"}
{"url": "https://news.bg/world/amerikanski-dron-e-ubil-britanskata-dzhihadistka-byalata-vdovitsa-v-siriya.html", "text": "Британската джихадистка Сали Джоунс, която вербува бойци онлайн за ИДИЛ, е убита в Сирия от американски дрон заедно с 12-годишния си син, съобщава \"Сън\", цитиран от \"Ройтерс\".Джоунс, която е от Южна Англия и се врече в исляма бе наречен \"Бялата вдовица\" от британската преса, след като съпругът ѝ Джинаид Хюсеин, също боец от ДАЕШ (Ислямска държава), беше убит от дрон през 2015 г.Позовавайки се на британски източник от разузнаването, който е информиран от свои колеги от САЩ, Джоунс и нейният син са били убити през юни близо до границата на Сирия с Ирак, докато се опитвали да избягат от Ракка.Ръководителите на разузнавателните служби на САЩ са цитирани, че не могат да бъдат 100% сигурни, че Джоунс е била убита, тъй като няма начин да възстановят ДНК от мястото, но са \"уверени\", че е мъртва.И друг път е съобщавано за убити бойци на ДАЕШ, които по-късно се появят отново.Джоунс, която преди джихадистките си дни е пяла в пънк банда, години е впечатлявала британската преса.Смята се, че е напуснала дома си в Чатъм, в южната част на Кент, през 2013 г., за да пътува до Сирия, където се жени за Хюсеин, с когото се е запознала онлайн.Тя е била активна като онлайн вербовчик и понякога е публикувала пропагандни послания в социалните медии, включително и снимка на себе си, облечена като монахиня и насочила пистолет към камерата.", "date": "2017.10.12", "title": "Американски дрон е убил британската джихадистка \"Бялата вдовица\" в Сирия"}
{"url": "https://news.bg/crime/postoyanen-arest-za-38-godishen-iznasilil-baba.html", "text": "Районният съд във Варна взе мярка за неотклонение \"задържане под стража\" за 38-годишния Енчо Д. Мъжът е обвинен за изнасилване на 77-годишна жена от Долен Чифлик.Енчо бил съсед на възрастната жена и често помагал на нея и мъжа й. Тя обаче овдовяла преди време.На 6 октомври вечерта жената гледала телевизия в дома си. Енчо влязъл в дома й и със сила я изнасилил.77-годишната жена се оплакала в полицията и Енчо бил арестуван за срок до 72 часа с постановление на прокурор от Районната прокуратура във Варна до произнасянето на съда по отношение на мярката му за неотклонение.Енчо е привлечен като обвиняем за съвкупление със сила и заплашване на 77-годишната жена. Ако бъде осъден, законът предвижда наказание лишаване от свобода от 2 до 8 години.", "date": "2017.10.12", "title": "Постоянен арест за 38-годишен, изнасилил баба"}
{"url": "https://news.bg/int-politics/nastoyavat-za-blizki-otnosheniya-mezhdu-germaniya-i-sasht-vapreki-tramp.html", "text": "Няколко водещи германски експерти по външна политика призовават новото германско правителство да не се отвръща от САЩ въпреки едностранната позиция на американския президент Доналд Тръмп за поставянето на интересите на Америка на първо място, съобщава \"Асошиейтед прес\".Групата от водещи експерти е публикувала манифест в седмичника \"Цайт\", в който се изтъква, че \"успехът и сигурността на Германия и Европа се основава на системата\" на либералния международен ред и многостранните институции, които Тръмп поставя под въпрос из основи със своята националистическа политика, основана на силата.Те пишат, че заради настоящия курс на Америка, Германия, която наскоро проведе парламентарни избори и все още е в процес на сформиране на ново правителство, и Европейският съюз имат по-голяма отговорност от когато и да било преди да запазят и укрепят международната система, която в дългосрочен план трябва да включва САЩ.", "date": "2017.10.12", "title": "Настояват за близки отношения между Германия и САЩ въпреки Тръмп"}
{"url": "https://news.bg/world/zemetresenie-razlyulya-gratskiya-arhipelag-v-egeysko-more.html", "text": "Земетресение в Егейско море разлюля Гърция. Трусът е бил с магнитуд от 5.1 по скалата на Рихтер.Земетресението е било вчера вечерта, 11 октомври, около 23 часа местно време. По информация на Европейския сеизмологичен център трусът е бил на 7 километра дълбочина.Земетресението е усетено силно в столицата на южната ни съседка. Епицентърът на труса е в морето, в района на архипелага Споради - на 32 километра източно от Патитирион, на 89 километра североизточно от Халкида и на 132 километра северно от Атина.Няма данни за пострадали хора.", "date": "2017.10.12", "title": "Земетресение разлюля гръцкия архипелаг в Егейско море"}
{"url": "https://news.bg/health/nikoy-ne-znae-kolko-sa-bolnite-ot-glaukoma-balgari.html", "text": "По данни на Националния център по обществено здраве и анализи (НЦОЗА) в България има над 2700 болни с ТЕЛК за очни болести - частично или напълно ослепели. Не всички са от глаукома, но заболяването е втората причина за слепота в света.В Европа 13% от слепите са болни от глаукома, в България няма точни проучвания, обясниха офталмолози по време на пресконференция в БТА по повод Световния ден на зрението, който се чества втория четвъртък от октомври. Лекарите посочиха, че един очен преглед излиза 16 лева, а при диспансеризация от НЗОК плащат по 20 лева на пациент.Офталмолозите искат да създадат програма за диагностика и лечение на глаукомата, да има повече безплатни прегледи и лекарствата да се реинбурсират, защото са доста скъпи.Хората по-често да измерват очното си налягане. С този съвет се обърнаха лекарите, като обясниха и че първичната глаукома идва след 40-годишна възраст. Застрашени от глаукома са хора, болни от вътрешни заболявания - хипертония, диабет, бъбречни, неврологични болести. При постъпване на такъв пациент в болница той задължително минава на преглед от офталмолог. Около 50% от пациенти в болница, минават на преглед и през офталмолог, уточни Лъчезар Войнов - национален консултант по очни болести.Освен хипертониците, с риск да развият глаукома са и хората с ниско кръвно налягане. Внимаваме с какво лекуваме пациентите, заяви проф. Ива Петкова и обърна внимание да няма противопоказания на локалното лечение на очите с общата терапия. Хората над 40-годишна възраст трябва редовно да ходят на очен лекар, съветват лекарите.Според лекарите е необходимо роднините на заболели от глаукома да се прегледат, защото също има риск да заболеят.", "date": "2017.10.12", "title": "Никой не знае колко са болните от глаукома българи"}
{"url": "https://news.bg/world/germaniya-udalzhi-deystvieto-na-granichniya-si-kontrol-s-6-mesetsa.html", "text": "Германското правителство заяви, че ще удължи контрола върху паспортите по някои от националните си граници за още шест месеца, считано от ноември, съобщава АП.Германският вътрешен министър Томас де Майзиер коментира, че властите ще продължат да извършват контрол по германско-австрийската граница и при полети, идващи от Гърция.Де Майзиер допълва, че контролът ще продължи заради \"значителна нелегална миграция\" и повишената опасност за сигурността в Европа след атаките през последните години.Германия е част от европейската Шенгенска зона, която обикновено позволява безвизово пътуване без контрол на паспорта. Първоначално въведоха паспортен контрол преди две години, когато десетки хиляди мигранти пристигнаха в Германия от Австрия.Де Майзиер е информирал европейските партньори на страната за намеренията на Германия.", "date": "2017.10.12", "title": "Германия удължи действието на граничния си контрол с 6 месеца"}
{"url": "https://news.bg/world/kndr-prizova-sasht-da-si-uredyat-smetkite-s-ognena-gradushka-a-ne-s-dumi.html", "text": "Външният министър на Северна Корея описа ядрените оръжия на страната като \"меч на справедливостта\", информира ТАСС.Ядреното оръжие е \"меч на справедливостта\", изтъкна Ри Йон-хо.Той обвини американския президент Доналд Тръмп, че \"запали фитила на войната\" с изнесената през септември реч пред ООН.Според него ядрените оръжия на КНДР представляват възпираща сила, която защитава държавата от САЩ.По думите му стратегическите сили на Северна Корея имат \"неизчерпаема сила, която няма да остави агресивна държава като САЩ ненаказана\".Ри Йон-хо отиде по-далеч, отбелязвайки, че армията и народът на Северна Корея настояват за уреждане на сметките със САЩ с \"огнена градушка, а не с думи\".", "date": "2017.10.12", "title": "КНДР призова САЩ да си уредят сметките с „огнена градушка, а не с думи”"}
{"url": "https://news.bg/bulgaria/desetoklasnitsite-mogat-da-kandidatstvat-za-prilozhen-programist.html", "text": "Учениците в X клас вече могат да кандидатстват за обучение по новата професия \"Приложен програмист\". Обучението се случва по Националната програма \"Обучение за ИТ кариера\".става с входящ тест за допускане на регистрираните кандидати, който ще се проведе на 11-12 ноември 2017 г. Системата ще е отворена за 48 часа, а тестът трябва да се направи в рамките на 1 час. На този принцип ще се сформират и групите.Ученици от всички области на страната могат да кандидатстват за обучението. Изключение правят само тези, които се обучават по професии от направлението \"Компютърни науки\".Всички завършили тригодишното обучение ще получат професионалната квалификация \"Приложен програмист\".Обучението ще е в 5 училища-центрове - към МГ \"Акад. Кирил Попов\" и Пловдивски университет \"Паисий Хилендарски\", Професионална гимназия по компютърни технологии и системи в Правец и Технически университет - София, Технологично училище \"Електронни системи\" и Технически Университет - София, Професионална гимназия по електротехника и електроника \"Апостол Арнаудов\" в Русе и Русенски университет \"Ангел Кънчев\", към Професионална гимназия по електротехника и електроника \"К. Фотинов\" и Университет \"Проф. д-р Асен Златаров\" в Бургас.Обучението е напълно безплатно за учениците, а тези от тях, които живеят в населено място по-далеч от центровете ще получат финансиране за разходите си за транспорт и храна.Учебният процес ще е по нови учебни планове и програми, съобразени с научните достижения в областта на информационните технологии.Лекциите и упражненията ще се провеждат в свободно от учебните часове време, както и в почивните дни.Министерството на образованието и науката си партнира по програмата с БАСКОМ - Българска асоциация на софтуерните компании, БАИТ - Българска асоциация за информационни технологии, ИКТ Клъстер - Клъстер информационни и комуникационни технологии и компании от бранша, и Българската аутсорсинг асоциация.", "date": "2017.10.12", "title": "Десетокласниците могат да кандидатстват за \"Приложен програмист\""}
{"url": "https://news.bg/disasters/desetki-zaginali-i-izcheznali-sled-tezhki-navodneniya-i-svlachishta-vav-vietnam.html", "text": "Най-малко 37 души са загинали и още 40 души се водят за изчезнали, след като наводнения и свлачища опустошиха северните и централните части на Виетнам, съобщиха местните власти, цитирани от \"Франс прес\".Проливни дъждове заляха обширни територии от страната през тази седмица, като северната провинция Хоа Бин беше най-тежко засегната с 11 жертви и 21 изчезнали.\"Мобилизираме всички сили за издирване на изчезналите хора\", изтъкна официално лице от службите за спешно реагиране.Най-малко 37 души са загинали в 6 провинции, уточниха властите, докато властите се опитват да открият десетките хора, които са изчезнали.Журналист от Виетнамската новинарска агенция е бил отнесен, след като преливаща река заляла мост в северната провинция Йен Баи вчера. Властите все още го издирват.Кадри, излъчени по държавните медии, показаха хора, газещи в дълбоки води и територии, унищожени от свлачища в няколко района.Най-малко 18 души са били погребани в свлачище през нощта в провинция Хоа Бин, като 15 души все още се водят за изчезнали.Ужасен жител описа тежко наводняване в други части на провинцията, където е обявено извънредно положение.Осем души са загинали в провинциите Нге Ан и Тан Хоа, докато стотици войници и паравоенни са били изпратени да проведат спасителни операции.Виетнам беше тежко засегнат от лошо време през тази година. През септември тайфунът \"Доксури\" удари централните части на Виетнам, като загинаха 11 души и бяха разрушени хиляди имоти.Близо 170 души са загинали или се водят за изчезнали заради природни бедствия през тази година, които причиниха щети в размер на 36 млн. долара.", "date": "2017.10.12", "title": "Десетки загинали и изчезнали след тежки наводнения и свлачища във Виетнам"}
{"url": "https://news.bg/regions/kashtata-na-spirka-vishneva-e-opasna-i-ne-se-remontira.html", "text": "Три месеца след пожара, който възникна в емблематичната къща на спирка \"Вишнева\", къщата все още не е ремонтирана. Постройката застрашава и здравето на хората, които преминават покрай нея, съобщи bTV.Освен за здравето си, местните жители се притесняват и че историческата постройка не се ремонтира.Припомняме, на 19 юли пожар обхвана покрива и част от конструкцията на сградата. След разследване беше установено, че пожарът е възникнал от умишлено запалена кофа в близост до къщата.Ремонтът на къщата все още не е започнал - извършени са само укрепителни действия. Въпреки това обаче от къщата се виждат опасни отломки и изгорели греди, които създават предпоставки за инцидент. Покривът на сградата е покрит с найлон, под който се виждат огромни дупки.По думите на Андрей Зографски от \"Спаси София\" къщата може всеки момент да се срути. От столичния електротранспорт обаче са на мнение, че не съществува опасност къщата да се срути.Стана ясно и че вече има сключен договор за проектиране на основен ремонт на къщата. Предстои проектирането на ремонта и съгласуването му с Министерството на културата. До тогава къщата на спирка \"Вишнева\" ще тъне в разруха.", "date": "2017.10.12", "title": "Къщата на спирка \"Вишнева\" е опасна и не се ремонтира"}
{"url": "https://news.bg/int-politics/makron-predprie-vtorata-stapka-ot-trudovite-si-reformi.html", "text": "Френският президент Еманюел Макрон предприема втората стъпка от акцията си за преосмисляне на френското трудово право, съсредоточавайки се върху обезщетенията за безработица и професионалното обучение, съобщава \"Асошиейтед прес\".Макрон се среща днес с основните съюзи на работниците и работодателите, за да започне преговори, които ще продължат в продължение на месеци. Обсъжданията идват, докато работниците все още протестират срещу първия набор от мерки, подписани от Макрон през миналия месец, целящи улесняването на фирмите да наемат и уволняват служители.Правителството сега иска да увеличи помощите за безработни до независими предприемачи, фермери и търговци, които фалират.Служителите, които доброволно напускат, също биха имали право на обезщетения за безработица при строги условия, за да се насърчат работниците да сменят работата си по-лесно.Правителството също така иска да реформира начина, по който се финансират помощите, и да помогне на безработните да придобият нови умения, необходими в бързо променящата се глобална икономика.", "date": "2017.10.12", "title": "Макрон предприе втората стъпка от трудовите си реформи"}
{"url": "https://news.bg/world/erdogan-turtsiya-ne-zavisi-ot-sasht.html", "text": "Турция не зависи от САЩ. Това заяви турският лидер Реджеп Ердоган, цитиран от световни агенции.Неприемливо е, ако САЩ искат да се откажат от стратегическото партньорство заради казуса около американския посланик Джон Бас, смята Ердоган.Посланикът е отговорен за кризата, подчерта турският държавен глава и поясни, че правителството му не е зависимо от САЩ.Коментарът на Ердоган идва след разпространението на информация, че делегация от Вашингтон ще пристигне в Анкара в опит да се разреши дипломатическият спор.Според турския държавен глава Вашингтон \"жертва\" отношенията си с Анкара.\"\", каза Ердоган пред местни управители в Анкара.Вицепремиерът Бекир Боздаг заяви, че двете страни са се съгласили да работят заедно.През уикенда САЩ обявиха, че всички дипломатически мисии в Турция временно ще прекратят визовите услуги за \"оценка на ангажимента на Турция\" по охраната на американската мисия. Анкара предприе реципрочни действия. Вашингтон взе решението след задържането на американско дипломатическо лице от турските власти.", "date": "2017.10.12", "title": "Ердоган: Турция не зависи от САЩ"}
{"url": "https://news.bg/politics/pochti-gotovi-sa-zalite-za-predsedatelstvoto-ni-ustanovi-proverka.html", "text": "Изненадваща проверка на Националния дворец на културата направи министър Боил Банов, съобщиха от Министерския съвет. Залите, които ще приемат министри, делегати, служители и журналисти, са в довършителна фаза.Зала 3 и прилежащите й 3.1 и 3.2, в които са предвидени основните събития от Българското Председателство на Европейския съвет, са почти готови. Те трябва да се обзаведат и да се тестват системите.В Зала 10, в която ще заседават държавните и правителствени ръководители на страните членки на ЕС, се прокарват инсталациите и системите за сигурност, докато в зали 7, 8 и 9 основните строително-монтажни работи са изпълнени.В зала 6, фоайетата и кабинетите около нея, където ще се помещава Международният пресцентър, продължават ремонтните дейности. Всички фоайета, включени в обхвата на ремонта, са готови. Терасите са с нова хидроизолация и настилки.Освен подготовката на сградата за Председателството в НДК тече и активна културна програма. До края на годината се очаква да се случат над 100 събития под покрива на НДК. Билетният център и културните пространства - ДНК, \"Перото\", Театър \"Азарян\" и зала \"42\" работят.Припомняме, споровете за ремонта на НДК станаха причина за уволнението на бившия директор на Двореца на културата. На 26 юни 2017 г., понеделник  изпълнителния директор на НДК Мирослав Боршош. Във вторник .От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  за нарушения с бюджетни пари, отпуснати на НДК, а на 19 юли прокуратурата обвини Боршош за нецелесъобразно изразходване на средства. ", "date": "2017.10.12", "title": "Почти готови са залите за председателството ни, установи проверка"}
{"url": "https://news.bg/health/balgariya-e-na-krastopat-mezhdu-dve-hiv-epidemii.html", "text": "България е на кръстопът между две ХИВ епидемии - тази сред мъжете в Централна и Западна Европа, които правят секс с други мъже, и тази сред инжекционно употребяващите наркотици в Източна Европа и Централна Азия.Това стана ясно по време на практически семинар на тема \"Сътрудничество между общините и гражданското общество: модели и реалност\", който е част проекта \"Ускорен отговор срещу ХИВ/СПИН и туберкулоза сред ключовите общности в градовете от Източна Европа и Централна Азия\".Провеждането на семинара има за цел да се подпомогнат участниците от общински структури и неправителствени организации за съвместното анализиране на настоящите практики и нужди по отношение на взаимното сътрудничество. Във форума се включиха представители от четирите ресорни дирекции на Столична община - \"Здравеопазване\", \"Социални услуги за деца и възрастни\", \"Сигурност\" и \"Превенция, интеграция, спорт и туризъм\", а Министерството на труда и социалната политика участва с двама експерти от дирекция \"Социално подпомогане\".Според изводите от семинара в страната ни има сравнително ниско ниво на разпространение на ХИВ. Това обаче не оправдавало намаляването на дейностите по \"Превенция и контрол на ХИВ/СПИН\" през изминалата 2016 година. Намаляването на превенцията е резултирало в намалени стойности на индикаторите - наблюдава се по-малък брой индивидуални клиенти, следователно и по-нисък обхват на превенционните услуги.По-слабата превенция крие огромен риск от нарастване броя на ХИВ-позитивните лица, според участниците във форума. В страната ни нямало и работещо НПО, което да търси тези хора.От 2012 до 2016 година в България са регистрирани 1 001 случая на ХИВ, от които 422 в София. С приключването на дейността на организациите, подполучатели по \"\" през месец май, е възможно у нас да се разгърне скрита епидемия сред уязвимите общности.По време на срещата участниците стигнаха до извода, че оценката за размера на таргетните популации в София следва да се актуализира. Новорегистрираните с ХИВ случаи при мъжете, които правят секс с мъже, нарастват и тази група следва да се обхване приоритетно с интервенции.", "date": "2017.10.12", "title": "България е на кръстопът между две ХИВ епидемии "}
{"url": "https://news.bg/world/tramp-hvali-pakistan-sled-osvobozhdavaneto-na-amerikansko-semeystvo-pleneno-predi-5-g.html", "text": "Американка, нейният канадски съпруг и трите им деца са освободени след петгодишно пленничество в Афганистан. Това заявиха американски и пакистански представители, цитирани от АП.Американски източници поясниха, че Пакистан е подсигурил освобождаването на Кейтлин Колман от Стюартстаун, Пенсилвания, и на съпруга й Джошуа Бойл, които са били отвлечени от групата \"Хакани\" от Пакистан преди пет години, докато са пътували в Афганистан.Колман е била бременна при пленяването й. Двойката има три деца. Всички са освободени, добавиха американските представители.Източник от службите на САЩ похвали Исламабад за решаващата помощ при освобождаването на семейството и описа сътрудничеството като важна стъпка в правилната посока за американско-пакистанските отношения.Вашингтон отдавна критикува Пакистан, че не се справя с терористични организации като \"Хакани\", които стоят зад много нападения срещу американски и съюзнически сили в Афганистан.Пакистанската армия обяви в съобщение, че американските разузнавателни агенции са следили заложниците и са открили, че са вкарани в Пакистан на 11 октомври.Всички заложници са здрави и в безопасност, поясни армията и допълни, че пътуват към САЩ.Семейството е обикаляло Централна Азия през 2012 г. Преди Афганистан то посетило Русия, Казахстан, Таджикистан и Киргизстан.Родителите на Колман изгубили контакт след 8 октомври 2012 г.През 2013 г. двойката се появява на две видеа, на които моли американското правителство да ги освободи от талибаните.Президентът на САЩ Доналд Тръмп похвали Пакистан за помощта при освобождаването на семейството. Според него днешното развитие е \"положителен момент\" в отношенията между двете държави.", "date": "2017.10.12", "title": "Тръмп хвали Пакистан след освобождаването на американско семейство, пленено преди 5 г. "}
{"url": "https://news.bg/crime/gdbop-distsiplinirala-siviya-sektor.html", "text": "Биреният бранш е най-легалният. Това стана ясно по време на временната комисия в Народното събрание за борба с контрабандата, на която бяха изслушани представители на службите.Шефът на ГДБОП Ивайло Спиридонов отчете щети от контрабанда за 35 милиона лева и 91 000 евро. С тези средства се финансира сивата икономиката и организираната престъпност.Контрабандни цигари внасяме от съседките ни Гърция, Турция и Македония. През тази година антимафиотите констатират намалена контрабанда от Турция. Основният внос идвал от Гърция и Македония. Стоката се пласирала в малки магазини в ромските махали.В Испания, Австрия и Унгария са \"хванати\" 16 фабрики за нелегални цигари с българско участие. На 7% е спаднала търговията с нелегални цигари, стана ясно от думите на Ивайло Спиридонов.Девет широкомащабни операции за нелегални горива е направила ГДБОП. Над 400 обекта за съхранение на гориво са инспектирани от антимафиотите. 55% от проверените обекти са запечатани.Хакери от Македония и България . Групата обаче е разбита.С над 100% е завишен приходът от ДДС на контролираните от службите обекти. Има дисциплинаране на сивия сектор, отчитат като цяло от ГДБОП.Задържали са шест тона вино и солидни тонове спиртни напитки. Шефът на Национална полиция Христо Терзийски обясни, че 5 876 424 къса контрабандни цигари са хванати до 9 октомври 2017 година.33 900 литра нелегални високо алкохолни напитки са заловени през 2016 година. Заместник-председателят на ДАНС Николай Ненков на свой ред изтъкна, че 154 информационно-аналитични справки са дадени на останалите органи в сферата на контрабандните стоки. 21 специализирани операции са извършени от 2016 до момента, като щетите са възлизат за над 100 милиона лева, каза Нанков.Той отчете добрата работа с останалите институции. Сива търговия се осъществява през интернет, стана ясно още от думите му. Изнесените доклади впечатлиха социалиста Стефан Бурджиев. Стана ясно, че държавата е на мястото си, похвали той службите за акциите. Това втрещи съпартиеца му Драгомир Стойнев. Ще се разберем после, пошегува се той с неочакваната похвала за кабинета \"Борисов-3\", дошла от страна на червената опозиция.", "date": "2017.10.12", "title": "ГДБОП дисциплинирала сивия сектор"}
{"url": "https://news.bg/crime/uslovni-prisadi-za-dvama-lihvari-preprali-nad-100-hil-leva.html", "text": "Условни присъди получиха двама обвиняеми за лихварство и пране на пари, съобщиха от Плевенската окръжна прокуратура.Иво А. и Милен Н. се признаха за виновни за това, че за периода от 01 януари 2006 г. до 31 декември 2009 г. в градовете Гулянци и Плевен заедно са извършвали банкови сделки. Двамата предоставяли кредити без да имат специално разрешително за подобна дейност. Срещу отпуснатия заем искали 10% месечна лихва. Те дали заеми на 13 души за общо 211 200 лева.Иво А. се призна за виновен и по повдигнато му обвинение за това, че от неустановен ден до 14 януари 2015 г. в Плевен държал огнестрелно оръжие - сигнално-газов пистолет \"IDEAL BLACK\", 9 мм, с пълнител, преработен в боен. Той имал и боеприпаси за огнестрелно оръжие - 6 патрона, без да има за това надлежно разрешение.Третото обвинение, по което е осъден Иво А., е за това, че между 21 декември 2007 г. -12 февруари 2013 г. в Плевен е направил имуществени сделки за 102 323 лева, което е обект на \"пране на пари\". Иво А. е знаел, че то е придобито от него и другия обвиняем чрез престъпление. Той е осъден на три години лишаване от свобода, отложено с пет години изпитателен срок и глоба 5000 лева и да заплати в полза на държавата 102 323 лв. - равностойността на липсващия предмет на престъплението.На Милен Н. е наложено наказание две години лишаване от свобода с тригодишен изпитателен срок и конфискация на една втора от имуществото на дееца - три поземлени имота в землището на село Сомовит. Сключените споразумения имат последици на влезли в сила присъди.", "date": "2017.10.12", "title": "Условни присъди за двама лихвари, \"препрали\" над 100 хил. лева"}
{"url": "https://news.bg/world/balgari-izpolzvat-barzi-sreshti-za-da-se-opoznayat-s-imigranti.html", "text": "Българи използваха така наречените \"бързи срещи\" (Speed Dating), за да общуват с имигранти с цел насърчаване разбирателството и интегрирането на бежанци, съобщава Ройтерс в репортаж.Кратките срещи, продължаващи по едва 30 секунди, се проведоха в социален център в българската столица София. Местните жители стояха от една страна, а срещу тях имигранти предимно от Сирия, Афганистан и други, раздирани от войни държави.Бързите срещи, на които участниците за няколко секунди споделяха мечтите и историите си, свързани с любовта, болката и семейството, имат за цел започване на диалог между имигрантите и местното население, тъй като в ежедневието рядко могат да се срещнат при подобни обстоятелства.\"\", каза 26-годишният кюрд от Сирия Роди Намо, който е пристигнал в България през 2015 г.Българите също похвалиха бързите срещи, както и традиционната близкоизточна кулинария и афганистанските танци.\"\", заяви Милка Бочева, която има онлайн бизнес. \"\", добави тя.Ройтерс отбелязва, че в България има значително мюсюлманско малцинство, около 12% сред 7,1 милиона предимно християни. Въпреки това голяма част от населението се безпокои от бежанците и мигрантите.Намо, който се върнал в България след кратък престой в Германия, вярва, че мненията започват да се променят.\"Реших да остана тук, това е моята страна. Ще докарам и семейството си\", добави той.", "date": "2017.10.12", "title": "Българи използват „бързи срещи”, за да се опознаят с имигранти"}
