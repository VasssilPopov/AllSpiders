{"url": "https://news.bg/world/sergey-skripal-e-otroven-ot-rusnatsi.html", "text": "Нервнопаралитичното вещество, използвано срещу бившия руски таен агент Сергей Скрипал, е идентифицирано от британския военен център Портън Даун като разработено в Русия вещество от военен тип, заяви премиерът Тереза Мей.През последните години лабораторията е участвала в научноизследователската програма за вируса Ебола и в борбата с епидемията в Сиера Леоне от 2013 г. Тя също така е изследвала използването на химически оръжия в сирийския конфликт, по-специално газа зарин.", "date": "2018.03.12", "title": "Сергей Скрипал е отровен от руснаци"}
{"url": "https://news.bg/world/putin-london-parvo-da-izyasni-sluchaya-za-otroveniya-shpionin-predi-da-razgovarya-s-nas.html", "text": "Великобритания трябва да изясни случая с отровения шпионин преди да разговаря с Москва.Така отговори руският лидер Владимир Путин на въпрос на журналист на БиБиСи по време на посещение в Краснодар, информират руски медии и \"Ройтерс\".66-годишният Скрипал и 33-годишната му дъщеря Юлия се намират в критично състояние от 4 март, когато бяха открити в безсъзнание на обществена пейка пред търговски център в английския град Солсбъри в неделя.Стигнете до края на нещата и тогава ще обсъдим това, отговори Путин.Руският лидер подчерта, че е в региона да се занимава с въпроси, свързани със селското стопанство, а не с международен шпионаж.В същото време във Великобритания се провежда заседание на Националния съвет за сигурност. Според медии след заседанието британският премиер Тереза Мей ще обвини Москва за атаката срещу агента.", "date": "2018.03.12", "title": "Путин: Лондон първо да изясни случая за отровения шпионин преди да разговаря с нас"}
{"url": "https://news.bg/regions/obviniha-shofyora-pregazil-zhena-v-tarnava.html", "text": "Шофьорът, който на 12 февруари прегази млада жена в село Търнава, област Враца, е обвинен.19-годишният шофьор управляваше лек автомобил \"Пежо 405\".Когато стана инцидента близки на починалата дори излязоха на протести, тъй като не вярваха органите да си свършат работата и имаха подозрения, че шофьорът ще бъде прикрит заради свои връзки.Припомняме,  да се ръководи от Окръжна прокуратура - София, за да се избегнат всякакви съмнения в обективността на разследванетоСпоред разследването Пламен Г. от с. Търнава е нарушил правилата за движение по пътищата и по непредпазливост е причинил смъртта на М.Х.Той е шофирал след употреба на наркотични вещества - тетрохидроканабинол, установено с химическа експертиза.Пламен Г. от с. Търнава е обвинен за престъпление по чл.343 ал.3, предл.2-ро, б. \"б\", вр.ал.1 б. \"в\", вр.чл.342 ал.1 пр.3 от НК и му е взета мярка за неотклонение \"Гаранция\" в размер на 5 хиляди лева.Разследването продължава.", "date": "2018.03.12", "title": "Обвиниха шофьора, прегазил жена в Търнава"}
{"url": "https://news.bg/world/podozritelen-paket-v-britanskiya-parlament-prati-dvama-v-bolnitsa.html", "text": "Двама души са хоспитализирани след откриването на \"подозрителен пакет\" в британския парламент, съобщиха от полицията, цитирана от АФП.Лондонската полиция разследва \"подозрително вещество\" в парламента на страната. Членове на двете камари са евакуирани от сградите Norman Shaw, каза говорител на законодателния орган.Според разпространяваната информация подозрителното вещество е доставено с пакет.Като предпазна мярка двама души са хоспитализирани.Парламентът не е евакуиран, образуван е кордон около района.По-късно говорителят на парламента увери, че веществото не представлява риск.Информацията за инцидента идва на фона на провеждащото се в държавата заседание на Националния съвет за сигурност. Според медии след заседанието британският премиер Тереза Мей ще обвини Москва за атаката срещу агента.66-годишният Скрипал и 33-годишната му дъщеря Юлия се намират в критично състояние от 4 март, когато бяха открити в безсъзнание на обществена пейка пред търговски център в английския град Солсбъри в неделя.", "date": "2018.03.12", "title": "Подозрителен пакет в британския парламент прати двама в болница"}
{"url": "https://news.bg/crime/yazovirite-v-hayredin-imat-dostatachno-pari-za-remont.html", "text": "Ремонтът на язовирите \"Рогозен 1\" и \"Бързина\" трябва да се вместят в сумата, която правителството отпусна на община Хайредин в събота. Разходите не трябва да надвишат 3-те млн. лв. отпуснати в събота. Това стана ясно от думите на министъра на регионалното развитие и благоустройството Николай Нанков.Нанков заедно с министъра на информационните технологии и съобщенията Ивайло Московски, областния управител на Враца Малина Николова и кмета на Хайредин Тодор Алексиев извърши проверка на място на възстановителните дейности по водоемите.Регионалният министър похвали областния управител и кмета на Хайредин за бързите действия, заради които не се допусна създаването на кризисна ситуация.Нанков изтъкна, че към момента по двата язовира могат да се изпълняват само аварийни работи. За планов ремонт ще може да се говори след като се актуализират проектите и количествено-стойностните сметки за тяхната реализация. Това може да стане през летните месеци, когато водата в двата язовира намалее.Тогава ще се ремонтират преливника на язовир \"Рогозен 1\" и стената на язовир \"Бързина\".Сифони изпомпват водата от \"Рогозен 1\" в момента. Риск за населението на близките села вече няма. Въпреки това максимално бързо трябва да започнат ремонтите на преливника, за да предотвратим ситуации в бъдеще, обясни Николай Нанков.Климатичните промени ще доведат до такива събития все по-често, коментира регионалният министър.По думите на министър Ивайло Московски стана ясно, че вече е осигурена нужната механизация за възстановяване на преливника.Изгражда се пътят, който ще позволи на машините да достигнат до язовира. Когато се осигури достъп до \"Рогозен 1\", незабавно ще се предприемат действия за по-бързото му възстановяване, коментира Московски.Наложени ще бъдат и бетонови траверси по дъното му, което ще укрепи целия преливник и ще спомогне да не се свлича земна маса. Паралелно се работи по административните процедури, за да бъдат спазени всички законови изисквания, информира Московски.", "date": "2018.03.12", "title": "Язовирите в Хайредин имат достатъчно пари за ремонт"}
{"url": "https://news.bg/politics/balgariya-tseni-usiliyata-za-ukrepvane-na-mira-na-koreyskiya-poluostrov.html", "text": "България високо цени позитивния диалог между Република Корея (Южна Корея) и Корейската народно-демократична република (КНДР) и усилията на двете държави за сближаване и укрепване на мира на Корейския полуостров. Това заяви президентът Румен Радев преди работна среща с посланици от държави от Азия в България. По думите на държавния глава принос за подобряването на отношенията на полуострова имат и двете държави.\"Току-що направихме снимка, на която сме заедно с посланиците на Република Корея и Корейската народно-демократична република, която според мен има исторически символизъм\", заяви още Румен Радев и добави, че международната общност трябва да подкрепи диалога за развитието на приятелски отношения между двете държави.Радев поздрави КНДР за отличната организация на Зимните олимпийски игри в Пьонгчанг и за успеха им да използват този повод като \"силен политически инструмент\" за насърчаването на диалога между братските народи.Президентът посочи и че оценява високо резултатите от , който беше у нас през есента на 2017 година. \"Имахме много ползотворни разговори за развитие на двустранното партньорство в много сфери - индустрия, инвестиции, търговия, информационни технологии, автомобилостроене, туризъм, наука и образование и трябва да работим за реализирането на този потенциал\", посочи Радев. Той поднови поканата си към своя колега президента на Република Корея Мун Дже-ин да посети страната ни.", "date": "2018.03.12", "title": "България цени усилията за укрепване на мира на Корейския полуостров"}
{"url": "https://news.bg/world/tramp-novi-masovi-strelbi-v-uchilishtata-ako-ostanat-svobodni-zoni-ot-orazhie.html", "text": "Президентът на САЩ Доналд Тръмп обяви, че задължението училищата да са свободни зони от оръжие е \"открита покана\" за насилие и вероятни стрелби.\"\", написа Тръмп в \"Туитър\".По-рано той написа в социалната мрежа, че \"нещата се придвижват бързо\" относно законодателството за контрол над оръжията, но осъди липсата на политическа подкрепа.По думите му Белият дом ще подкрепи по-големи проверки на хората, които искат да закупят оръжие. Той също така каза, че аксесоарът bump-stock ще бъде забранен и част от учителите ще бъдат обучени да използват оръжие.Bump-stock e англоезичен жаргон, обозначаващ импровизиран способ за значително повишаване боевата скорострелност на полуавтоматично оръжие. Става въпрос за контрол на стрелковата постъпателност на движението на оръжието при откат и използването на този импулс за задействане на спусъка. Използва се само от няколко позиции на тялото (обикновено от тазобедрената област) и позволява да се произвежда непрецизна интензивна стрелба, сравнима с автоматичен откос.", "date": "2018.03.12", "title": "Тръмп: Нови масови стрелби в училищата, ако останат свободни зони от оръжие"}
{"url": "https://news.bg/crime/operatsiya-kolan-i-za-patnitsite-na-zadnite-sedalki.html", "text": "Пътните полицаи ще проверяват за поставени колани и пътниците на задните седалки. Глобата за непоставен колан е същата - 50 лв.Това обяви главен инспектор Росен Рапчев от Отдел \"Пътна полиция\" пред журналисти по повод стартиралата от днес полицейска акция \"Колан\".До края на седмицата тя ще се проведе както в България, така и във всички държави-членки на Европейската организация на службите за пътен контрол (TISPOL) в Европейския съюз. Рапчев уточни, че ще бъдат засилени всички полицейски действия, които да контролират и следят нарушителите. От миналата година има нови промени в Закона за движение по пътищата, според които са важни както отговорността на пасажера, така и тази на водача на автомобила.Главен инспектор Рапчев посочи, че по последни данни много български граждани, които се возят отпред слагат обезопасителни колани, но не е такъв процентът за тези, които се возят отзад на автомобилите. \"Всички в колата ще бъдат глобени, ако не са си поставили колан\", отсече главният инспектор.Полицията ще проверява и за обезопасителните системи за деца.Инспектор Росен Рапчев подчерта, че неизползването на такива система води до сериозен травматизъм при катастрофи. Рапчев заяви, че полицейските органи се надяват такива акции да имат възпитателен и по-дълготраен ефект.На въпрос дали и в автобусите трябва да се поставят колани, инспекторът обясни, че такива трябват да се поставят, но само ако има такива. Все още няма във всички автобуси такива технически средства.От цялата тази полицейска акция очакваме всички български граждани да се научат да използват обезопасителните системи за сигурност не само, когато има такива проверки, а постоянно, заяви още главен инспектор Рачев.По думите му всички пътни полицаи, които са свободни и имат готовност, ще участват в тази полицейска операция.", "date": "2018.03.12", "title": "Операция \"Колан\" и за пътниците на задните седалки"}
{"url": "https://news.bg/world/pedofili-nasilvali-1000-momicheta-v-angliya-40-g.html", "text": "Мрежа от педофили в Централна Англия е посегнала сексуално на 1000 момичета, като някои са на възраст 11 г., за период от четири десетилетия, пише вестник \"Съндей Мирър\", цитиран от \"Ройтерс\".Вестникът отбелязва, че това може да е една от най-бруталните групи с педофили в съвременната история на Обединеното кралство. Изданието отбелязва, че момичетата са били подлагани на бой и изнасилване.Позовавайки се на документи от местния съвет в Телфорд, \"Съндей Мирър\" пише, че социалните служби, учителите и социални служители са знаели за престъпленията, но не са информирали полицията.От местната полиция съобщиха, че \"изключително сериозно\" гледат на проблема, но представената от вестника информация не е нова и е от няколко случая, включително и операция през 2013 г.7 педофили са осъдени общо на 49 г. затвор.Вестникът допълва, че една ученичка е забременяла 6 пъти за 4 години.През 2014 г. разкрития шокираха Великобритания, след като стана ясно, че в град Родъръм 1 400 деца са били изнасилени от банди, в които предимно има азиатци. 8 от насилниците са осъдени през 2016 г.", "date": "2018.03.12", "title": "Педофили насилвали 1000 момичета в Англия 40 г."}
{"url": "https://news.bg/politics/shefat-na-etsb-gleda-pozitivno-na-zhelanieto-ni-za-chlenstvo-e-evrozonata.html", "text": "Шефът на Европейската централна банка (ЕЦБ) Марио Драги заяви, че гледа позитивно на желанието на страната ни да се присъедини към чакалнята на Еврозоната. Това стана ясно в хода на среща между Драги и лидера на европейските социалисти Сергей Станишев.Според управителя на ЕЦБ днес ситуацията в Еврозоната е различна. По думите му България би се присъединила към Еврозоната и към един на практика изграден Банков съюз. Затова Европейската банка иска да е напълно убедена в готовността на страната, както и в стабилността на банковата система у нас, преди да България да пристъпи към чакалнята.\"България изпълнява критериите за членство в Еврозоната и има желание да стартира този процес. Първата крачка е влизането в предверието - ERM II. През 2007 г. имахме подкрепата на всички държави-членки на ЕС, както и на ЕК и на ЕЦБ. Но заради инфлацията и натрупания дефицит по текущата сметка в резултат от големите чуждестранни инвестиции тогава се отложи решението за присъединяване на страната ни. Днес ситуацията е различна. България е готова, а изявлението на председателя на ЕК Жан-Клод Юнкер даде нова динамика на процеса. Време е в диалога между ЕЦБ и БНБ по-активно да се включи и правителството, а страната да се обедини около Национален план за приемането ни в Еврозоната.\", заяви от своя страна Станишев.След разговора Станишев заяви, че следващите крачки през валутния съюз са да се укрепи Банковият съюз, както и липсата на инвестиции да се адресира с конкретна инвестиционна стратегия, която да води до конвергенция на икономиките на държавите членки.\"ПЕС ще се бори за силен социален стълб в Еврозоната. През последните 4-5 години има близо 7 млн. нови работни места, но трябва да направим всичко възможно те да бъдат с добро заплащане, а не да водят бедност след себе си. Днес в ЕС все още има много хора, които работят, но въпреки това едвам свързват двата края и дори живеят под линията на бедността. ПЕС настоява минималното заплащане на труда да бъде над линията на бедността за всяка страна членка на ЕС, т.е. над 60% от средното заплащане в съответната страна\", категоричен бе Станишев.", "date": "2018.03.12", "title": "Шефът на ЕЦБ гледа позитивно на желанието ни за членство е Еврозоната"}
{"url": "https://news.bg/bulgaria/bchk-razdava-hranata-ot-programata-na-es.html", "text": "Българският червен кръст започна раздаването на продуктите от хранителната програма на ЕС. В изпълнение на Оперативната програма за храни и/или основно материално подпомагане по Фонда за европейско подпомагане на най-нуждаещите се лица (ФЕПНЛ) - План 2016, БЧК поетапно раздава индивидуални пакети на нуждаещите се. Общият брой на хората, които ще получат хранителни пакети е 331 485.Вече е открит пункт във Враца, а до края на седмицата, поетапно, ще бъдат отворени още 20 пункта в още 6 региона на страната. На страницата на БЧК може да бъде намерена повече информация за графика за раздаването. БЧК ще раздава пакетите до 4 май. Всички, които имат право, включени в списъците на АСП, ще получат по 16,320 кг от 7 вида хранителни продукти: леща - 7 кг; рибни консерви - 1,120 кг; грах - 3,200 кг; лютеница - 2 кг; доматено пюре - 0,800 кг; бисквити - 1,200 кг и мед - 1 кг .Категориите записани в списъците на Агенцията за социално подпомагане са:Общо 310 ще са пунктовете в цялата страна, където ще се извършва раздаването. Всеки, който има право ще получава хранителните продукти срещу подпис и документ за самоличност.", "date": "2018.03.12", "title": "БЧК раздава храната от програмата на ЕС"}
{"url": "https://news.bg/world/putin-pecheli-izborite-s-69-sochi-anketa.html", "text": "Президентът на Русия Владимир Путин остава в Кремъл с подкрепата на 69% от руснаците.Това става ясно от социологическо проучване на Всеруския център за изучаване на общественото мнение (ВЦИОМ) преди президентските избори в неделя, цитирано от АФП.Малко след като обяви кандидатурата си през декември 2017 г., Путин беше подкрепян от 77% от руснаците.\"\", каза шефът на центъра Валерий Фьодоров на пресконференция.Около 90% от хората, които са запознати с програмата на Путин, отбелязват, че я подкрепят, добави Фьодоров.Путин няма официална платформа, но обсъди бедността и екологични проблеми по време на обръщението си към парламента по-рано този месец.Той отказва да участва в телевизионните дебати с останалите седем кандидати и предизборните му клипове предимно са с архивни материали.Кандидатът на комунистите Павел Грудинин се очаква да завърши на втора позиция със 7 или 8%.Ултранационалистът Владимир Жириновски ще получи 5% подкрепа, докато за Ксения Собчак ще гласуват между 1 и 2%.Между 63 и 67% от имащите право на глас ще участват на изборите.", "date": "2018.03.12", "title": "Путин печели изборите с 69%, сочи анкета"}
{"url": "https://news.bg/crime/roga-na-blagorodni-eleni-otkriha-v-kashta-v-sozopol.html", "text": "Горски служители заловиха нелегални ловни трофеи в частен дом в село Индже войвода, община Созопол.При извършването на съвместна проверка от служители на Регионалната дирекция по горите в Бургас, Държавното горско стопанство - Ново Паничарево и Районното управление на МВР в Созопол органите установяват в частния дом 3 броя трофеи от благороден елен и 4 броя трофеи от сръндак. Ловните трофеи били без необходимите документи, доказващи законния им произход.Срещу собственика на дома са съставени 7 акта за нарушение на Закона за лова и опазване на дивеча. Трофеите са задържани и отнети в полза на държавата.", "date": "2018.03.12", "title": "Рога на благородни елени откриха в къща в Созопол"}
{"url": "https://news.bg/regions/patyat-smolyan-madan-ostava-zatvoren-zaradi-opasnost-ot-novo-svlachishte.html", "text": "Затвореният заради свлачище участък от пътя Смолян - Мадан в района на село Тикале остава затворен заради опасността от свличането на още скална маса. Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян - Фатово - Рудозем. Това стана ясно, след като председателят Агенция \"Пътна инфраструктура\" инж. Дончо Атанасов обсъди с водещи експерти геолози, хидрогеолози и проектанти възможните мерки, които може спешно да се предприемат в района на .Стана ясно, че активните свлачища могат да продължат. Разширява се и обхватът на срутището по дължината на пътя, като вече достига от 200-300 до 500 метра. \"Поради това пускането на движението през участъка е изключително опасно, тъй като рискът от падането на скални блокове е огромен\", категоричен е доц. Стойнев, ръководител на катедра \"Хидрология и инженерна геология\" в Минно-геоложкия университет. По думите му движението на колите ще принесе динамичен ефект върху свлачището и опасността от срутването на скални блокове ще нараства многократно.От своя страна Атанасов заяви, че се предприемат незабавни мерки, но движението по пътя не може да бъде възстановено, тъй като не може да се гарантира живота и здравето на хората, преминаващи през участъка. По думите му днес са поставени допълнителни пътни знаци, указващи че преминаването през зоната на срутището е забранено и изключително опасно. \"В постоянна връзка съм с областния управител и кмета на Смолян\", допълни Атанасов.", "date": "2018.03.12", "title": "Пътят Смолян-Мадан остава затворен заради опасност от ново свлачище"}
{"url": "https://news.bg/world/2017-ta-e-nay-smartonosnata-godina-za-detsata-v-siriyskata-voyna.html", "text": "2017-та е най-смъртоносната година за децата в сирийската война, алармират от УНИЦЕФ, пише \"Гардиън\".В доклад на агенцията се подчертава, че поколение сирийски деца са изправени пред психическа разруха и дори растяща заплаха. Детската смъртност е нараснала с 50% през миналата година, а броят на младите войници се е утроил от 2015 г.Според УНИЦЕФ 2017 г. е най-тежката година от войната за младите сирийци, като 910 деца са убити по време на конфликта.Данните подкопават твърденията, че войната, навлязла в осмата си година, губи сила.Повече от 13 милиона души в Сирия се нуждаят от хуманитарна помощ. Повечето от половината са деца. 6,1 милиона души са разселени в страната, от които 2,8 милиона деца. Данните от 2017 г. показват, че средно по 6 550 души са разселвани ежедневно в арабската държава.През първите месеци на 2018 г. има рязка ескалация на насилието в Идлиб, Източна Гута, предградие на Дамаск, и Африн до турската граница.По-рано днес стана ясно, че над 350 000 души са загинали от началото на конфликта в Сирия.", "date": "2018.03.12", "title": "2017-та е най-смъртоносната година за децата в сирийската война"}
{"url": "https://news.bg/crime/speshno-avariyno-ukrepvane-e-nuzhno-na-digite-vav-vidinsko.html", "text": "Предприемат спешен ремонт на компрометирания участък на дигата до моста при село Иново, Видинско. Спешни аварийни действия се предприемат и за стабилизиране на състоянието и за по-бързо оттичане на водите от наводнените земеделски площи по поречието на река Тимок до Брегово. Това заяви зам.-министърът на земеделието, храните и горите Атанас Добрев след инспекция на наводнените територии до двете селища.След като водата се оттече, ще бъде задействано обезщетението на собствениците, чиито земи са пострадали.Незабавната проверка беше извършена веднага след обявеното бедствено положение във Видинско. Проверката е извършена заедно с изпълнителния директор на \"Напоителни системи\" ЕАД Снежина Динева.Неотложни са спешните мерки във Видин и Брегово. Те трябва да бъдат незабавни, за да не бъдат допуснати допълнителни аварийни ситуации, застрашаващи здравето и имуществото на хората в района, зам.-мин. Добрев.Той обясни, че когато водата се оттече, Експертна комисия, създадена към Областна дирекция \"Земеделие\" ще обследва нанесените щети по земеделските земи, за да могат стопаните да бъдат обезщетени по съответния предвиден в законодателството ред.До село Иваново има пропукана дига на корекцията на река Делейнска, която е в близост до мост, преминаващ от Видин към Брегово, стана ясно по време на инспекцията. От пукнатата дига има пропускане на вода, която е преминала към земеделски земи в близост.Кметът на Община Видин Огнян Ценков обяви, че няма опасност за населението, но е наложително да се възстанови целостта на хидромелиоративните съоръжения при моста.\"Спешни действия са предприети още в неделя, 11 март. В района на Брегово при огледа на място установихме, че предприетите вчера действия за оширение на участък, през който да се оттича водата от залятата земеделска площ, вече дават ефект\", изтъкна Снежина Динева. Тя информира, че на този коригиран участък, водата вече се връща обратно в коритото на Тимок. Наблюдава се известно оттичане от сутринта.Според регионалния министър Николай Нанков няма място за притеснения за водата край Брегово. Водата е питейна и годна за битово използване, категоричен беше министъра.", "date": "2018.03.12", "title": "Спешно аварийно укрепване е нужно на дигите във Видинско"}
{"url": "https://news.bg/world/sasht-nameknaha-che-pak-mogat-da-udaryat-siriyskata-armiya.html", "text": "Посланикът на САЩ в ООН Ники Хейли предупреди, че ако Съветът за сигурност не предприеме действия по въпроса за Сирия, Вашингтон \"остава подготвен да предприеме действия, ако е необходимо\", както през миналата година, когато бомбардира военновъздушна база на сирийското правителство, информира \"Ройтерс\".\"\", каза тя пред Съвета за сигурност на ООН. \"\", подчерта Хейли.САЩ призоваха Съвета за сигурност на ООН да поиска незабавно 30-дневно прекратяване на огъня в Дамаск и Източна Гута, където сирийските сили, подкрепяни от Русия и Иран, бомбардират \"терористични\" групи.На 24 февруари Съветът за сигурност прие резолюция за 30-дневно прекратяване на огъня в Сирия. Русия обяви, че съветът не може да налага спиране на огъня без споразумение между враждуващите страни.Генералният секретар на ООН Антонио Гутериш говори пред съвета за прилагането на резолюцията.Той подчерта, че насилието не е прекратено, особено в Източна Гута, Африн, части от Идлиб и Дамаск.", "date": "2018.03.12", "title": "САЩ намекнаха, че пак могат да ударят сирийската армия"}
{"url": "https://news.bg/int-politics/rusiya-se-hvali-raketata-kinzhal-mozhe-da-potapya-samoletonosachi.html", "text": "Заместник-министърът на отбраната на Русия Юрий Борисов даде нови подробности за новата свръхзвукова ракета \"Кинжал\", разкрита наскоро от руския президент Владимир Путин в реч пред горната камара на парламента.По думите му, ракетната система \"Кинжал\", която е с въздушно изстрелване и която освен че била способна да направи безполезни всички съществуващи и бъдещи противоракетни системи, също така можела да унищожи големи, движещи се на море морски цели като самолетоносачи, разрушители и крайцери.\"Това е клас прецизни оръжия, които разполагат с многофункционална бойна глава, способна да удря както стационарни, така и движещи се цели\", уточни Борисов пред в. \"Червена звезда\", който се издава от руското военно министерство.Потвърждавайки, че \"Кинжал\" е базирана на свръхзвуковия изтребител прихващач МиГ-31, генералът обяснил, че самолетът \"излита във въздуха, ускорява до определена скорост на голяма височина и тогава ракетата започва автономното си движение\".Според Борисов способността на \"Кинжал\" да достига скорост от около 10 маха \"позволява на ракетата да се приближи бързо до целта си, за разлика от крилатите ракети, които летят със средна скорост от около 850-900 км/ч\".Коментирайки думите на ген. Борисов, военният анализатор Виктор Баранец посочил, че системата \"Кинжал\" била \"предопределена да се превърне в същия вид руска марка като автомат \"Калашников\", противовъздушните системи С-300 и С-400 и ракетите \"Искандер\".", "date": "2018.03.12", "title": "Русия се хвали: Ракетата \"Кинжал\" може да потапя самолетоносачи"}
{"url": "https://news.bg/bulgaria/dsb-rusiya-iska-vlast-nad-evropeyska-balgariya.html", "text": "\"Освободителите черпят легитимност от историческия факт на освобождението и смятат, че тяхно право е да направляват и да чертаят пътя, по който да се развива българската държава. Тази претенция на управляващите кръгове в Русия, а по-късно и в СССР, продължават и до днес\". Това е записано в официалната позиция на партия \"Демократи за силна българия\" относно изказванията на руския патриарх Кирил по време на посещението му в България за честванията на националния ни празник.От ДСБ смятат, че тази руска стратегия е успяла. Те виждат всички опити на българските управляващи и българското общество да отхвърлят \"задушаващото покровителство\" на Русия за неуспешни, защото се окачествяват като предателство към освободителите.Позицията на ДСБ е, че е редно да изразяваме признателност към нашите национални герои и към войниците и офицерските чинове от армията на Руската империя, в чиито редове за свободата на България са се сражавали и са отдали живота си освен руснаци и представители на много други народи в тогавашната империя.Те осъждат претенцията на руския патриарх Кирил. По думите им с назидателен и неприемлив тон на среща в сградата на Президентството на България пред президента Румен Радев, патриарх Кирил напада българските държавни институции относно прочита им на събитията от 1877-78 година.ДСП негодуват срещу липсата на реакция от страна на Президентската институция и БПЦ.Според политическата група България има нужда от осветляване на всички факти и обстоятелства за ролята на Русия. Те не виждат в това пренаписване на историята. За тях това осветляване е оправдано, необходимо и задължително.От ДСБ са категорични, че недипломатични изказвания като това на патриарх Кирил не са случайни. В тях от партията виждат брънка част от стратегия, засягаща европейския избор на България.Припомняме, изказването на патриарх Кирил получи реакции. Вицепремиерът Валери Симеонов нарече патриарх Кирил контрабандист и се възмути как е възможно руският патриарх да \"да раздава правосъдие пред българския президент\". От своя страна  официално. Атакистът не приема нападките и в тях вижда богохулство. от нападките след визитата му в България.От \"Воля\" настояха парламентът да се , и от тази на Волен Сидеров.От  между президента Румен Радев и руския патриарх Кирил. Пресслужбата на държавния глава отговори, че  по време на срещата и разговорите не са били засекретявани.", "date": "2018.03.12", "title": "ДСБ: Русия иска власт над европейска България"}
{"url": "https://news.bg/crime/samo-sadat-v-general-toshevo-e-gledal-167-dela-za-nelegalno-preminavane-na-granitsata.html", "text": "Двойно повече дела за нелегално преминаване на северната ни граница в сравнение с 2016 г. са разгледани в съда в Генерал Тошево през 2017 година. Общият брой на разгледаните от магистратите случаи е 167, съобщи БНР.80 от гледаните през миналата година дела са образувани по искания за вземане на мерки за неотклонение или разпит пред съдия.При другите 87 наказателни производства нарушителите са били осъдени. 78 от тях са получили условни наказания. Девет са били ефективните присъди. Основната част от осъдените чужденци са граждани на Ирак, Иран, Сирия и Афганистан.От началото на тази година Районният съд в Генерал Тошево е гледал 13 нови дела за незаконно преминаване на границата и едно за незаконно превеждане през граница.", "date": "2018.03.12", "title": "Само съдът в Генерал Тошево е гледал 167 дела за нелегално преминаване на границата"}
{"url": "https://news.bg/world/oland-prizova-evropa-da-se-opalchi-na-rusiya-za-siriya.html", "text": "Западните сили трябва да заемат по-твърда позиция спрямо ролята на Русия в Сирия.Това призова бившият президент на Франция Франсоа Оланд, който даде първото си интервю по международни въпроси след оттеглянето си от власт през 2017 г., информира \"Политико\".Въпросът е как трябва повече да реагираме на Владимир Путин, отколкото на Башар Асад, каза Оланд пред \"Монд\" и призна, че се чувства \"отговорен\" за ескалиралото насилие.Тъй като позицията на президента на САЩ Доналд Тръмп е неясна, от Европа и НАТО зависи как да се реагира на действията на Русия в Близкия изток, изтъкна Оланд и добави, че е престанал да мълчи за ситуацията в Сирия, защото е \"солидарен\" към страданието на кюрдите и се чувства отговорен за офанзивата на сирийските правителствени сили в Източна Гута.Оланд призова за създаване на забранени за полети зони над Гута и Африн, за да се прекратят бомбардировките над цивилни.Според него натискът на Русия може да бъде упражняван чрез \"санкции, търговски правила, петролни и газови въпроси\".\"\", призова Оланд.", "date": "2018.03.12", "title": "Оланд призова Европа да се опълчи на Русия за Сирия"}
{"url": "https://news.bg/crime/do-20-g-mozhe-da-poluchi-66-godishen-za-ubiystvo-na-68-godishna.html", "text": "Русенската окръжна прокуратура внесе в съда обвинителен акт срещу 66-годишен, обвинен за убийството на 68-годишна жена, съобщиха от прокуратурата. По искане на прокуратурата обвиняемият е арестуван и е приведен в затвора. Предстои насрочване на делото за разглеждане от съда.Джелял Ю. е обвинен за това, че на 11 май 2017 г. в село Голямо Враново, област Русе, умишлено умъртвил Райме Х. на 68 години по особено жесток и мъчителен начин.Според документите, въпреки напредналата си възраст, обвиняемият проявявал интерес към жените и търсел интимна близост с тях. Пострадалата била вдовица и живеела сама в къща на края на селото.На въпросната дата обвиняемият отишъл до дома на убитата. Влязъл в двора, приближил се до жената, която поливала ягодите и когато заявил желанието си към нея, но тя го изгонила. Ядосан от това, по-късно обвиняемият отново отишъл в жилището на жената и я удушил.За това престъпление законът предвижда наказание лишаване от свобода от 15 до 20 години, доживотен затвор или доживотен затвор без замяна. Следователите са огледали местопроизшествието, направили са претърсване и изземване, разпити на свидетели, справки, психиатрични, медицински, технически и ДНК експертизи.", "date": "2018.03.12", "title": "До 20 г. може да получи 66-годишен за убийство на 68-годишна"}
{"url": "https://news.bg/crime/svlachishta-spryaha-vlakovete-mezhdu-tsareva-livada-i-gabrovo.html", "text": "Свлачища спряха влаковете межу Царева ливада и Габрово. Скъсано носещо въже и контактен проводник преустановиха движението на железницата.Аварията е станала заради паднало дърво от активиран свлачищен процес. Националният железопътен превозвач ч организирал действия по отстраняване на дървото от железния път, демонтаж и последващ монтаж на контактната мрежа.Очаква се движението да бъде възстановено около 16.00 часа. За хората закупили билети за крайградските пътнически влакове № 42206/42207 Царева ливада - Габрово - Царева ливада е осигурен превоз с автобуси.Малко след 14 часа е възстановено движението на влаковете в междугарието Пловдив разпределителна изток - Крумово, след трагичния инцидент от тази сутрин.Припомняме, тази сутрин железничар загина край Пловдив. Трагичният инцидент е станал в 10.30 часа в междугарието Пловдив - Крумово. Тогава подбивна машина, която преминавала транзитно по релсите в посока Димитровград, удря железничаря. Към момента на инцидента загиналият изпълнявал служебните си задължения във връзка с извършван текущ ремонт на стрелки по път 1 в участъка.", "date": "2018.03.12", "title": "Свлачища спряха влаковете между Царева ливада и Габрово"}
{"url": "https://news.bg/crime/i-radev-pita-ks-za-zakona-za-chastnata-ohrana.html", "text": "Президентът Румен Радев сезира Конституционния съд за разпоредби от Закона за частната охранителна дейност.След като по-рано днес  с искане някои разпоредби от Закона за частна охранителна дейност да бъдат обявени за противоконституционни, държавният глава също поиска Конституционният съд да се произнесе относно разпоредбите на чл. 5, ал. 1, т. 6, чл. 27, чл. 28, чл. 29 и § 1, т. 2 , както и на свързаната с тях разпоредба на § 1, т. 5 от Закона за частната охранителна дейност (ЧЗОД) (обн. ДВ. бр.10 от 30 януари 2018 г.). Тези разпоредби регламентират охраната на урбанизирани територии като вид частна охранителна дейност.Според изложените от държавния глава мотиви, посочените разпоредби противоречат на чл. 4, ал. 1, чл. 7, чл. 8, чл. 105, ал. 2, чл. 143, ал. 3 от Конституцията.Президентството аргументира това, посочвайки, че общественият ред е ценност, която крепи целостта на обществото и дейностите по опазването му трябва да съответстват на нормите на Конституцията и законите, а те поверяват опазването му върху определени органи на публичната власт.\"Държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред\", посочва Румен Радев в обръщението си към Конституционния съд.Радев напомня, че според Конституцията Министерският съвет и областните управители са натоварени с функциите за осигуряването на общественото спокойствие и безопасност и допълва, че осигуряването на обществения ред е част от ръководенето и осъществяването на вътрешната политика на страната.\"Министерството на вътрешните работи е строго йерархична структура с присъщата й субординация, отчетност и контрол. Поверяването на функции по опазване на обществения ред на частноправни субекти, спрямо които са неприложими посочените принципи, поражда риск при осъществяване на тази дейност\", посочва президентът, визирайки чл. 116, ал. 1 от Конституцията, чл. 9 ал. 1 от Закона за политическите партии и чл. 146, ал. 3 от Закона за МВР, според които служителите, които се грижат за опазването на обществения ред, независимо от длъжността, която заемат, трябва да са политически неутрални и да се ръководят единствено от закона. В обновения Закон за частната охранителна дейност това изискване не е поставено, категоричен е Радев.Според Радев липсват и специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии, както и ограничаването на конституционната защита, която получават гражданите под формата на отговорност на държавата за вредите, причинени от собствените ѝ органи и лица, поставяйки охраната на урбанизираните територии във формата на частната охранителна дейност.Припомняме, на 19 януари и от   върху Закона за частна охранителна дейност. От партията призоваха президентът Радев да сезира и Конституционния съд за тълкуване на част от текстовете.В края на месец януари . Техните мотиви бяха различни - искат по-лек лицензионен режим за частната охранителна дейност. С приемането на предложения от Министерски съвет проект, правителството и мнозинството обявяват капитулацията си в сектор Сигурност, невъзможността си да се справят с опазването на сигурността на българските граждани и тотален отказ да реформират системата, обявиха от ДБГ.", "date": "2018.03.12", "title": "И Радев пита КС за закона за частната охрана"}
{"url": "https://news.bg/world/tramp-mitata-na-es-ne-sa-spravedlivi-kam-sasht.html", "text": "Търговският секретар на САЩ Уилбър Рос ще разговаря с представители на ЕС за намаляване на митата срещу САЩ.Това написа в социалната мрежа \"Туитър\" държавният глава на САЩ Доналд Тръмп.\"\", оплака се той.В събота Тръмп заплаши, че ЕС ще бъде засегнат от новите мита върху вноса на стомана и алуминий, ако първи не отмени \"ужасните\" тарифи.Преди Рос подчерта, че САЩ се нуждаят от \"реципрочност в търговията\", докато еврокомисарят Сесилия Малмстрьом отговори, че ЕС ще се опълчи на протекционизма на Вашингтон.Междувременно германският канцлер Ангела Меркел заяви, че Европа трябва да бъде подготвена да отговори на едностранните действия на САЩ, но първо трябва да потърси диалог по казуса, информира \"Ройтерс\".Ако тези едностранни действия не могат да се избегнат, ние трябва да помислим как можем да отговорим по реципрочен начин, но аз предпочитам първо да се фокусираме върху разговори, каза тя на пресконференция.В същото време Европейската комисия съобщи, че очаква да установи контакт със САЩ за митата тази седмица, но допълни, че към момента не са запланувани официални разговори.", "date": "2018.03.12", "title": "Тръмп: Митата на ЕС не са справедливи към САЩ"}
{"url": "https://news.bg/world/v-gartsiya-spryaha-futbolnoto-parvenstvo.html", "text": "Министърът на спорта на Гърция обяви, че мачовете от местното футболно първенство са отменени за неопределено време, след като вчера собственикът на футболния клуб ПАОК (Солун) нахлу на терена на ст. \"Тумба\" с оръжие и бодигардове след отменен спорен гол в края на мача с атинския АЕК, съобщава \"Асошиейтед прес\".Спортният министър Йоргос Василиадис заяви след среща с гръцкия премиер Алексис Ципрас, че мачовете от футболното първенство се отменят и първенството няма да бъде подновявано \"ако няма нова, ясна рамка, одобрена от всички, за да можем да продължим напред с правила и регулации\".Собственикът на ПАОК Иван Савидис нахлу на игрището, придружен от бодигардовете си, като носеше пистолет в кобур, закачен на кръста му.Неделният мач в Солун между ПАОК и АЕК (Атина) в крайна сметка беше прекратен след отмяната на гол на ПАОК заради засада в 90-ата минута, с който гол ПАОК щяха да поведат с 1:0. Мачът беше решителен за титлата.", "date": "2018.03.12", "title": "В Гърция спряха футболното първенство"}
{"url": "https://news.bg/politics/patriarh-kiril-sam-zatvoril-temata-za-pochitta-kam-ruskite-voini.html", "text": "На срещата на патриарх Кирил с българския президент Румен Радев с руския патриарх Кирил на 04 март 2018 г. участваха българският патриарх Неофит и митрополити от БПЦ. Патриарх Кирил сам приключи темата за признателността към руските воини.Това пише в обръщение до медиите протойерей Николай Георгиев, говорител на Светия Синод.В своето изказване патриарх Кирил изложи болката и разочарованието си от принизяването на ролята на Русия в Руско-турската освободителна война и отдаването на почит и на други, според него, държави, пише говорителят на , от където очакват отговор.Президентът Радев с такт и достойнство увери патриарха на Руската православна църква, че българският народ никога не е преставал да отдава почит и заслужена благодарност на руския народ, на руската църква и на воините от армията-освободителка на император Александър II. Президентът е изразил всичко това в своите речи на честванията на 3 март.Държавният глава изрично подчерта, че така както църквата се бори за душата на всеки човек, така и  воин, сражавал се в руската армия под знамената на император Александър II и загинал за българската свобода, независимо от неговата националност.Патриарх Кирил сам предложи да приключи тази тема, след като президентът му напомни за тезата на самия патриарх за силата на мълчанието, пише протойерей Николай.През целия разговор президентът се , с уважение към , но и отстоявайки твърдо своите позиции, което силно впечатли главата на руската православна църква.В края на разговора патриарх Кирил отправи благословията си към българския президент, но последният каза, че я е получил вече с встъпването си в длъжност от мъдрия български патриарх Неофит.Припомняме, след като пред руски медии руският патриарх Кирил обясни огорчението си, че България почита и другите воини, паднали за свободата ни от турско робство, от ГЕРБ поискаха да бъде представена стенограмата на разговора.От администрацията на президента Румен Радев обясниха, че това е официален разговор и не е водена стенограма.Изявлението на руския патриарх Кирил липсваше в официалното съобщение от администрацията на президента. То предизвика вълна от недоволство сред българските политици.От е към България от руския патриарх Кирил.Съпредседателят на \"Обединени патриоти\" Валери Симеонов се изказа неласкаво за духовния водач на Русия, акцентирайки върху цената на часовника му. В отговор на своя коалиционен партньор Волен Сидеров излезе с контраизявление.Малко по-късно от  в защита на руския патриарх Кирил.", "date": "2018.03.12", "title": "Патриарх Кирил сам затворил темата за почитта към руските воини"}
{"url": "https://news.bg/economics/obsledvat-bivshite-uranovi-mini-u-nas-po-proekt.html", "text": "Зам.-министърът на икономиката Лъчезар Борисов се срещна с представители на Международна агенция за атомна енергия (МАЕЕ) във връзка с проект за изследване на бившите уранови мини.Проектът предвижда предоставяне на експертна и финансова подкрепа от страна на МАЕЕ при разработване на \"Национална стратегия за рекултивация на бившите уранодобивни обекти в България\".Представители на \"Екоинженеринг-РМ\" ЕООД, Министерство на околната среда и водите (МОСВ), Агенция за ядрено регулиране (АЯР), Националният център по радиобиология и радиационна защита (НЦРРЗ) също взеха участие по време на срещата.Проектът ще се реализира в рамките на две календарни години. Предвижда се анализ и оценка на състоянието на бившите уранови руди в България, както и стратегия и евентуално последващо закупуване на необходимата измервателна техника и оборудване за осигуряване на високоефективен процес на преработка на замърсените с уран руднични води.", "date": "2018.03.12", "title": "Обследват бившите уранови мини у нас по проект"}
{"url": "https://news.bg/world/velikobritaniya-blizo-do-sporazumenie-s-es-za-prehodniya-period.html", "text": "Великобритания е много близо до договаряне на подробностите за периода на изпълнение с ЕС относно прехода след Брекзит.Това заяви заместник-министърът за Брекзит Робин Уолкър, цитиран от \"Ройтерс\".По-рано говорител на премиера на Великобритания Тереза Мей заяви, че Лондон все още е уверен, че може да сключи споразумение с ЕС за преходния период след Брекзит на срещата на върха на съюза по-късно този месец.До 31 март двете страни трябва да постигнат съгласие за преходния период.", "date": "2018.03.12", "title": "Великобритания близо до споразумение с ЕС за преходния период"}
{"url": "https://news.bg/society/bchk-i-turskiyat-cherven-polumesets-s-obsht-bedstven-rezerv.html", "text": "\"След дълги години на дискусии най-после се реализира една наша обща идея, а именно да направим един склад за бедствена готовност в България, с който да покриваме нуждите на целите Балкани.\" Това заяви председателят на Българския червен кръст Христо Григоров пред журналисти при откриването на депо с допълнителен бедствен резерв за осигуряването на постоянна готовност за подпомагане на пострадало население при кризисни ситуации в България и в Балканския регион. Депото се намира в Националната складова база на БЧК в село Долни Лозен и се осъществява първоначално в сътрудничеството между Българския червен кръст и Турския Червен полумесец.\"Ако стане бедствено положение някъде, този централен склад ще има възможност да осигури помощ на пострадалите веднага, защото човешкият живот, буквално са няколко минути\", обясни Григоров и допълни, че това е първият етап на сътрудничеството между Българския червен кръст и Турския Червен полумесец.Вторият етап от нашето сътрудничество ще е насочен върху използването на българската национална учебна база за нуждите на целия Балкански полуостров. Тук ще идват специалисти, които ще обменят информация за бедствени положения, аварии и катастрофи. На това място ще могат да се провеждат и курсове за допълнителни знания.На въпрос какво е получил Българският червен кръст от турска страна, Григоров коментира: \"Това, което сме получили, сега е на стойност 300-350 милиона евро и е предимно палатки, медикаменти, одеяла, хигиенни пакети и др.\"Д-р Керем Кънък, председател на Турския червен полумесец, изрази задоволството си от съвместното сътрудничество с Българския червен кръст. \"Ние работим за българския и турския народ за взаимопомощ при бедствия, земетресения, аварии, сътрудничество, обучения\", заяви той.По думите на Кънък, БЧК е много напред в това отношение, затова е и взето решение националният център за Балканския полуостров да бъде в България.Председател на Турския червен полумесец посочи още, че от година и половина това сътрудничество е било обсъждано.\"Ние сме изключително силни в планинското спасяване и с огромен опит в подготовката на водните спасители. Това се неща, които ние тепърва ще развиваме помежду си. Първата крачка е направена и продължаваме заедно напред\", коментира от своя страна председателят на БЧК Христо Григоров.", "date": "2018.03.12", "title": "БЧК и турският Червен полумесец с общ бедствен резерв"}
{"url": "https://news.bg/int-politics/es-nastoya-gazprom-da-izpalni-zadalzheniyata-si-po-dostavkite-na-gaz-za-ukrayna.html", "text": "\"Газпром\" трябва да изпълни изцяло задълженията си за доставка на газ на Украйна. За това настоя ръководителят на европейската дипломация Федерика Могерини.\"Ние обсъдихме, че \"Газпром\" преустанови доставките на газ за Украйна, за които е направено предварително плащане. Според нас \"Газпром\" трябва да изпълнят изцяло задълженията си, като Европейската комисия в лицето на еврокомисар Марош Шефчович (отговаря за енергийния съюз, б. р.) полага максимални усилия за разрешаване на тази ситуация\", подчерта Могерини на брифинг след среща с украинския премиер Владимир Гройсман.На 1 март \"Газпром\" съобщи, че са получили от украинската държавна газова компания \"Нафтогаз\" предплата за доставките на природен газ през март, но са я върнали заради несъгласувано допълнително споразумение към договора, заради което \"Газпром\" няма да доставят газ на Украйна през март.На 2 март от руската компания обявиха началото на процедура в Стокхолмския арбитраж за разтрогване на договора с \"Нафтогаз\" за доставка и транзит на газ, като обясниха това с обстоятелството, че решенията на този арбитраж по спора между компаниите създали дисбаланс в техните интереси и сключването на договор с украинската компания като икономическо неизгодно за \"Газпром\".Стокхолмският арбитраж през декември и февруари се произнесе по спора между \"Газпром\" и \"Нафтогаз\" във връзка с договора за доставка и транзит на газ, като руската компания трябва да плати на украинската 2,56 млрд. долара. \"Газпром\" обяви, че не само настоява за разтрогване на договорите, но и обжалва решенията на арбитража.", "date": "2018.03.12", "title": "ЕС настоя \"Газпром\" да изпълни задълженията си по доставките на газ за Украйна"}
{"url": "https://news.bg/crime/prokuraturata-ne-priema-chastnata-ekspertiza-na-bulmarket.html", "text": "Експертизата, която по-рано днес беше представена от компанията \"Булмаркет\" и според която причина за  е незаключена стрелка на релсовия път, няма характер на доказателствено средство в съдебния процес, съобщиха от прокуратурата.Стана ясно, че такава експертиза не е била назначавана нито от органите на досъдебното производство, нито от състава на съда, разглеждащ делото понастоящем., изготвена от чужди експерти, е поръчана и заплатена от \"Булмаркет\", но не може да послужи за целите на водения наказателен процес, категорични са от прокуратурата като допълват, че няма основания за промяна на изводите, основани на експертизи, назначени в хода на проведеното разследване и сочещи високата скорост на навлизане на влаковата композиция в района на гарата като основна причина за инцидента. Направените от експертизите експертни заключения са разгледали и версията, изтъквана сега от \"Булмаркет\", но са я отхвърлили като несъответна на събраните по делото доказателства за състоянието на релсовия път.", "date": "2018.03.12", "title": "Прокуратурата не приема частната експертиза на \"Булмаркет\""}
{"url": "https://news.bg/crime/prokuraturata-obvini-petar-moskov-za-vnosa-na-turski-vaksini.html", "text": "Софийска градска прокуратура даде на съд бившия здравен министър Петър Москов за турските ваксини \"Пентаксим\", \"Еувакс Б\" и \"Тетадиф\". С обвинителен акт внесен в Специализирания наказателен съд е обвинен и зам.-министъра на здравеопазването по онова време Адам Персенски и още трима души от \"Бул Био НЦЗПБ\" ЕООД.Към настоящия момент всички обвиняеми са с Москов е обвинен за това, че на 9 юли 2015 г. в качеството си министър на здравеопазването не е изпълнил служебните си задължения. Москов е приел дарение от Министерство на здравеопазването на Турция. Дарението представлявало - 100 хил.дози ваксина за деца \"Пентаксим -0.5 мл.\" и 100 хил. дози ваксина за \"Хепатит Б\" - \"Еувакс Б\". Ваксините не са разрешени за употреба на територията на България. Поради това не биха могли да отговорят на нуждите на имунизационния календар в страната.Заради действията на Москов здравното ведомство е ощетено с 325 233,87 лв. Неимуществените вреди пък са свързани с това, че авторитета на МЗ пада и се създава недоверие в у гражданите за дейността по ваксиниране на деца.Това определя деянието като особено \"тежък случай\".Законът предвижда наказание \"лишаване от свобода\" от 3 до 10 г.Второто обвинени на бившия здравен министър е, че на 27 ноември 2015 г. като помагач умишлено е улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\". От това са произтекли значителни вреди за \"Бул Био\" ЕООД в размер на 427 788,31 лв. с ДДС, 2097, 96 лв. застраховки и 12 221,22 лв. транспортни разходи.За това престъпление пък Москов може да получи наказание \"лишаване от свобода\" от 1 до 6 г.Третото обвинение на Москов е за това, че в периода 20 юни 2016 г. - 1 юли 2016 г., като министър на здравеопазването и принципал на \"Бул Био НЦЗПБ\" ЕООД, не е упражнил нужния контрол върху работа на лица, на които е възложено управлението на обществено имущество. Тези действия са довели до щети в размер на 110 003, 46 лв.Заради бездействието на Петър Москов в база на \"Бул Био\" в столицата е произведена и съхранявана ваксина \"Тетадиф\". Това е станало без Изпълнителната агенция по лекарствата да е била уведомена и без да е дала разрешение за нейното производство конкретно в тази база на \"Бул Био\" ЕООД.Така са осъществени значителни разходи за производството на ваксината, без да са спазени нормативните изисквания.На съд е даден и заместника на Москов в кабинета \"Борисов 2\" - Адам Персенски. Той е обвинен, че на 9 юли 2015 г. заедно с Москов умишлено е улеснил министъра да наруши и да не изпълни служебните си задължения при получаване на дарението от 100 хил. дози \"Еувакс Б\".За това деяние се предвижда наказание \"лишаване от свобода\" от 3 до 10 г.Персенски участвал в среща в резиденцията на Турция през месец март 2015 г. и среща с представители на турското посолство в България. На тези срещи е било предварително договорено изготвянето на двустранно споразумение между българското и турското Министерство на здравеопазването за размяна на ваксини.Персенски е изготвил и доклад пред министъра за организиране на приемане на дарението от Република Турция, включително издаване на разрешителни за ползване, проверка на наличности и съответствие на продуктите с националните регламенти, както и организиране на вноса на ваксините на територията на страната ни.На Персенски е повдигнато и второ обвинение за това, че в качеството си на длъжностно лице е подбудил и подпомогнал на Л.Д. - управителя на \"Бул Био\" ЕООД да сключат неизгодна сделка с Министерство на здравеопазването.Управителят на \"Бул Био\" - Л.Д. е предаден на съд по две обвинения за безстопанственост във връзка с производство на ваксина \"Тетадиф\", без нужните разрешения в периода 20 юни 2016 - 1 юли 2016 г. Той е обвинен и, че през ноември същата година е допуснал разпиляване на имуществото на \"Бул Био\" ЕООД в общ размер на 44 685, 55 лв.Щетата е формирана от направените производствени разходи във връзка с производство на ваксина \"Тетадиф\" , предназначена за Турция, без да е наличен изричен договор и разрешение от страна на Изпълнителната агенция по лекарствата.Третото обвинение на Л.Д. е за това, че на 27 ноември 2015 г., като длъжностно лице, съзнателно е сключил неизгодна сделка - дарение на ваксини \"БЦЖ\". Дарението било от 250 000 ампули по 20 дози в полза на Министерството на здравеопазването. От това е произлязла значителна вреда за \"Бул Био\" ЕООД в размер на 427 788, 31 лв. с ДДС. За това престъпление законът предвижда \"лишаване от свобода\" от 1 до 6 г.На съд е предаден и Р.А. - завеждащ отдел в \"Бул Био НЦЗПБ\" ЕООД. Той също е обвинен в безстопанственост отново свързана с незаконното производството на ваксината \"Тетадиф\" и безплатния й износ за Турция.Петата подсъдима е Ю. Ц. - завеждащ отдел \"Качествен контрол\" в \"Бул Био НЦЗПБ\" ЕООД.Тя е обвинена за четири отделни документи престъпления, свързани с изготвянето на официални документи с невярно съдържание - сертификати за износ на ваксина и сертификати за хранителни среди, и ползването на неистински официални документи. В документите е отразявано, че партидите с ваксина \"БЦЖ\" отговарят на съответните спецификации в разрешението за употреба и на разпоредбите за освобождаване на биологични продукти.", "date": "2018.03.12", "title": "Прокуратурата обвини Петър Москов за вноса на турски ваксини"}
{"url": "https://news.bg/world/iran-provokira-izrael-s-mrezha-ot-bazi-v-siriya.html", "text": "Иран провокира Израел с мрежа от бази в Сирия, пише британският вестник \"Таймс\".Израелското военно разузнаване и сателитна технология са локализирали най-малко 10 ирански военни бази в Сирия.Изданието отбелязва, че нараства заплахата от война между Ислямската република и еврейската държава.В базите са разположени десетки хиляди войници от Революционната гвардия на Иран, включително и ракети. Те се използват и в подкрепа на ливанската групировка \"Хизбула\".Според израелски медии военното разузнаване е предало доклад на правителството. В него се подчертава, че \"две силни стратегически тенденции са предопределени да се сблъскат: настойчивостта на Иран да установи военно присъствие в Сирия и настойчивостта на Израел да го предотврати\".През миналата седмица по време на посещение в САЩ израелският премиер Бенямин Нетаняху се закани да спре Иран.", "date": "2018.03.12", "title": "Иран провокира Израел с мрежа от бази в Сирия"}
{"url": "https://news.bg/world/vatreshniyat-ministar-na-slovakiya-podade-ostavka.html", "text": "Вицепремиерът и министър на вътрешните работи на Словакия Роберт Калиняк обяви, че подава оставка, информира АФП.Решението му е на фона на възникналото напрежение след убийството на разследващия журналист Ян Куциак. Куциак е разследвал връзки между правителството и мафията.През миналия месец Куциак и годеницата му Мартина бяха застреляни в дома им, намиращ се на 65 километра източно от столицата Братислава. Според полицията вероятно двамата са елиминирани от наемен убиец.\"Мисля, че за да изпълня мандата си, трябва да направя всичко възможно за запазване стабилността в Словакия\", каза Калиняк пред журналисти. \"Поради тази причина решиха да подам оставка като вицепремиер и министър на вътрешните работи\", съобщи той.Убийството на журналиста провокира големи протести срещу правителството на премиера Роберт Фицо, което е заплашено от разпадане след оставката на Калиняк.", "date": "2018.03.12", "title": "Вътрешният министър на Словакия подаде оставка"}
{"url": "https://news.bg/energy/petkova-tarsi-finansirane-bez-darzhavni-garantsii-za-aets-belene.html", "text": "Най-сериозната задача, която предстои да се разреши около финансирането на АЕЦ \"Белене\", е финансирането да стане така, че да бъде гарантирана реализацията на проекта на пазарен принцип, но без държавни гаранции. Това заяви министърът на енергетиката Теменужка Петкова, която инспектира на място изграждането на съоръженията, необходими за съхранение на доставеното оборудване за ядрената централата.Проверката на министъра констатира, че оборудване за АЕЦ \"Белене\" се съхранява на площадката съгласно всички изисквания на производителя. Петкова обясни, че с цел правилното съхранение на оборудването НЕК е провела обществена поръчка, но преди подписването на договор, избраната компания се е отказала. Това наложило НЕК със собствен ресурс да изгради навесите, които, по думите на Петкова, вече са готови. Петкова припомни, че през миналата седмица от Ижорските заводи са били доставени материалите, свързани с преконсервация на оборудването, така че процесът се изпълнява според инструкциите на производителите.По думите на Петкова приоритет на правителството е да намери възможно най-бързо решението за реализация на оборудването за АЕЦ \"Белене\". Министърът добави и че за проекта вече са платени над 3 млрд. лева, които идват от джоба на българския данокоплатец, което задължава управляващите да намерят най-доброто решение за централата.Петкова припомни и взетото неотдавна , съгласно което до края на месец юни трябва да бъдат предложени варианти за реализация на оборудването. За изпълнение на тази задача в министерството вече е създадена работна група, към която ще бъдат включени и експерти от всички компании с отношение към процеса - НЕК, БЕХ, АЕЦ \"Козлодуй\", ДП РАО. В проверката днес участва и изпълнителният директор на НЕК Петър Илиев.Енергийният министър акцентира и че преди дни Европейската инвестиционна банка прояви .", "date": "2018.03.12", "title": "Петкова търси финансиране без държавни гаранции за АЕЦ \"Белене\""}
{"url": "https://news.bg/int-politics/siriyskata-armiya-otkrila-rabotilnitsa-za-himicheski-orazhiya-v-iztochna-guta.html", "text": "Сирийските военни обявиха, че са открили работилница в Източна Гута, използвана за производство на химически оръжия, твърдят руските медии, цитирайки сирийски полковник.Източна Гута е анклав, контролиран от бунтовниците, който е предградие на столицата Дамаск. От няколко години анклавът е обсаден от сирийските правителствени сили.Бунтовниците в Източна Гута междувременно съобщиха, че са се разбрали с Русия чрез ООН за евакуирането на ранените за лечение.От руското военно министерство пък твърдят, че бунтовниците в Източна Гута са започнали да се бият помежду си, след като Кремъл настоя екстремистката групировка \"Файлак ал Рахман\" да скъса всякакви отношения с екстремистите от Фронт \"Ал Нусра\", за да си осигури оттеглянето от анклава.От Руския център за помирение в Сирия отбелязаха, че по улиците имало открити боеве между членове на нелегални въоръжени формирования, като цивилните са принудени да търсят убежище.\"Файлак ал Рахман\", също така известни като Легион \"Ал Рахман\", е една от най-големите бунтовнически групировки в Източна Гута, която се самоопределя като неджихадистка ислямистка групировка, която цели свалянето от власт на сирийския режим, но не се стреми да превърне страната в ислямска държава. От своя страна Фронт \"Ал Нусра\" е обявен за терористична групировка от редица страни, включително САЩ и Русия, както и от Съвета за сигурност на ООН, и като такава за него не важи хуманитарната пауза, в която боевете трябва да бъдат спирани.", "date": "2018.03.12", "title": "Сирийската армия открила работилница за химически оръжия в Източна Гута"}
{"url": "https://news.bg/world/avstriya-otbelyazva-80-g-ot-anshlusa.html", "text": "Австрия отбелязва 80 г. от анексирането на страната от Нацистка Германия, съобщава АФП.Президентът на държавата Александър ван дер Белен призова младите да избягват неофашистките и крайнодесни идеологии.На 12 март 1938 г. Адолф Хитлер издава заповед 200 000 войници, СС офицери и Гестапо да нахлуят в Австрия и впоследствие Германия обявява аншлус - присъединяване на Австрия към Третия райх.За днес са запланувани редица мероприятия, тъй като събитията през 1938 г. променят курса на австрийската история и служат като прелюдия към Втората световна война.Запитан в интервю за всекидневника Kurier какво трябва да научат бъдещите поколения от аншлуса, Белен отговори, че не трябва да бъдат въвличани в подобно нещо.Според него хората не трябва да вземат за даденост мирното съжителство и стабилните политически условия.Тези неща могат да се променят, предупреждава държавният глава. По думите му малцинствата сега се радват на по-добра протекция.Австрия се управлява от консерваторите на канцлера Себастиан Курц, които са в коалиция с крайнодясната Австрийска партия на свободата.Партията на свободата, която е сформирана от бивши нацисти, е най-старото крайнодясно политическо движение от появилите се през последните години националистически и антиимигрантски групи в ЕС. Партията многократно уверява, че отхвърля неонацизма, расизма и антисемитизма. Тя изрази благодарността си към \"Република Австрия, демокрацията, парламентаризма и върховенството на закона\".Множество събития са организирани във връзка с годишнината от аншлуса, докато обществените дебати ще са с фокус отговорността на Австрия и всекидневието на австрийците по време на аншлуса. Такива въпроси в австрийското общество почти нямаха никаква гласност до края на 80-те години на XX век, като Австрия предпочиташе да се крие зад статута на жертва на нацистите, което официално се признава от съюзниците. Такова отричане попречи на Австрия да предприеме много болезнения преглед на миналото си.В сряда канцлерът Курц ще поиска от кабинета да одобри предложение за издигане на паметник на жертвите на Холокоста в центъра на Виена.", "date": "2018.03.12", "title": "Австрия отбелязва 80 г. от аншлуса"}
{"url": "https://news.bg/bulgaria/borisov-nikoy-izpraten-v-lagerite-na-smartta-ne-tryabva-da-bade-zabravyan.html", "text": "Министър председателят Бойко Борисов почете паметта на депортираните преди 75 г. от Македония над 7 хил. евреи на церемония в Скопие.\"Ние дълбоко скърбим за всеки човешки живот и затова и днес сме тук, защото всеки, изпратен в лагерите на смъртта, не трябва да бъде забравян\", заяви премиерът ни.Не трябва да забравяме тази част от историята и не трябва да допускаме подобни грешки, заяви Борисов на възпоменателна церемония в Македония.Бойко Борисов е първият български премиер, който участва в отбелязването на годишнина от отвеждането в лагера \"Треблинка\" и паметта на загиналите там македонски евреи. Тогава България е получила от нацистка Германия правота да административно до управлява територията. Държавата ни обаче, не е имала право да направи свои граждани всички, които са живеели на тази територия. На евреите е било забранено да получат българско поданство. Така те останали под юрисдикцията на нацистките власти.Борисов изтъкна отново, че в тези тежки времена България е успяла да спаси 48 хил. евреи и затова българският народ заслужава много голямо уважение.Бойко Борисов изтъкна отговорността на днешните политици да няма конфликти на Балканите. Той изтъкна, че \"трябва да градим, да работим заедно и народите ни да живеят щастливо\".По мнение на македонския премиер Зоран Заев присъствието на колегите му от България, Босна и Херцеговина, на представители на румънския парламент и на дипломати от други държави, е показателно за направения цивилизационен избор. \"Историята се повтаря само за тези, които остават слепи за изводите от нея\", изтъкна Заев.След церемонията правителствените ръководители на България, Македония и Босна и Херцеговина Бойко Борисов, Зоран Заев и Денис Звиздич коментираха в разговор инфраструктурни проекти в региона на Западните Балкани.В срещата след възпоменателната церемони участие взеха и вицепремиерът на Румъния Ана Бирчал и министърът на външните работи на Полша Яцек Чапутович.В разговора на високо ниво беше обсъдена изключителната важност на инфраструктурната свързаност на страните от региона. Изграждането на проектите ще допринесе за общото европейско икономическо развитие. \"Всеки един проект обслужва всяка една балканска, както и всяка европейска държава\", заяви Борисов.", "date": "2018.03.12", "title": "Борисов: Никой, изпратен в лагерите на смъртта, не трябва да бъде забравян"}
{"url": "https://news.bg/world/mask-bazi-na-mars-i-lunata-mogat-da-sahranyat-choveka-v-sluchay-na-treta-svetovna-voyna.html", "text": "Бази на Марс и Луната могат да помогнат за запазване на човешкия живот в случай на Трета световна война.Това сподели изпълнителният директор на SpaceX Илон Мъск, който разкри бъдещите си планове за колонизация на Марс, информира АФП.Според него такива бази не само ще помогнат за спасяване на човешката цивилизация, но и ще ускорят възстановяването на Земята в случай на Трета световна война.Мъск разкри, че през 2019 г. ще започнат изпитанията на ракета до Марс.Има \"някаква вероятност\", че ще настъпят Тъмни векове, \"особено, ако има Трета световна война\", каза той на конференцията SXSW.", "date": "2018.03.12", "title": "Мъск: Бази на Марс и Луната могат да съхранят човека в случай на Трета световна война"}
{"url": "https://news.bg/crime/haskovski-politsai-izdirvat-chii-sa-10-000-leva.html", "text": "Жена от Хасково е намерила и предала в полицията 10 000 лева, съобщи БНР.На любопитната находка жената се натъкнала в местния парк \"Кенана\". Парите са поставени в канцеларски джоб. В полицията вече се е обадил мъж, който твърди, че парите са негови, но това трябва да бъде доказано.", "date": "2018.03.12", "title": "Хасковски полицаи издирват чии са 10 000 лева "}
{"url": "https://news.bg/regions/svlachishteto-mezhdu-smolyan-i-madan-otryaza-dostapa-do-11-sela.html", "text": "11 населени места в Смолянско са останали откъснати от света вследствие на мащабното свлачище на главния път Смолян - Мадан.Припомняме, освен прекъсването на движението свлачището заплашва два електропровода и водопровод в района. Свлачището е активно с непрекъсната поява на нови пукнатини. Към събота размерите на пукнатините бяха около 100 метра на 150 метра.Кметовете на изолираните населени места са изпратили писмо до премиера, омбудсмана и всички компетентно държавни институции. В писмата те настояват да се предприемат спешни мерки за разчистването на затрупаната пътна връзка.Алтернативният път е по-дълъг с 50 километра, което увеличава значително времето и разходите на преминаващите. Преминаването през срутището пък е рисково за живота на пътниците и става само пеша.Кметът на село Търън Явор Говедаров настоя в рамките на четири или пет дни да се направи обходният път от Тикълско дере до Влахово, който е дълъг 900 метра. Неговото искане е подкрепено от още 10 кметове в района. Кметовете искат още да се изясни произходът на свлачището, да се разгледа и реши проблемът с водопровода и с електропроводите.Пред БНР Говедаров заяви още, че в населените места е нарушено и медицинското обслужване. Там имало две или три родилки, на които терминът им е дошъл и се налага да чакат.В помощ на хората се е притекъл заместник областният управител на Смолян Андриян Петров, който започнал да извозва нуждаещи се хора с личния си автомобил.\"В следващите дни ще осигурим на хората транспорт, с който да могат да преминават от двете страни на свлачището\", увери Петров.По-рано днес стана ясно и че по повод мащабното свлачище по пътя Смолян - Мадан Агенция \"Пътна инфраструктура\" събира експерти на съвещание.Преподавателят по инженерна геология в Минно-геоложкия университет доц. Кирил Ангелов заяви пред БНР, че срутището в района обхваща голяма територия и огромни земни и скални маси. На мястото се появяват и нови пукнатини.\"Това свлачище представлява изключителен феномен за този участък от пътя. Пътят е поставен пред сериозен проблем - да съществува ли в този вид. Винаги когато се говори за нов участък, нов път, той е много по-скъп, отколкото укрепването, така че този път ще се запази\", обясни още Ангелов и допълни, че целият път по Асеновград - Пампорово е осеян с подобни свлачища, което се дължи на сложния планински терен.", "date": "2018.03.12", "title": "Свлачището между Смолян и Мадан отряза достъпа до 11 села"}
{"url": "https://news.bg/world/ne-se-strahuvame-ot-zaplahite-na-protektsionistite-obyavi-es.html", "text": "Еврокомисарят по търговията Сесилия Малмстрьом заяви, че Европа не се страхува да се изправи пред заплахите на протекционистите, информира АФП.ЕС и САЩ влязоха в сблъсък, след като президентът на САЩ Доналд Тръмп се подписа под документи за увеличаване на митата върху вноса на стомана и алуминий.\"\", поясни еврокомисарят.\"Но ние не се страхуваме, ще се изправим пред заплахите\", каза Малмстрьом на конференция в Брюксел.В същото време Германия заклейми решението на Тръмп, отбелязвайки, че Европа трябва да има единен отговор срещу заплахата, която носи риск да подкопае световната търговска система.Политиките на Тръмп поставят под риск реда на световната свободна търговия, каза икономическият министър на Германия Бригите Циприс пред \"Ройтерс\".\"\", продължи министърът.В същото време Китай предупреди, че търговска война със САЩ само ще донесе катастрофа на световната икономика.", "date": "2018.03.12", "title": "Не се страхуваме от заплахите на протекционистите, обяви ЕС"}
{"url": "https://news.bg/regions/zheleznichar-zagina-kray-plovdiv.html", "text": "Трагичен инцидент със служител на Националната компания \"Железопътна инфраструктура\" наложи спирането на влаковете през Пловдив, съобщават от дружеството.Трагичният инцидент е станал в 10.30 часа тази сутрин в междугарието Пловдив - Крумово. Тогава подбивна машина, която преминавала транзитно по релсите в посока Димитровград, удря железничаря. Към момента на инцидента загиналият изпълнявал служебните си задължения във връзка с извършван текущ ремонт на стрелки по път 1 в участъка.По случая е започнало разследване от полицията и ДП НКЖИ.Инцидентът е наложил преустановяване на движението на влакове в междугарието. По тази причина престояват два бързи и един пътнически влак. Това са бързият влак № 1621 София - Свиленград, който престоява в Пловдив, бързият влак № 8610 Бургас - София, който престоява в Катуница и пътническият влак № 10142 Свиленград - Пловдив, който престоява в гара Крумово.Отменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.", "date": "2018.03.12", "title": "Железничар загина край Пловдив"}
{"url": "https://news.bg/world/mira-yashar-i-priyatelyat-y-ostavat-s-podpiska-v-turtsiya.html", "text": "Българката Мира Яшар и приятелят й Джоузеф Робинсън остават с мярка за неотклонение \"подписка\", съобщи БНР. Мярката не им позволява да напуснат пределите на Турция. Решението мярката за неотклонение да остане същата взе турският съд по-рано. Той отложи делото за 4 юли.Припомняме, през юли  Впоследствие върво беше .По време на ареста британецът и българките са били на лятна ваканция в курорта Дидим, който се намира на около 200 километра южно от Измир. Властите в Турция арестували семейството, защото британецът е бил разследван за връзки със сирийския клон на организацията на кюрдските сили, която е обявена от Турция за терористична организация.След като през 2014 г. напуска британската армия, Робинсън се запознава в социалните мрежи с кюрдски активисти. През юли 2015 г. лети за Сюлеймания в Иракски Кюрдистан, след което се присъединява към силите на сирийските кюрди и в рамките на три седмици получава военно обучение. Обвинен е в членство в Съюза на кюрдските общности, Кюрдската работническа партия, Партията демократичен съюз, Силите за народна защита, които Турция счита за едно.В социалните мрежи се запознават с Мира и по-късно започват връзка. Тя е обвинена, че в профилите си е разпространявала снимки и послания на смятани от Турция за терористични кюрдски организации.Припомняме, на 17 юли, стана ясно, че турското външно министерство е обнародвало \"черен списък\", включващ 77 българи, подозирани за връзки с терористични организации. За \"черния списък\" става ясно от, посветен на борбата с групировката \"Ислямска държава\". По информация на журналиста Илхан Андай задържаните ни сънародници не са включени в \"черния списък\".", "date": "2018.03.12", "title": "Мира Яшар и приятелят й остават с \"подписка\" в Турция"}
{"url": "https://news.bg/regions/remontirat-edin-ot-nay-ozhivenite-mostove-v-yambol.html", "text": "Започна цялостната реконструкция и обновяването на основния пешеходен мост в градския парк в Ямбол, съобщи БНТ.Към 2018 година съоръжението не е ремонтирано повече от 50 години. Очаква се мостът да придобие нов облик - ще се сложат нови парапети, енергоспестяващо осветление, декоративна настилка, паркова мебел и други. Предвидено е и изцяло да се промени пространството в началото на парка.Ремонтът е на стойност около 500 000 евро. Дейностите трябва да завършат в следващите 4 месеца.В Ямбол мостовете над река Тунджа се възприемат като колоритна чат от пейзажа. Освен това обаче съоръженията са жизнено важни за местни и се използват от хиляди жители ежедневно.Ремонтните дейности на моста са част от проекта по програмата за Трансгранично сътрудничество България - Турция \"Ямбол и Одрин - градове на Тунджа\". По проекта са предвидени още множество съвместни прояви за популяризиране на културното наследство, традиционните обичаи и туризма между градовете.", "date": "2018.03.12", "title": "Ремонтират един от най-оживените мостове в Ямбол"}
{"url": "https://news.bg/world/politicheskoto-badeshte-na-yaponskiya-premier-abe-e-pod-vapros.html", "text": "Политическото бъдеще на японския премиер Шиндзо Абе е под въпрос, след като стана ясно, че съпругата му е замесена в кронизъм (шуробаджанащина), съобщават \"Гардиън\" и \"Блумбърг\".Правителството на Япония съобщи, че имената на премиера, съпругата му и финансовия министър са изтри от документи, които са в центъра на скандал със земя през миналата година.Разкритието заплашва да събори администрацията и икономическата стратегия на правителството.Финансовият министър Таро Асо се извини и поясни, че вътрешното разследване продължава, докато в същото време опозиционни депутати призовават да подаде оставка. Той призна, че служители във ведомството са подправили документите, но подчерта, че цялата вина е върху един от подчинените му, който е подал оставка през миналата седмица.Абе също се опитва да ограничи щетите.Шиндзо Абе призна, че новите разкрития \"могат да подкопаят доверието към цялото правителство\" и се извини на японците. Преди той заяви, че ще подаде оставка, ако се установи, че той или жена му са замесени в продажбата на държавна земя с голяма отстъпка на училище, което има връзки с крайни националисти в Осака.Финансовото министерство призна, че са въведени корекции в официалните документи, свързани с решението за предоставяне на 85% отстъпа от реалната стойност на земята.", "date": "2018.03.12", "title": "Политическото бъдеще на японския премиер Абе е под въпрос"}
{"url": "https://news.bg/int-politics/ruskata-darzhavna-televiziya-obvini-velikobritaniya-za-otravyaneto-na-skripal.html", "text": "Руската държавна телевизия обвини Великобритания, че е отровила бившия руски двоен агент Сергей Скрипал в Южна Англия като част от специална операция, целяща да провали домакинството на Русия на Световното първенство по футбол през лятото, съобщава \"Ройтерс\".66-годишният Скрипал и 33-годишната му дъщеря Юлия са в болница в критично състояние от 4 март насам, когато бяха открити в безсъзнание на пейка пред търговски център в град Солсбъри.Британският премиер Тереза Мей трябва да ръководи заседание на Националния съвет за сигурност на Великобритания по-късно днес, на което ще бъде обсъдено отравянето. Британски депутат заяви, че инцидентът изглежда като опит за покушение, подкрепен от държава и той очаква Москва да бъде обвинена от Тереза Мей след заседанието.Русия многократно отхвърли предположенията за нейно участие в убийството като опит за демонизирането ѝ.Но руската държавна телевизия \"Россия 1\" в новинарската програма \"Вести Недели\" отиде по-далеч, като посочи с пръст самата Великобритания за извършител на убийството.\"Те се опитаха да хвърлят вината върху Русия, но ако се замислите, отравянето на полковника от ГРУ (руското военно разузнаване) беше от полза единствено за британците\", коментира известният телевизионен водещ Дмитрий Кисельов, който е изцяло прокремълски настроен.\"Като източник (на информация) Скрипал не представляваше интерес. Но като жертва на отравяне той е много полезен. Защо да не бъде отровен? Не е голяма работа. И заедно с дъщеря му да го направят по-сърцераздирателно за обществеността\", допълни телевизионният водещ.Кисельов, чиято телевизионна кариера е подкрепяна от руския президент Владимир Путин, посочи още, че отравянето на Скрипал отваряло многобройни \"възможности\" за Великобритания, включително организирането на международен бойкот на Световното първенство по футбол в Русия.\"Отлична специална операция\", коментира Кисельов, добавяйки: \"Скрипал е евтин заменим материал\" и че след спецоперацията Русия трябвало да се оправдава.Британският външен министър Борис Джонсън заяви, че Лондон може да преразгледа присъствието на официалната си делегация на шампионата, ако се окаже, че Русия стои зад отравянето.Москва вижда Световното първенство като събитие, с което да се представи на международно равнище, като руските власти са притеснени от подозирания от тях заговор на Запада за \"подливането на вода\" на този техен голям момент.", "date": "2018.03.12", "title": "Руската държавна телевизия обвини Великобритания за отравянето на Скрипал"}
{"url": "https://news.bg/world/ruskite-voenni-izpitaha-snaryad-krasnopol-chiyato-tochnost-e-95.html", "text": "Военното министерство на Русия публикува видео на артилерийски стрелби със снаряд \"Краснопол\", съобщи РИА Новости. Точността на попадението на снаряда е не по-малко от 95%.Ученията бяха на Лужския полигон. В тях участваха войски на Западния военен окръг.Във видеото e показана дивизионна самоходна гаубица \"Мста-С\", високоточен управляем снаряд \"Краснопол\" калибър 152 мм, подготовка за стрелба и непосредствен изстрел. През януари от военното министерство на Русия съобщиха, че по време на спецоперация в Сирия със снаряд \"Краснопол\" са ликвидирани бунтовници, обстреляли на 31 декември база в Хмеймим.Обновеният артилерийски снаряд на комплекса на управляемото въоръжение \"Краснопол\" е разработено от тулското Конструкторско бюро за приборостроене.Той е предназначен за високоточни поражения на различни обекти. Полетът на снаряда се коригира по лазерно насочване на цели аеродинамични контроли. \"Краснопол\" може да бъде оборудван с реактивен двигател или с долен генератор на газ.", "date": "2018.03.12", "title": "Руските военни изпитаха снаряд Краснопол, чиято точност е 95%"}
{"url": "https://news.bg/politics/predizbornata-kampaniya-na-putin-se-provezhda-na-balgarska-teritoriya.html", "text": "\"Предизборната кампания на Путин се провежда на българска територия. Заснетото тук е прожектирано в Русия, което означава, че е правено за вътрешна употреба. Там църквата е част от службите. Кирил и Путин са били колеги\", каза о.р. ген. Атанас Атанасов и лидер на ДСБ пред bTV относно изявленията на руския патриарх Кирил в България. \"Бойко Борисов и Румен Радев трябва да почерпят Валери Симеонов - той с неговото непоръбено поведение ги остави в сянка и те са се свили като мишки\", коментира изявлението на съпредседателя на Обединените патриоти ген. Атанасов.\"Защо не излезе президента да кажа какво мисли той по отношение поведението на този човек. Борисов не му беше работа да се обади на Путин. Хората трябва да разберат какво се случи\", категоричен бе о.р. ген. Атанасов и коментира, че не е работа на премиера да се обажда на руския президент Владимир Путин  и да го пита какво ще правим за АЕЦ \"Белене\".Атанасов обяви, че вече и той не разбира кой от обществените скандали какво прикрива. \"Те спрели ли са да се клатят - и малката и голямата коалиция са от скандал в скандал.  - вече не мога да разбера кой скандал какво прикрива. Властта не се справя с обикновени битови случки и те разпалват общественото настроение\", каза Атанасов.Той обобщи , изказването на руския патриарх, който искаше да бъдат почетени предимно руските бойци, загинали за освобождението на България от турско робство и последвалите протести в защита на , влязал в двора му с цел кражба.\"Няма нужда да се коментира, че тези хора, които искат да купят ЧЕЗ нямат експертиза, . От къде идват парите, запита в студиото на bTV о.р. ген. Атанас Атанасов, бивш директор на Националната служба за сигурност (НСС).Припомняме, фирмата, определена за купувач на електроразпределителното дружество за Северозападна България и София е \"Инерком\", собственик на Гинка Върбакова \"Инерком\". \"Офшорките са механизъм за пране на пари. Кой иска да пере пари\", продължи с въпросите си Атанасов. Чешкото дружество ЧЕЗ отдавна иска да продаде бизнеса си в България. Оплакваха се, че са притискани. Тяхната работа е да си приберат парите и да напускат, коментира мотивите им той.Отвсякъде изскача потвърждение, че тези, които са свързани с ЧЕЗ, са близки с премиера Бойко Борисов, заяви генералът.\"Едно от лицата, убито в центъра на София - Тодор Толев - известен като Бялата лисица в средите на службите, - този човек е много близък с Борисов. Този човек е организаторът на онази голяма далавера с импулсите, където е фирмата на Славчо Върбаков\", обясни ген. Атанасов.В един момент ще продадат шалтера на електричеството на София на някой, който не може да го управлява, опасява се генералът. По думите му, през ЧЕЗ минават над 100 млн. лева кеш, а на офшорките им трябват пари в кеш.Атанасов видя неизпълнение на служебни задължения в изявлението на новоизбрания председател на комисията за антикорупция (Комисия за отнемане не незаконно придобито имущество) Пламен Георгиев, че не е разследвал разговора между покойният шеф на митниците Ваньо Танов и премиера Бойко Борисов.\"Не е разследвал - този човек трябваше да му образувал проверка. Успешно е  при очевидни факти на нарушение, извършено от негова страна! Това ли му е успешното\", възмути се Атанасов.Атанасов определи излизането на Движение \"България на гражданите\" (ДБГ) от Реформаторския блок като адекватно действие. \"Патерицата на Борисов се разпада отвсякъде. Очевидна е нуждата от дясна алтернатива. Очевидно е, че остатъчния Реформаторски блок поведението им е да лъскат имиджа\", каза Атанасов.\"Върви процес на концентрация. Когато имаме конкретни новини, ще ги обявим\", допълни Атанас Атанасов, който е председател на ДСБ.\"Има стаено потискано настроение заради неспособността на държавата да се справи с битовата престъпност. Нещо, което е уредено от Римско право, Каракачанов и Борисов тичат да го променят. По темата \"неизбежна отбрана\" дори Сотир Цацаров и Лозан Панов застанаха на едно мнение\", каза ген. Атанасов.", "date": "2018.03.12", "title": "Предизборната кампания на Путин се провежда на българска територия"}
{"url": "https://news.bg/crime/mazh-zagina-v-kashtata-si-pri-pozhar.html", "text": "67-годишен мъж е починал след пожар в къщата му във варненското село Синдел, съобщават от МВР-Варна. Сигналът за инцидента е постъпил около 16:30 часа вчера на телефон 112. Изпратените на място екипи на пожарната са установили, че пожарът е обхванал 3 кв. м от стая в къщата. В стаята се е намирал 67-годишният собстеник на къщата, който е починал.Засега не са известни причините за пожара. ", "date": "2018.03.12", "title": "Мъж загина в къщата си при пожар"}
{"url": "https://news.bg/society/manolova-zove-da-darim-na-vazrastnite-za-velikden.html", "text": "Кампанията \"Великден за всеки\" е насочена към възрасните хора и е свързана с получаването на великденски надбавки, без значение дали правителството е постоянно или служебно.Това изтъкна общественият защитник Мая Манолова в ефира на БНТ на въпрос в какво се състои т. нар. кампания \"Великден за всеки\".Тя посочи, че всеки, който иска да се включи, може да изпрати SMS на номер 1255 или да дари пари или храна. Манолова посочи, че е открита и банкова сметка, която може да се види на сайта на омбудсмана или на сайта на Българския червен кръст.\"Направете едно добро дело към наближаващия светъл празник\", апелира Манолова.Тя добави, че по данни на експерти годишно в България се изхвърлят над 700 000 тона храна, които се унищожават от страна на българските домакинства и производителите.На въпрос защо стартът на кампанията \"Великден за всеки\" започва от училищата, Манолова заяви, че това е една съпътстваща кауза, която да бъде насочена към децата, за да им бъде обяснено, че не трябва да се изхвърля храна.\"С каузата ние целим да подтикнем децата към уважение на храната и на баба и дядо. Възрастните хора имат нужда от любов, почит, уважение и съпричастност от българското общество\", допълни омбудсманът.Манолова коментира и храната в училищата и детските градини.\"Нашата амбиция, която стои на дневен ред, е да влезем във всички български училища и да обясним и демонстрираме пред децата кои са здравословните храни и кои не\", уточни тя.Манолова изрази и съжаление, че поради нездравословното хранене на децата всяко четвърто дете е с наднормено тегло, а всяко шесто - със затлъстяване.По думите ѝ, решението, което трябва да се вземе, е, че трябва да се изградят ясни правила за това на какви изисквания трябва да отговоря храната и след това да се търси нейната цена.На въпрос какви са изводите и къде е коренът на проблема с ЧЕЗ, Манолова се застъпи за интересите и нуждите на българските граждани. Тя допълни, че проблемът с електроразпределителното дружество попада във всеки един дефект на прозрачност, липса на яснота за това кой е купувачът и за това, че държавата няма думата.\"Контролните органи трябва да си свършат работата и да има промени в българското законодателство\", настоя тя.Според нея Комисията за енергийно и водно регулиране (КЕВР) трябва да контролира електоразпределителното дружество чрез промени в законодателството.Манолова отсече, че най-големият проблем е липсата на доверие към ЕРП-тата, липсата на доверие в КЕВР и липсата на доверие в държавата.Омбудсманът засегна и темата за \"Форума за личния фалит\". Тя добави, че в България няма такъв закон за лични фалит и това води до тотално опропастяване на живота на хората. Манолова уточни, че изходите от тази ситуация са два - да се скриеш от кредиторите си или през Терминал 2 да се замине за чужбина.На въпрос ще се разработи ли скоро такъв закон, тя заяви, че от началото на тази година се работи по Закон за личния фалит.\"На 27 март 2018 г., той ще бъде представен в \"Дома на Европа\", където ще се изясни какво включва и кой може да участва в него\", каза още омбудсманът.", "date": "2018.03.12", "title": "Манолова зове да дарим на възрастните за Великден"}
{"url": "https://news.bg/politics/sidi-siderov-se-e-pochuvstval-zasegnat-ot-dumite-na-simeonov-za-patriarha.html", "text": "Вицепремиерът Валери Симеонов отправи непремерено изказване към руския патриарх Кирил. Това не е първото му изказване и това не трябва да ни изненадва. Това заяви за Нова телевизия депутатът от \"Обединени патриоти\" Александър Сиди.На въпрос как ще коментира думите на Валери Симеонов, той каза: \"Аз поне смятам, че този скандал и конфликт не трябваше да минава през медиите. Вероятно има непремерено изказване от страна на Симеонов. Очевидно г-н Сидеров се е почувствал лично засегнат. В крайна сметка те са големи хора и могат да се разберат\", категоричен бе Сиди.\"Не би трябвало един чужд патриарх да не се държи на нивото на своето достолепие и по такъв начин да коментира\", добави депутатът и поясни, че декларацията, в която Симеонов призовава българския премиер да не се извинява за съдбата на евреите от Вардарска Македония и Беломорска Тракия при визитата си в Скопие.\"Има сериозен проблем. В българите се нагнетява чувство за вина по отношение на онези загинали евреи от Тракия и Македония. България скърби за тези жертви, но трябва да знаем, че там страната ни е била само администратор\", допълни депутатът.На фона на разединението сред партиите в Реформаторския блок, Сиди изрази убеждение, че ВМРО няма да последва съдбата им.Припомняме, ДБГ замрази участието си в Реформаторския блок и обявиха, че могат да го напуснат.", "date": "2018.03.12", "title": "Сиди: Сидеров се е почувствал засегнат от думите на Симеонов за патриарха"}
{"url": "https://news.bg/politics/vlastta-feodalizira-stranata-demokratsiyata-e-zastrashena-konstatira-dbg.html", "text": "От \"Движение България на гражданите\" (ДБГ) искаме оставката на правителството и предсрочни парламентарни избори. Това заяви Найден Зеленогорски, заместник-председател на ДБГ, в сутрешния блок на Нова телевизия.Части от Реформаторски блок (РБ) имат по-различно отношение към правителството. В подобна среда няма как да се работи ефективно, без препотвърждаване на решението за опозиционност на РБ и ефективни действия в тази посока, каза той по повод решението на ДБГ за замразяване на членството в РБ.По думите му, кабинетът демонстрира национал-популизъм, в парламента има само скандали и не се осъществяват никакви политики, а идеите за одържавяване на ЧЕЗ или военни предприятия са недопустими. Подобни неща нямаше в предишния парламент, настоя Зеленогорски.Демокрацията е застрашена, има опити за феодализиране на общини, а управлението замете важни реформи, които успяхме да наложим в 43-то НС - машинното и електронно гласуване, които се чудят как да отменят, започване на реформи в образованието и здравеопазването, превъоръжаване.Антикорупционното законодателство беше подменено, създаде се орган, чиято независимост не може да бъде гарантирана. Бях вписан е тефтерчето на Златанов и се надявам да не видим отново същите механизми, коментира част от аргументите за искане на оставка на правителството Зеленогорски.И Оруел не може да напише драма като тази с ЧЕЗ. Очевидно е, че зад тази дама има схема, която никой не иска да разкрие. Когато се спре тока на 3 млн. българи, защото фирмата не може да се справи, институциите може и да се сетят, че имат задължения, отговори на въпрос за сделката за ЧЕЗ заместник-председателят на ДБГ.ДАНС не действаха ефективно при случая с КТБ, няма гаранции, че за енергетиката ще го направят, затова ние не подкрепяме подобно предложение, добави Зеленогорски.", "date": "2018.03.12", "title": "Властта феодализира страната, демокрацията е застрашена, констатира ДБГ"}
{"url": "https://news.bg/regions/plamna-tseh-za-plastmasovi-trabi-v-sofiya.html", "text": "Пожар е пламнал в цех за производство на пластмасови тръби в района на бул. \"Цариградско шосе\", в София. Няма пострадали, съобщиха от МВР.Екипи пожарникари са на мястото. Сигналът е получен към 08.29 часа.Четири пожарни екипа гасят огъня. На този етап няма данни за опасност на съседни сгради. По първоначални данни огънят е тръгнал от машина за шприц. След приключване на гасенето, ще се извърши оглед за да се установят причините за възникналия пожар.", "date": "2018.03.12", "title": "Пламна цех за пластмасови тръби в София"}
{"url": "https://news.bg/health/pochti-400-000-balgarski-mladezhi-sa-s-namalena-funktsiya-na-shtitovidnata-zhleza.html", "text": "Ползването на йодирана сол е жизненоважна за раждането на интелигентни деца и за здравето на щитовидната жлеза. Ендокринолози предупредиха, че по-полезна е обикновената йодирана сол, а не станалата модна хималайска или други видове сол. Мнението им бе изразено на Практическа конференция на тема \"Йоден дефицит в България. Бременност и хипотиреоидизъм\".Почти 400 000 българи, на възраст между 12 и 18 години имат намалена функция на щитовидната жлеза, а 65% от тях го научават за първи път по време на случайно участие в скрининг. \"Друга цел е да отвоюваме от здравната администрация платена от Здравната каса амбулаторна процедура, чрез която веднага след установяването на бременността жените с рискови фактори за тиреоидни заболявания и диабет да се подлагат скрининг за тези заболявания\", обясни проф. Борисова - Председател на Българско дружество по ендокринология и Началник на Клиника по ендокринология и болести на обмяната в УМБАЛ Софиямед.\"Когато бременната жена не приема йодирана сол, необходима за производството на тиреоидни хормони, тя няма да осигури на бебето си достатъчно хормони. Мозъкът ще се формира непълноценно и това ще е фатално за интелигентността му. Бебетата нямат собствена щитовидна жлеза. Тя започва да се формира след третия месец от бременността и започва да има собствена продукция на хормони едва към шестия месец\", обясни проф. д-р Анна-Мария Борисова.Още през 1956 г. е установено, че 50% от населението има гуша, а 3% е с кретенизъм (6000 души). Този значим здравен и социален проблем налага старта на масова йодната профилактика в страната. Това е станало 32 години преди ООН да обяви йодния дефицит за глобален здравен проблем. Екипът, започнал йодната профилактика е от акад. Иван Пенчев - основателят на ендокринологията в България, заедно с най-известните си ученици проф. Папазов, проф. Върбанов и проф. Стайков. Техните изводи са резултат от масов скрининг на един милион българи.За 60-та годишнина от началото на държавна политика за преодоляване на йодния дефицит чрез йодиране на солта с цел профилактика на заболявания на щитовидната жлеза от Българското дружество по ендокринология започва информационна кампания. Целта е да събуди вниманието на обществото към последиците от йодния дефицит.Проф. Людмила Иванова от Медицински факултет на СУ \"Св. Климент Охридски\" координатор на проекта EUthyroid за България съобщи, че част от проекта е проследяване на три кохортни проучвания майка - дете в държави с различен йоден прием: \"Проследявани са жени с различен йоден прием преди забременяване и по време на бременността, както и тяхното поколение за нивото на когнитивната функция. Предварителните резултати сочат, че при йоден дефицит на бременната честотата на говорна патология у поколението е по-висока.\". В тази връзка проф. Михаил Боянов добави, че се проучва и връзката между йодният дефицит и повишена честота на Синдрома на дефицит на вниманието.Една от основните мисии на масовата йодна профилактика е всяка жена да влезе в бременността си с адекватен йоден прием, съответно с нормален тиреоиден статус. Много от бременните жени, особено в големите градове употребяват алтернативни видове сол, смятайки ги за по-полезни. Рискът от системна употреба на алтернативни видове сол е заради тяхното ниско съдържание на йод и наличието на примеси и замърсители, включително радиоактивни вещества, което може да възроди йодния дефицит в България.\"Агенцията по безопасност на храните би трябвало да провежда системен мониторинг на съдържанието на йод в солта и на качеството на алтернативните видове сол. Това, което трябва да се изпълнява е Постановлението на Министерски съвет от 1994 година, което задължава на територията на Република България да се предлага единствено йодирана сол, която да отговаря на приетите стандарти\", заяви проф. Иванова.Прекалено големи количества йод също не са полезни, обясни доц. Боян Нончев от Университетската болница \"Св. Георги\" в Пловдив. Прекалено многото йод увеличава риска от автоимунни заболявания, но в региони с йоден дефицит. Оптималното количество йод се постига с приемането на храни приготвени с йодирана сол - хляб, мляко, сирене, както и от рибата\", категоричен е доц. Нончев.Събитието бе организирано от Медицински факултет на Софийския университет \"Св. Климент Охридски\". В него участват лектори ендокринолози от Българското дружество по ендокринология. То е част от проекта Euthyroid - най-мащабното общоевропейско проучване върху йодния дефицит и свързаните с него заболявания на щитовидната жлеза.", "date": "2018.03.12", "title": "Почти 400 000 български младежи са с намалена функция на щитовидната жлеза"}
{"url": "https://news.bg/crime/daniel-mitov-i-hristo-angelichin-se-izpraviha-pred-sada.html", "text": "Състав на специализирания наказателен съд даде ход на делото срещу бившия министър на външните работи Даниел Митов и заместника му Христо Ангеличин.В хода на заседанието беше прочетен  и бе отхвърлено искането за отвод на единия от прокурорите по делото - командированата от СГП Боряна Бецова. Съдът определи за следваща дата на съдебния процес 21 март, сряда, от 10.00 часа. Тогава ще бъдат призовани десет свидетели.Обвинението срещу бившия министър е за престъпление по служба, а за заместника му - в безстопанственост. Двамата се явиха лично в съда.Припомняме Даниел Митов е обвинен в това, че в периода от 15.01.2016 г. до 22.07.2016 г., като министър на външните работи, при условията на продължавано престъпление не изпълнил служебните си задължения с цел да набави облага за търговско дружество и от това настъпили значителни вредни последици в размер на 494 458,03 лв.Христо Ангеличин е обвинен в това, че в периода от 15.01.2016 г. до 22.07.2016 г., като длъжностно лице - заместник-министър на външните работи, при условията на продължавано престъпление, в нарушение на задълженията си да наблюдава и контролира дейността на дирекция \"Управление на собствеността и материално-техническо осигуряване\" в МВнР, не упражнил достатъчен контрол върху работата на директора на тази дирекция. В резултат на това са последвали значителни щети за Министерство на външните работи в размер на 494 458,03 лева, изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение - престъпление по чл.219, ал.2 , вр. ал.1 , вр чл.26 , ал.1 от НК.Защитата поиска отвод на прокурор Бецова с два мотива - първият е във връзка с нейното командироване и вторият мотив бе заради нейни изказвания в медиите. Визираха се конкретни публикации в \"Епицентър\" и \"Правен свят\".Адвокат Ина Лулчева обясни след края на заседанието, че е недопустимо да се изопачават фактите публично, за да се злепоставя обвиняемия. \"Вярно е, че прокурорът излага фактите в обвинителния акт и не следва да изнася информация за медиите. Ние бяхме длъжни да направим този отвод. Съдът прие, че той е неоснователен. За нас не е пречка - нито един, нито двама, нито трима прокурори. След като те считат, че за да защитят това обвинение е необходимо участие на трима и държавата може да си позволи лукса, защото това са държавни средства все пак - за участие на трима прокурори в едно дело - нека да участват\", коментира защитникът адвокат Ина Лулчева.Тя изтъкна още, че в Закона за съдебната власт пише, че заповедта за командироване съдържа мотиви за необходимостта от командиравоне. \"Действително главният прокурор може да командирова прокурори от цялата страна, но закона изисква обосноваване на необходимост от това. В случая такава необходимост не беше обоснована\", коментира Лулчева.Прокурор Бецова коментира от своя страна, че нейното участие в настоящото съдебно заседание е във връзка с воденото от нея досега по делото досъдебно производство.\"Логично беше. Дали ще е с мен или без мен това дело - то ще си мине, тъй или иначе. Право на страните е да искат отвод\", коментира още тя.На въпрос за сложността на делото и необходимостта от трима прокурори по него, колкото са и по делото за КТБ, прокурор Бецова заяви: \"Аз съм командирована единствено и само за това, защото съм го гледала в досъдебна фаза. Колегите ще се справят и без мен. Логично е - аз съм водила всички разпити на свидетели и може би в зала ще съм по-полезна\".Защитата обясни още, че сумите всъщност са възстановени като са върнати 600 лв. повече.", "date": "2018.03.12", "title": "Даниел Митов и Христо Ангеличин се изправиха пред съда"}
{"url": "https://news.bg/int-politics/tramp-pak-plashi-da-izvadi-sasht-ot-sdelkata-s-iran.html", "text": "Президентът на САЩ Доналд Тръмп е заявил пред министър-председателя на Израел Бенямин Нетаняху, че ще се оттегли от ядреното споразумение с Иран, ако Германия, Франция и Великобритания не направят \"значителни промени\" в споразумението, съобщават американски медии.Тръмп е подчертал пред Нетаняху, че трите страни са предложили само \"козметични промени\". Тръмп определи 12 май за краен срок за постигане на споразумение относно промените в сделката с Иран. Бяха проведени два кръга преговори между четирите страни, а още един се очаква в Берлин в четвъртък.Споразумението с Иран беше договорено през 2015 г. по време на предишната американска администрация на Барак Обама, като съгласно него бяха премахнати санкциите, наложени на Техеран, в замяна на изоставянето от страна на Иран на програмата му за ядрени оръжия. Тръмп нарече споразумението \"най-лошата сделка, договаряна някога\".", "date": "2018.03.12", "title": "Тръмп пак плаши да извади САЩ от сделката с Иран"}
{"url": "https://news.bg/crime/zapochva-aktsiya-kolan.html", "text": "От днес започва операция на TISPOL за използването на обезопасителни средства от водачите и пътниците на превозни средства.В рамките на операцията пътните полицаи ще следят за използването на обезопасителни колани от пътниците и водачите на МПС. Ще се следи и за използването на обезопасителни столчета в колите при превозването на деца. Униформените на пътя ще следят и за това дали водачите и пътниците на мотоциклети носят каски.По време на проверките пътните полицаи ще следят и за наличието на валидна застраховка \"Гражданска отговорност\".По данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент.Операцията се провежда едновременно на територията на всички страни, членки на Европейската мрежа на службите на Пътна полиция.", "date": "2018.03.12", "title": "Започва акция \"колан\" "}
{"url": "https://news.bg/int-politics/putin-naredil-svalyaneto-na-patnicheski-samolet-prez-2014-godina.html", "text": "Руският президент Владимир Путин е наредил да бъде свален пътнически самолет, на който се е твърдяло, че е имало бомба и е имал за цел да удари церемонията по откриването на Зимните олимпийски игри в руския черноморски курорт Сочи през 2014 г. Това обявява той в нов филм.В двучасовия филм, публикуван онлайн, Путин изтъква, че му е било заявено, че самолет, пътуващ от Украйна за Турция, е бил отвлечен точно преди началото на Олимпийските игри.Било е установено обаче, че тревогата е фалшива и самолетът не бил свален.Филмът излиза в навечерието на президентските избори в Русия на 18 март, които Путин се очаква да спечели безапелационно. Алексей Навални, най-изявеният лидер на опозицията, получи забрана да участва заради издадена осъдителна присъда.\"Беше ми казано: самолет на път от Украйна за Истанбул е бил отвлечен, похитителите искат да кацнат в Сочи\", посочва Путин във филма, уточнява \"Ройтерс\".Пилотите на турския Боинг 737-800, летящ от Харков за Истанбул със 110 души на борда, са заявили, че пасажер носи бомба и им е наредил да отклонят самолета за Сочи.Във филма Путин разкрива, че служители от силите за сигурност са му казали, че аварийната процедура в такава ситуация била да се свали самолета.\"Казах им: действайте според плана\", допълни руският държавен глава.Минути по-късно той е получил друго обаждане, в което е бил информиран, че всичко това е фалшива тревога.Той пристигнал на олимпийския стадион в Сочи скоро след това.Говорителят на Кремъл Дмитрий Песков потвърди разказа на Путин.", "date": "2018.03.12", "title": "Путин наредил свалянето на пътнически самолет през 2014 година"}
{"url": "https://news.bg/crime/tsatsarov-darzhavata-otgovarya-za-sigurnostta-na-grazhdanite-ne-chastni-firmi.html", "text": "Главният прокурор Сотир Цацаров иска Конституционният съд да обяви за противоконституционни разпоредби от Закона за частна охранителна дейност, съобщиха от Върховната касационна прокуратура.Основният аргумент на главния прокурор е че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР.Мотивът на Цацаров е, че посочените от него разпоредби (чл. 5 ал. 1 т. 6, чл. 27, чл. 28 и чл. 29 от Закона за частната охранителна дейност /обн., ДВ, бр.10 от 30.01.2018г./ противоречат с принципите на правовата държава. Той се позовава на Преамбюл, чл. 4 ал. 1 и на чл. 105 ал. 2 от Конституцията на Република България.Цацаров обявява, че за пръв път в посочените разпоредби като нов вид охранителна дейност е предвидена охраната на урбанизирана територия.В предвидените текстове с въвеждане на частна дейност за охрана на урбанизирани територии се нарушава конституционно предвидената компетентност на Министерския съвет, смята главният прокурор. Тази компетентност, според основния закон, е уредена в чл. 105 ал. 2 от Конституцията, да осигурява обществения ред.Едновременно с това недопустимо се прехвърлят правомощия на държавата от МВР на търговци. \"Предвидената в чл. 28 ЗЧОД възможност за сключване на договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място. Това на практика обективно ограничава възможността на държавните органи по Конституция, съобразно техните законови задължения, да гарантират обществения ред\", пише в мотивите на главния прокурор.Допълнителни усложнения биха могли да се очакват, ако гражданите реализират правото си сами да договарят извършването на различни видове частна охранителна дейност, свързани с личната им неприкосновеност и неприкосновеността на тяхното имущество, намиращи се в обхвата на същата урбанизирана територия.Още повече и сега съществува възможност по ЗМВР да се изграждат звена \"Общинска полиция\" за опазване на обществения ред, охраната на обекти и т.н. Тези разпоредби са според чл. 94 от Закона за МВР.В писмото на главния прокурор ясно се казва, че в разпоредбите, с които той не е съгласен, се позволява по законов начин неограничено въздействие от страна на частни охранители върху живота в населените места. Главният прокурор уточнява, че се създава се непропорционална зависимост на поддържането на обществения ред в населените места от преценката и активността на частно правни субекти, а не от предвидените по Конституция и съответните закони държавни органи.Припомняме, на 19 януари и от ДБГ поискаха президентско вето върху Закона за частна охранителна дейност. От партията призоваха президентът Радев да сезира и Конституционния съд за тълкуване на част от текстовете.След тях - на 25 януари работодателите също поискаха президентско вето върху този закон. Техните мотиви бяха различни - искат по-лек лицензионен режим за частната охранителна дейност. С приемането на предложения от Министерски съвет проект, правителството и мнозинството обявяват капитулацията си в сектор Сигурност, невъзможността си да се справят с опазването на сигурността на българските граждани и тотален отказ да реформират системата, обявиха от ДБГ.Законопроектът е приет при съществени нарушения на законодателната процедура и противоречия с правото на Европейския съюз, смятат работодателите.", "date": "2018.03.12", "title": "Цацаров: Държавата отговаря за сигурността на гражданите, не частни фирми"}
{"url": "https://news.bg/world/spacex-izstrelva-raketa-do-mars-prez-2019-g.html", "text": "Изпълнителният директор на SpaceX Илон Мъск разкри следващата стъпка от мисията до Марс, съобщава СиЕнЕн.По време на фестивала SXSW предприемачът отговаря на въпроси. Той разкри невероятно амбициозен график за изпълнение на визията си за междупланетарно пътуване. По думите му компанията SpaceX ще бъде готова да лети до Марс с първата си ракета през 2019 г., сподели Мъск.През миналата година той заяви, че мегаракетата Big Falcon Rocket един ден ще може да извършва междуградски полети на планетата за изключително малко време - 30 минути от Ню Йорк до Шанхай.Шефът на \"Тесла\" изрази надежда, че мегаракетата ще кацне на Марс през 2022 г. и ще извърши първите мисии с доставяне на товари на Червената планета. Впоследствие планът е ракетата да закара хора до Марс. Крайната цел е трайно колонизиране на Червената планета.Милиардерът винаги отрича, че иска да управлява планетата. През уикенда той разкри подробности относно визията си за пряка демокрация, при която \"хората пряко гласуват по въпроси вместо да бъдат представяни от правителство\".Той предлага законите да се прокарват с мнозинство от 60%, но в същото време и преди над 40% ще могат да се отменят закони.Според него многото регулации могат да навредят и да попречат на обществото да се развива.Води до \"втвърдяване на артерията на цивилизацията\", добави той.", "date": "2018.03.12", "title": "SpaceX изстрелва ракета до Марс през 2019 г. "}
{"url": "https://news.bg/crime/arestuvaha-25-godishen-izmamil-83-godishna-zhena-po-telefona.html", "text": "Плевенски криминалисти задържаха 25-годишен автор на телефонна измама, съобщиха от МВР. На 11 декември 2017 г. 83-годишна жена от Плевен потърсила помощ в полицията.Същия ден, след многократни позвънявания на домашния ѝ телефон, непознат, представил се за полицейски служител, я убедил да събере в плик наличните в дома ѝ пари и злато и да ги предостави за полицейска операция по залавянето на телефонни измамници.Жената изнесла от жилището си 3 950 лева, две златни гривни, шест златни синджирчета и документи за собственост на земеделска земя. По предварителна уговорка ги поставила върху кофата за смет пред дома си. По-късно разбрала, че е станала поредна жертва на телефонна измама.След сигнала е образувано досъдебно производство под наблюдението на Плевенската районна прокуратура. Полицаите разбрали, че 25-годишния жител на село Ореховица. Установено е, че той е взел паричната сума, златните накити и документите на жената. След доклад на материалите в прокуратурата мъжът е обвиняем.", "date": "2018.03.12", "title": "Арестуваха 25-годишен, измамил 83-годишна жена по телефона"}
{"url": "https://news.bg/world/sasht-i-rusiya-ostavat-nay-golemite-iznositeli-na-orazhie-v-sveta.html", "text": "САЩ и Русия остават най-големите износители на оръжие в света. Това става ясно от доклад на Стокхолмския международен институт за проучване на проблемите на мира (СИПРИ), цитиран от ДПА, АФП и други световни агенции.САЩ запазват челната си позиция с 34% от продажбите на оръжие в света през последните пет години, показва новото проучване. Русия е вторият най-голям износител с около 20% от доставките.Американците са увеличи дела си от 30% за периода 2008-2012 г.Според данните доставките на САЩ през 2013-2017 г. са достигнали най-високото си ниво от края на 90-те г. на XX век.От СИПРИ поясняват, че сключените през 2017 г. договори ще затвърдят позицията на САЩ като най-голям износител на оръжиe през следващите години. Най-малко 98 държави са закупили американско оръжие, като голяма част са бойни и транспортни самолети.Близо половината от американския износ през последните пет години е бил за държави от Близкия изток.Русия е изнесла оръжия в 47 държави, включително и за сепаратистите в Източна Украйна. Продажбите на руско оръжие са паднали със 7% в сравнение с предишния 5-годишен период.Франция е третият най-голям износител с дял 6,7%, следвана от Германия и Китай.Оръжейният поток към раздирания от конфликт Близък изток се е удвоил през последните 5 г. Основните доставчици са САЩ и европейски държави, включително Германия. Вносът на оръжие в държавите от Близкия изток се е увеличил с 103% в периода 2013-2017 г. в сравнение с предишните 5 г.Саудитска Арабия е увеличила вноса си с потресаващите 225% за 2013-2017 г. в сравнение с 2008-2012 г.Най-големият вносител на оръжие е Индия със своите 12% от световните продажби.", "date": "2018.03.12", "title": "САЩ и Русия остават най-големите износители на оръжие в света"}
{"url": "https://news.bg/disasters/patnicheski-samolet-se-razbi-na-letishteto-v-katmandu.html", "text": "Пътнически самолет се е разбил на международното летище в непалската столица Катманду, съобщават местни медии.Самолетът на авикомпанията US-Bangla Airlines, който е извършвал полет от столицата на Бангладеш Дака до Непал, е пропуснал пистата по време на кацане и се разбил на футболно игрище, намиращо се от източната страна на международното летище \"Трибуван\".Говорителят на летището е уточнил, че засега има най-малко 40 жертви и 22-ма оцелели. Останалите 9-има се водят за безследно изчезнали. Според говорител на непалските военни обаче най-малко 50 души са загинали.Няколко часа по-късно от полицията съобщиха, че 49 души са загинали, а 22-ма са ранени.Уточнява се, че на борда е имало 67 пътници и 4 души екипаж, като пожарникари се борят с огъня, обхванал самолета. Кадри от мястото в социалните мрежи показват дим, издигащ се от пистата на летището.Летищните власти заявиха, че техническа неизправност може да е причинила инцидента. Според местни медии самолетът е S2-AGU, Bombardier Dash 8 Q400, произведен в Канада, но това не е потвърдено от властите. Частната авикомпания US-Bangla Airlines е съвместна американско-бангладешка. Самолетът е кацнал в 14:20 часа местно време (10:35 българско).Всички полети за и от летището са били отменени. ", "date": "2018.03.12", "title": "Пътнически самолет се разби на летището в Катманду"}
{"url": "https://news.bg/weather/zaoblachavane-dazhd-lek-yuzhen-vyatar.html", "text": "Седмицата започва с увеличаване на облачността и валежи, температурите остават пролетни.Постепенно от запад облачността ще се увеличава и ще става по-плътна. Около обяд в крайните северозападни райони ще завали слаб дъжд, като до края на деня валежите ще обхванат цяла Западна България. През нощта срещу вторник дъждовното време ще обхване цялата страна.Максималните температури ще са между 18 и 24 градуса. Минималните също са положителни - между 4 и 8 градуса.Очаква се слаб вятър от юг и югоизток. В Източна България - до умерен.", "date": "2018.03.12", "title": "Заоблачаване, дъжд, лек южен вятър"}
{"url": "https://news.bg/press/promenyat-zakona-za-energetikata-sled-sluchaya-s-chez-skandalat-s-kiril-razbuni-i-ruskite-medii-obshtestvoto-e-slabo-informirano-za-spin.html", "text": "Скандалът около руския патриарх Кирил е сред темите с продължение за вестниците в понеделник.\"Неприемливо е да се иска оставката на вицепремиера Валери Симеонов заради изказванията му за руския патриарх Кирил, това заяви пред БНР евродепутатът Ангел Джамбазки, който е и зам.-председател на ВМРО... \"Позицията на ВМРО е, че никой не трябва да си позволява такъв език и такова началническо поведение над нито една българска институция. В този смисъл, поведението на госта - патриарх Кирил, бе неприемливо по отношение българския президент. Без значение какво е искал да каже, когато си на гости, трябва да уважаваш своите домакини и да се държиш любезно и нормално\", коментира евродепутатът Джамбазки. При реакцията си Валери Симеонов е бил \"прав, но, за съжаление, може би не намери точните изразни средства\", смята той. \"Абсолютно неприемливо е да се иска оставка на вицепремиер по такъв повод, защото този човек (патриарх Кирил - б.р.) дойде на гости и тропаше по масата все едно е в кварталното кафене. Не може да дойдеш на гости и да изискваш някой да ти благодари или да казваш кой на кого ще благодари. В края на краищата, България е суверенна държава по отношение на всички държави, включително и Русия\", каза Джамбазки. Според него от администрацията на руската църква не представили отговора на президента Радев и така \"унизили\", \"смачкали\" и \"направили смешен\" държавния глава. \"Господин Симеонов и години Сидеров имат своите политически биографии и ясна политическа позиция. Това, което е нужно в момента, е малко повече спокойствие и малко повече разум в изказванията. Изказванията на госта бяха неприемливи. Това е съвсем очевидно. Но пък и реакцията беше преувеличена. Оттам и другата реакция също\", каза Джамбазки, според когото би било \"чудовищна глупост, ако разцепление сред \"Патриотите\" проправи пък на ДПС към властта\"...\" - в. \"Сега\".\"Страстите, които се разгоряха в България покрай изявлението на руския патриарх Кирил преди седмица, бяха коментирани и в либерални медии в Русия, където се казва, че безспорно той е и политическо лице, както и че думите на вицепремиера Валери Симеонов може да са проява на грубост, но с основание би могъл да ги каже и един руснак. Журналистът и историк Николай Сванидзе припомня пред Радио \"Ехото на Москва\", че в България бе изказана благодарност на народите от бившата Руска империя, воювали в имперската армия за освобождението доста преди да имат свои държави. \"В този смисъл разбирам българите и не разбирам нашия патриарх\", казва той... Сванидзе смята, че Валери Симеонов е проявил неоправдана грубост, \"но в същото време абсолютно неправилно се държа - и стратегически, и тактически - руският патриарх, така не бива да се държи никой, нито той, нито министърът на външните работи\". Приблизително същото коментира и Андрей Десницкий от Руската академия на науките. Пред телевизия \"Дождь\" той каза, че в България безусловно има много топло отношение към освобождаването на страната от щиковете на воините в руската армия от всякакъв произход. \"Но както е и навсякъде по Балканите, българите много емоционално се отнасят към това тази благодарност да не прераства в чувства на лично задължение и второстепенност. Затова реагират остро, когато някой продължава да им навира в лицето поговорката от съветско време \"Курица не птица, Болгария - не заграница\" (\"Кокошката не е птица, а България не е чужбина\" - б. р.) и отиде да им говори: \"А вие, момчета, тук какво, забравихте кои сме ние и кои сте вие?\". Така не се прави на Балканите, както не бива да се прави и в Кавказ. Не знам защо е говорил така патриархът - ако е било подготвено от тези, които му пишат речите, всички трябва да бъдат уволнени. Навярно става дума за импровизация.\" Десницкий реагира и на неспиращите обвинения в Русия, че \"българите ни предадоха с членството в НАТО и воюваха срещу нас в двете световни войни\". Това не е вярно - България никога не е обявявала война на СССР и не е воювала срещу Съветския съюз, припомня той. Който в Русия иска да поддържа връзките с България, трябва да говори, че няма противоречие между това, от една страна, страната да е в Европа, член на ЕС и НАТО, от които получава много, а от друга, да се поддържат нормални отношения... А речта на патриарха бе в остър дисонанс именно с едно такова отношение.\" Журналистът Антон Орех обръща внимание на друг момент от скандала - че в опит да бъде унизен патриарх Кирил е бил определен като бивш агент на КГБ, но в днешна Русия това не е компрометиращо обстоятелство, а едва ли не орден и бонус в биографията. \"На мястото на нашите архимандрити по-смело бих обявил на някоя Пасхална литургия своите агентурни имена. Президентът ни е чекист, защо останалите да се притесняват?\" По повод думите на Валери Симеонов, че патриархът е бил контрабандист на цигари за милиони долари журналистът казва, че това е много стара история и че през 90-те години никой не се е съмнявал, че тя е вярна. \"Просто сега внезапно бе напомнено за силата на репутацията. Вкарването на тютюневи изделия през олтара спря преди 20 години, КГБ го няма от почти 30 години, но паметта е жива.\" (Бел.ред. - историята с това как руската църква внася цигари за стотици милиони долари е описвана подробно. Преди 9 години около избора на Кирил за патриарх списание \"Форбс\" припомни, че тогава той е ръководел отдела за външни отношения, който през 1995-1996 г. е спечелил от този бизнес 75 милиона долара, но в годишния отчет са вписани само 2 милиона. През 2006 г. изданието \"Москоу нюз\" оцени личното богатство на Кирил на около 4 млрд. долара.) Антон Орех изтъква, че макар да има стотици свещеници в руската църква, вършещи съвестно работата си, лично той не би се доверил на всеки човек в расо. \"Не само заради КГБ и цигарите. А заради скъпите коли, разврата, извращенията с малолетни, луксозния живот, чревоугодието и пиянството. Защото доста след КГБ и цигарите в портфейла на патриарха се натрупаха скъпите му часовници, които бяха изтривани от снимките, и множество неща, които не приличат на атрибути на святост и аскетизъм. Така че работата не е в думите на този българин, а в това, че можеше да ги каже всеки един от нас.\" - в. \"Дневник\".Всекидневниците цитират и председателя на новата антикорупционна комисия Пламен Георгиев, който заявява, че не е разследван разговор между премиера Борисов и Ваньо Танов.\"Никога по никакъв повод не съм разследвал разговор между премиера и вече покойния шеф на митниците Ваньо Танов. Това каза пред БТВ председателят на новата антикорупционна комисия Пламен Георгиев... Той е бил наблюдаващ прокурор по разследването за корупция в \"Митница Свиленград\", по което е подслушван тогавашният директор на митниците Ваньо Танов. \" Ние разследваме данни за корупция в митницата, 10 души, които бяха на специални разузнавателни средства. След приключване на разследването се установи, че няма връзки на високите етажи във връзка с корупционни схеми и изпратихме делото по компетентност. Подслушвахме и Ваньо Танов\", обясни Георгиев. \"Месеци след приключване на делото се появи такъв разговор в медиите. Събрах екипа и казах: колеги, имаме ли такъв разговор? Нямаме такъм разговор...\" - в. \"Труд\".\"На един лист хартия бяхме извадили един разговор. При нас като информация беше пристигнало следното: \"Проведен разговор между Ваньо Танов с непознато лице, мъж, по служебна тема, във връзка с лице, наречено Мишо Бирата\". Имаме такива десетки хиляди разговора, няма възможност да се изписва всеки един, защото това е огромен обем хартия. Това е дошло при нас в прокуратурата. Професионалистите знаят как се работи по СРС-тата. Прокурорът физически, дори и да иска, няма възможност да ги изчете\", отбеляза Георгиев. \"Не знаем дали този разговор, който после изтече в медиите, изобщо има нещо общо с това изречение. Да, името е същото, но какво се е говорило, до нас никога не е стигало, тоест ние никога не сме били свидетели на такъв разговор\", посочи Георгиев. Той допълни, че впоследствие е имало друго дело, което разследва този разговор, с което обаче той няма нищо общо. \"До мен такъв разговор не е идвал, не съм го виждал, не съм му бил свидетел, не съм скрил нищо\", увери Георгиев. Всеки, срещу когото имаме сигнал, ще бъде разработен и ако се съберат доказателства, ще подадем информация или към прокуратурата за образуване на досъдебно производство, или ще се започне отнемане на имуществото, каза още той. Скоро ще има задържани за корупция, увери също Георгиев. По думите му вече има редица сигнали и става дума и за хора, които се занимават с политика, и за магистрати. Георгиев подчерта, че ще избере професионалисти, които да предложи за членове на новата антикорупционна комисия.\" - в. \"24 часа\".Скандалът с ЧЕЗ и последиците от него също остават сред актуалните теми.\"В политиката винаги се казва, че случайността помага на подготвения. И ако в правителството бяха подготвени за тази продажба на ЧЕЗ, сигурен съм, че тези скандали нямаше така да бъдат продуцирани. Така обобщи скандалите около сделката за ЧЕЗ депутатът от ДПС Рамадан Аталай пред \"Канал 3\". \"Случайно да си спомняте, че когато ЕОN си продаде предприятието на \"Енерго Про\", някъде в страната да имаше тогава протести? И тогава ли не се е знаело как и по какъв начин ЕОN продава акциите си\", припомни Аталай. Той изтъкна, че проблемът е \"неадекватното поведение на премиера и на всички по веригата\", след като всички разузнавателни институции обявиха, че са знаели за готвената продажба. \"За мен щом като ДАНС, ДАР и всички други институции в държавата знаят - те казаха, че са проследили информацията, че от 2015 г. е подготвено това. И какво правим? Защо трябваше някой да излезе и да пита \"държавата ще вземе ли участие\". Значи държавата знае, и така стигаме до едноличното решение на министър-председателя, поискал оставката на министъра на енергетиката. Това беше искрицата, от която започна да се създава недоверие в търговските взаимоотношения между двете фирми\", припомни хронологията Рамадан Аталай. Експертът бе категоричен, че \"държавата няма никаква работа в нито едно от дружествата, но тя трябваше да бъде наясно как протича продажбата на едно предприятие, което доставя услуги на 3 млн. жители\", посочи Рамадан Аталай. Той изрази опасенията си, че е налице тенденция на напускане на страната от стратегически инвеститори, какъвто е ЧЕЗ: \"Проблемът тук не е на кого ЧЕЗ продава бизнеса си, а защо чуждият бизнес и инвеститорите напускат България\", каза Рамадан Аталай. Той категорично подкрепи енергийния министър Теменужка Петкова, която обяви за балансиран и компетентен министър. Рамадан Аталай намекна, че в атаката срещу нея прозират и работодатели, прицелени в заемане на позиции в енергетиката, за да си гарантират евтин ток. \"Работодателите бяха против министър Теменужка Петкова, те подтикваха една част от ГЕРБ да искат оставката на госпожа Теменужка Петкова, защото опитват да се настанят в енергетиката, за да получават по-евтин ток отколкото в момента\", каза Аталай...\" - в. \"Стандарт\".\"Нямаме политически гръб, ние сме изключително чиста компания, която се занимава с чиста енергия, заявяват в интервю за сайта \"Гласове\" Милена Стоева, председател на Съвета на директорите на \"Инерком България\" ЕАД, и Веселин Захариев от \"Мейн Кепитал\", които са финансов консултант по сделката за закупуването на българските активи на ЧЕЗ. \"Ние започнахме работа по тази сделка преди година с ясното съзнание, че тя е само бизнес. Трябва да призная, че всичко, което се случва след като ни обявиха за купувач, крайно ни учуди. Имам предвид политическата атака, която ескалира в последните дни. Ние винаги сме гледали на тази сделка само от търговска и бизнес гледна точка\", каза Милена Стоева. \"За международните банки e много важно когато правят т. нар. KYC (know your client) - проучването на клиента, с когото работят, веднага да разберат дали той е PEP - политически обвързана личност. Ако това е така, за тези банки веднага светва голяма червена лампа и им показва, че това е сделка, в която едва ли могат да участват, защото има риск от политически и медиен натиск, които да накърнят репутацията им. Всички глобални и международни банки се пазят да се намесват в сделки, които имат политически привкус\", обяснява Веселин Захариев...\" - в. \"Стандарт\".\"КЕВР да разрешава разпореждане с дялове и акции, когато те са повече от 20% от капитала на търговски дружества, които са лицензирани за пренос на електроенергия, топлинна енергия и газ. Това предвиждат промени в Закона за енергетиката, внесени през миналата седмица от Искрен Веселинов и група депутатит от \"Обединени патриоти\". Правомощията ще се дадат със законови промени \"с оглед защита на националната сигурност и обществения ред\". Вносителите искат регулаторът да има право да отнеме лиценза на компания, която наруши горната разпоредба. Депутатите посочват, че промените се налагат, за да се осигурят максимална прозрачност и изсветляване на най-важните сектори на българската икономика. \"От съществено значение е дружествата-купувачи да бъдат стратегически инвеститори, които да могат да гарантират устойчиво развитие на енергийната система на страната\", се посочва в мотивите. Правомощия за предварително произнасяне имала например Комисията за финансов надзор при продажбата на пенсионни дружества. Предлаганите промени идват след като се разразиха ожесточени спорове дали държавата може да контролира сделката за продажбата на актвите на ЧЕЗ в България. От КЕВР на няколко пъти заявиха, че комисията няма правомощия по сделката и не може да я разреши или спре. Регулаторът можел да се намеси само при разпореждане с активи, но в случая се продавали акциите на ЧЕЗ в дружествата му в България. Когато сделката приключи, комисията щяла да направи проверки за спазването на лицензиите на отделните дружества.\" - в. \"24 часа\".Всекидневниците съобщават и тревожни данни относно знанията на българите по отношение на риска от СПИН.\"86% от българите не са се тествали досега за СПИН. 55% от сънародниците ни пък заявяват, че не биха общували с ХИВ позитивен. Това са основните изводи от последното проучване на Изследователски център \"Тренд\" по поръчка на сдружение \"Здраве без граници\", посветено на нагласите и информираността на българите за ХИВ вируса... \"До голяма степен това може да се обясни с факта, че за мнозина темата е далечна - 92% от българите заявяват, че не са имали досега с някой, носител на ХИВ\", посочват изследователите. Само 6% от всички анкетирани пък са се чувствали изложени на риск от заразяване с ХИВ. Проучването на \"Тренд\" показва известна обществена нетолерантност по отношение на темата, свързана с вируса на ХИВ. 94% от хората например заявяват, че не биха се оженили/омъжили за човек, носител на ХИВ. 76% пък не биха били приятели с хора с ХИВ. Само 27% от анкетираните са заявили, че биха работили с човек, носител на ХИВ вируса.\" - в. \"Сега\".\"Трима от четирима българи посочват, че не биха били приятели с хора, живеещи с ХИВ. Общо 94% от хората не биха се бракосъчетали с такъв партньор. Това сочат данните от проучване на изследователски център \"Тренд\" по поръчка на \"Здраве без граници\", в което са участвали 1002 пълнолетни българи. Едва 31% посочват, че биха общували с човек, носител на ХИВ. Общо 91% от хората са съгласни, че с ХИВ може да се заразиш чрез сексуален контакт, което показва, че по отношение на основния риск има добра познаваемост. Но 8% са на мнение, че човек може да се зарази чрез докосване или ръкостискане. Всеки четвърти (25%) смята, че човек може да се зарази с ХИВ от неизмити прибори в кафене или ресторант. А всеки пети (21%) е на мнение, че човек може да се зарази чрез ползване на обща тоалетна. Едва 33% от българите посочват, че знаят, че има лечение, което забавя развитието на ХИВ инфекцията при човек, който е носител на вируса. От изследването може да се направи извод, че сред българите се отчита ниска запознатост с характеристиките на ХИВ, което налага засилване на информационните кампании сред различни обществени аудитории.\" - в. \"Дневник\".", "date": "2018.03.12", "title": "Променят закона за енергетиката след случая с ЧЕЗ, скандалът с Кирил разбуни и руските медии, обществото е слабо информирано за СПИН… "}
{"url": "https://news.bg/int-politics/frenskite-natsionalisti-smenyat-imeto-si-marin-lyo-pen-otnovo-e-nachelo.html", "text": "Френската партия \"Национален фронт\" на Марин льо Пен ще се преименува на \"Национален сбор\", предаде Дойче веле. Решението беше взето в неделния ден на партиен конгрес в Лил, по предложение на председателката на политическата формация.Льо Пен беше преизбрана начело на партията с почти пълно единодушие.Според нея, промяната в името ще даде сигнал за обновление и за стремеж към \"национално единство и солидарност\". Освен това, то е в съзвучие с претенциите на националистите да станат управляваща сила. Те смятат, че промяната ще подобри имиджа им и ще им помогне да привлекат нови избиратели.За новото име гласуваха 52% от делегатите. Предстои решението да бъде подложено на гласуване и сред редовите членове на партията, които ще дадат своя вот по пощата.Участниците в конгреса приеха и нов устав. В него се предвижда премахване на поста почетен председател, който се заемаше от бащата на сегашната председателка - основателя на партията Жан-Мари льо Пен.", "date": "2018.03.12", "title": "Френските националисти сменят името си, Марин льо Пен отново е начело"}
{"url": "https://news.bg/int-politics/mayk-pompeo-ulichi-putin-v-lazha.html", "text": "Шефът на ЦРУ Майк Помпео уличи в лъжа руския президент Владимир Путин, който нееднократно отрича, че Русия се е намесила в американските президентски избори.\"Руснаците опитаха да се намесят в изборите в Съединените щати през 2016 г.\", посочи Помпео.Той отхвърли като невярно и твърдението на Путин, че руснаците, срещу които спецпрокурорът Мълър повдигна обвинения за намесата в президентския вот, не са свързани с руското правителство. Освен това руският президент твърди, че няма доказателства за намеса на Кремъл в американските избори.В интервю за NBC той излезе с твърдение, че 13-те руснаци, обвинени от Мълър, са работели за \"американски компании\" или за \"някого от кандидатите\" за президент.Помпео категорично опроверга твърденията на Путин.\"Действително има руснаци, които бяха замесени в това\", заяви директорът на ЦРУ, като подчерта, че те са свързани с Кремъл.Същевременно той не коментира въпроса до каква степен руската намеса е повлияла на резултатите от вота, като посочи, че това не е предмет на анализите на спецслужбите.\"Разузнавателната общност заяви достатъчно ясно, че това не е нашата работа\", каза Помпео.Припомняме, сред 13-те руски граждани с повдигнати обвинения по намесата в изборите е приближеният до руския президент бизнесмен Евгений Пригожин (наричан \"готвача на Путин\"). Останалите обвинени са Михаил Бистров, Михаил Бурчик (известен още като Михаил Абрамов), Александра Крилова, Анна Богачева, Сергей Полозов, Мария Бовда (известна също като Мария Беляева), Роберт Бовда, Вадим Подкопаев, Глеб Василченко, Ирина Каверзина, Владимир Венков и Джейхун Насими Огла (известен и като Асланов). По руската афера са уличени и т. нар. Агенция за интернет изследвания (придобила известност като \"ферма за тролове\"), и компаниите \"Конкорд мениджмънт\" и \"Конкорд кетъринг\".", "date": "2018.03.12", "title": "Майк Помпео уличи Путин в лъжа"}
{"url": "https://news.bg/bulgaria/v-roman-vodolazi-izdirvat-sluzhitel-na-mvr-skochil-ot-most.html", "text": "Водолази издирват служител на МВР в река Малък Искър в Роман, предаде bTV.Съобщава се, че 30-годишният Петър Петров, който работи като охранител в системата на МВР, е скочил от моста на реката към един и половина след полунощ в неделя.До момента от полицията не дават информация по случая. Според информация нa bTV, мъжът се е прибирал от близкото село Хубавене, когато колата му е излязла от пътя и малко преди да влезе в Роман е катастрофирала.По-късно през деня са намерени счупени стъкла край брега на реката. Предполага се, че мъжът е излязъл от автомобила невредим, защото след инцидента младежи са го видели да скача от моста. Опитали са се да го спрат, но не са успели и впоследствие са подали сигнал на телефон 112.В неделния ден водолази от Монтана с лодка са претърсилили реката в този участък, но не са открили тялото.Днес издирването продължава. Ще бъдат прегледани и видеозаписите от камерите на близкото кръстовище.", "date": "2018.03.12", "title": "В Роман водолази издирват служител на МВР, скочил от мост"}
{"url": "https://news.bg/politics/borisov-i-zaev-dnes-zaedno-shte-pochetat-zhertvite-na-holokosta.html", "text": "Днес министър-председателят Бойко Борисов ще участва във възпоменателна церемония в Скопие, посветена на 75-ата годишнина от депортирането на евреите от територията на днешна Република Македония. Заедно с македонския си колега Зоран Заев българският премиер ще поднесе венец пред паметника на жертвите на Холокоста.Официалната церемония започва в 11:00 часа българско време.Бойко Борисов е първият български министър-председател, който участва в такава церемония на територията на Република Македония. Заедно с него ще присъстват представители на българската еврейска общност.В Скопие ще се проведе поредна двустранна среща на премиерите Зоран Заев и Бойко Борисов, на която ще бъдат дискутирани отношенията между двете държави и общите проекти на страните от региона - транспортната, дигиталната и енергийната свързаност.", "date": "2018.03.12", "title": "Борисов и Заев днес заедно ще почетат жертвите на Холокоста"}
{"url": "https://news.bg/world/vav-viena-napadatel-rani-voynik-ohranyavasht-sgrada-na-iranskoto-posolstvo.html", "text": "Въоръжен с нож мъж е нападнал през тази нощ австрийски войник, който е охранявал резиденцията на иранския посланик във Виена, предаде Дойче веле.Според информация на агенция dpa, нападателят е 26-годишен австрийски гражданин. Той се е приближил до охранителя без предупреждение и го е пробол в лявото рамо.Войникът е действал според инструкциите и първоначално е употребил сълзотворен газ. След като това не е дало очаквания ефект върху нападателя, охранителят е стрелял четири пъти и го е ранил смъртоносно. Мъжът е починал на място. Засега не е ясно какви са мотивите за действията му.Войникът е отведен в болница.По разпореждане на полицията е засилена охраната на дипломатическите сгради в австрийската столица.", "date": "2018.03.12", "title": "Във Виена нападател рани войник, охраняващ сграда на иранското посолство"}
{"url": "https://news.bg/disasters/petima-zaginali-pri-padane-na-helikopter-v-nyu-jork.html", "text": "Петима души са загинали, след като хеликоптер се разби в река Ийст ривър в Ню Йорк, съобщи \"Асошиейтед прес\".Пилотът, който е бил шестият човек в хеликоптера, е успял сам да се освободи и е бил спасен от преминаващ влекач.Разбилата се машина е била наета за фотосесия. Катастрофата е станала в късния неделен следобед тамошно време, като хеликоптерът е паднал във водата близо до официалната резиденция на кмета на града.Спасителните екипи са извадили петимата пътници. Машината е собственост на компанията \"Либърти хеликоптер\", която извършва чартърни полети над Ню Йорк за заснемане на забележителностите.Причините и обстоятелствата на катастрофата се разследват. Пилот на друг хеликоптер е видял от двигателя на катастрофиралата машина да излиза дим.", "date": "2018.03.12", "title": "Петима загинали при падане на хеликоптер в Ню Йорк"}
{"url": "https://news.bg/regions/reka-timok-izleze-ot-koritoto-si-ochakva-se-evakuatsiya-na-naselenieto.html", "text": "В Северозападна България обстановката продължава да е усложена.Вчера бедствено положение обявиха община Брегово и видинското село Иново.В Брегово река Тимок на места излезе от коритото си заради обилното снеготопене, съобщава БиТиВи.Според местните власти остават още 20-30 см, за да прелее водата от дигите. Има опасност от замърсяване на питейната вода.Властите са в готовност да евакуират най-застрашените хора.Остава в сила бедственото положение и за три от населените места в община Хайредин.Ситуацията е усложнена и в село Иново, където се скъса защитна дига.Водата се излива в земеделски площи, но в близост до първите къщи на селото, което е наложило обявяването на бедствено положение.", "date": "2018.03.12", "title": "Река Тимок излезе от коритото си, очаква се евакуация на населението"}
{"url": "https://news.bg/int-politics/sasht-natiskat-sarbiya-da-dade-zelena-svetlina-za-priemaneto-na-kosovo-v-svetovnite-organizatsii.html", "text": "САЩ са подготвили специален документ от 4 точки във връзка с Косово, който ще бъде представен на сръбския президент Александър Вучич през тази седмица , съобщават сръбски медии. В сряда в Белград пристига американският помощник държавен секретар за Европа и Евразия Уес Мичъл, който най-вероятно ще носи въпросния документ.Твърди се, че Вашингтон ще настоява Сърбия да даде възможност за приемане на Косово в международните организации. В замяна Съюзът на сръбските общини в Косово ще получи по-широки изпълнителни правомощия и повече компетенции в областта на здравеопазването, просветата и културата.Също така вицепремиер в косовското правителство, който ще е сърбин, ще има правомощията да контролира функционирането на Съюза на сръбските общини. Сърбия пък ще получи и подкрепа за присъединяване към Европейския съюз и американски икономически стимули.", "date": "2018.03.12", "title": "САЩ натискат Сърбия да даде зелена светлина за приемането на Косово в световните организации"}
{"url": "https://news.bg/int-politics/tramp-se-otkaza-da-vdiga-vazrastta-za-kupuvane-na-orazhie.html", "text": "Администрацията на американския президент Доналд Тръмп обеща да помогне на властите на отделните щати да финансират обучението на учителите за боравене с огнестрелно оръжие, като отново призова за по-добра система за проверки на хората, които искат да придобият оръжие, което е част от нов план на Белия дом за предотвратяване на въоръжените нападения в училищата, съобщават американските медии.Белият дом също така призовава властите на отделните щати да одобрят извънредно законодателство за защита, което ще позволи на правоохранителните органи да получават съдебна заповед и временно да конфискуват огнестрелни оръжия от лица, смятани за опасни себе си и другите.На федерално равнище администрацията на Тръмп призовава Конгреса на САЩ да приеме два законопроекта, като единият е свързан с проверката на биографията на лицата, придобиващи оръжие, а другият е свързан със създаването на нова програма, насочена към обучението на ученици и възрастни за това как да разпознават и да докладват предупредителни знаци за извършване на насилие с оръжие.Предложенията на Белия дом обаче не включват увеличаване на възрастовата граница за закупуване на определени огнестрелни оръжия, политика, която Тръмп по-рано обяви, че ще подкрепи след кървавата баня в щата Флорида, при която 19-годишен застреля 17 души.", "date": "2018.03.12", "title": "Тръмп се отказа да вдига възрастта за купуване на оръжие "}
{"url": "https://news.bg/world/es-udalzhi-sanktsiite-sreshtu-rusiya-s-polovin-godina.html", "text": "Европейският съюз удължи санкциите срещу Русия заради действията срещу териториалната цялост на Украйна, съобщават от Съвета на ЕС.Рестриктивните мерки са удължени до 15 септември 2018 г.В съобщението се отбелязва, че днес Съветът на ЕС удължи рестриктивните мерки с още 6 месеца заради действия, подкопаващи и заплашващи териториалната цялост, суверенитета и независимостта на Украйна. Мерките съдържат замразяване на активи и визова забрана. Те продължават да засягат 150 души и 38 компании.Допълва се, че оценка на ситуацията не оправдава промяна на санкциониращия режим.Мерките влизат в сила от 13 март 2018 г.ЕС е наложил и други мерки в отговор на кризата в Украйна: икономически санкции срещу Русия, които са в сила до 31 юли 2018 г. и рестриктивни мерки в отговор на незаконното анексиране на Крим и Севастопол, ограничени до територията на Крим и Севастопол, в сила до 23 юни 2018 г.", "date": "2018.03.12", "title": "ЕС удължи санкциите срещу Русия с половин година"}
{"url": "https://news.bg/world/350-000-dushi-sa-zaginali-ot-nachaloto-na-konflikta-v-siriya.html", "text": "Продължаващият вече 7 г. конфликт в Сирия е отнел живота на повече от 350 000 души.Това съобщава Сирийският център за наблюдение на човешките права, който разкри последната информация за общия брой на убитите по време на сирийския конфликт, информира АФП.От базираната във Великобритания организация, която разчита на голяма мрежа от източници в арабската държава, поясняват, че 353 395 души са убити от 15 март 2011 г.", "date": "2018.03.12", "title": "350 000 души са загинали от началото на конфликта в Сирия"}
{"url": "https://news.bg/regions/piteynata-voda-na-strelcha-ne-e-zamarsena-uspokoyavat-ot-rzi.html", "text": "Няма място за притеснение за годността на питейната вода в Стрелча. Това заяви пред БНР директорът на Районната здравна инспекция д-р Фани Петрова, след като вчера бяха задържани двама шофьори, които изсипват отпадни продукти и скална маса в близост до вододайната зона на града.Припомняме, вчера, 11 март, горски инспектори задържаха двама шофьори, превозващи отпадъци и скална маса в самосвали. Двамата са задържани докато разтоваряли товара в горска територия, в близост до вододайната зона на Стрелча. Камионът е засечен с GSP система. Установено е, че отпадъците са от района на рудник \"Мали Кланидял\".Изсипването на отпадъците е наложило вземането на допълнителни проби от водата, за да се уставно дали има завишени нива на замърсяване. По думите на Петрова пробите от водата са заложени още снощи. Необходими са 48 часа за излизането на резултатите.\"Химията ще излязат днес, но не очакваме на този етап да има някакво замърсяване. Просто да изчакаме още няколко часа. Към момента хората ще си ползват водата\", уточни още Фани Петрова.Жители на Стрелча заявяват, че отпадъци от рудника не се депонират за първи път на въпросното място.Припомняме, в края на месец ноември 2017 година Регионалната здравна инспекция в Пазарджик съобщи, че в питейната вода на село Смилец, община Стрелча, има . Тогава здравните власти препоръчаха питейната вода да не се консумира.В края на месец февруари тази година заради , отново имаше забрана за употреба на питейната вода в община Стрелча. Тогава се извърши хиперхлориране на водопреносната мрежа.", "date": "2018.03.12", "title": "Питейната вода на Стрелча не е замърсена, успокояват от РЗИ"}
{"url": "https://news.bg/regions/nezaklyuchena-strelka-prichina-za-tragediyata-v-hitrino.html", "text": "Не високата скорост, а незаключена стрелка на релсовия път е причина за трагедията, сочат нови данни, представени от \"Булмаркет\". Фирмата се позовава на технически експертизи на чуждестранни вещи лица. Тези становища влизат като доказателство в съда.Изчисленията показват, че дори влакът да се е движил с по-висока скорост от разрешената, при този тип вираж на коловозите и броя на вагоните, композицията може да се обърне, ако скоростта надвиши 111,5 километра в час, което не съответства на данните от разследването. Затова се счита, че най-вероятно една от стрелките на коловозите на гара Хитрино не е била заключена.За това говори и фактът, че локомотивите и първите пет вагона на композицията минават през конкретната стрелка без проблем. Те спират без проблем и на гара Хитрино, без никакви щети въпреки скоростта. Проблемът възниква при преминаването на шести вагон, чиито колела тръгват едновременно по двата коловоза.Дерайлирането е било неизбежно, тъй като стрелката, разделяща двата коловоза, е позволила първите колела на вагона да тръгнат по единия колово, а вторите колела-по другия коловоз. В резултат на това се къса връзката между шести и седми вагон и влакът дерайлира. Това се потвърждава и от кадри с дрон, които показват, че цистерните са се обърнали от двете страни на коловозите.Според специалистите, ако е ставало въпрос за висока скорост, то е трябвало вагоните да са от външната страна на завиващия коловоз, както и да дерайлират двата локомотива и първите пет вагона. Невъзможно е без въздействието на стрелките един вагон да се движи по два коловоза едновременно.Освен това са установени данни, че след изтичане на пропилена от цистерната, дежурните енергодиспечери са подали електричество в контактната мрежа, с което са , които е много вероятно да са предизвикали взрива. Светослав Първанов, заместник-управител сподели болката си от трагедията. В продължение на 15 години компанията констатирала неизправности по пътя, по думите му.На всички, които са преживели душевни и физически терзания, се извиняваме, каза Първанов. Ние вярваме в безпристрастността на българския съд, няма да бъдем съучастници в премълчаването на истината, допълни той. Фактите трябва да станат ясни на обществото. Компанията е мълчала досега заради . В новите експертизи се съдържала цялата истина за инцидента.Припомняме, влакова композиция с пропан бутан на фирма \"Булмаркет\" дерайлира и се взриви на гара Хитрино на 10 декември 2016 година. Седем души загинаха, 29 бяха ранени.Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията.На 25 октомври 2017 г. окръжната прокуратура в Шумен внесе в съда обвинителен акт срещу двамата машинисти, управлявали влака, който дерайлира на 10 декември 2016 година на . Двамата машинисти - Димитър Михнев и Радослав Петков бяха обвинени, че са управлявали влака в нарушение на правилата.Делото срещу двамата машинисти започна на 15 януари 2018 г. по съкратената процедура. Двамата не се признаха за виновни. Първоначалната версия за  беше висока скорост.", "date": "2018.03.12", "title": "Незаключена стрелка - причина за трагедията в Хитрино"}
{"url": "https://news.bg/politics/7000-neregistrirani-benzinostantsii-prebroi-emil-dimitrov-revizoro.html", "text": "2800 регистрирани и 7000 нерегистрирани бензиностанции има в страната. Това заяви депутатът от Обединени патриоти Емил Димитров-Ревизоро пред bTV.Нерегистрираните бензиностанции ще имат 6 месеца да го направят по новия закон, уточни той.Проектът на промени в Закона за горивата, внесен от Емил Димитров - Ревизоро и група народни представители, предизвика обвинения в лобизъм в полза на големите търговци на горива. Според критиците, законопроектът създава възможност малките търговци да бъдат извадени от пазара.Този проект е на седем министерства и 14 институции, и шест години никой не смее да го внесе, това е най-антикорупционния закон за последните 20 години, защити проекта Емил Димитров.По думите му, по новите правила право да търгуват с горива ще имат всички досегашни участници. Според депутата от Обединени патриоти единственото ограничение за търговците на едро е, че те ще трябва да имат висше образование и 5 години стаж. През тях все пак минават горива за 5-6 млрд. лева, допълни Емил Димитров.", "date": "2018.03.12", "title": "7000 нерегистрирани бензиностанции преброи Емил Димитров-Ревизоро"}
{"url": "https://news.bg/regions/vazduhat-v-stolitsata-ne-e-zamarsen-sled-pozhara-na-tsarigradsko-shose.html", "text": "Не са отчетени превишени нива на замърсяване на атмосферния въздух в столицата след пожара, който възникна на булевард \"Цариградско шосе\". Това съобщиха от Регионалната инспекция по околната среда и водите в София.Във връзка с възникналия  е извършено обследване с уред - газанализатор за аварийни ситуации (Gasmet DX 4040).Резултатите показват, че моментните стойности на показателите на качеството на атмосферния въздух (КАВ), измерени в непосредствена близост до площадката за производство на пластмасови тръби към \"Хидросъоръжения\" ООД, не са отчели опасни нива на вредни вещества в атмосферния въздух. Към момента на измерването концентрациите са били под границите на откриване, уверяват от РИОСВ - София.", "date": "2018.03.12", "title": "Въздухът в столицата не е замърсен след пожара на \"Цариградско шосе\""}
{"url": "https://news.bg/world/severna-koreya-vse-oshte-ne-e-dala-ofitsialen-otgovor-za-sreshtata-s-tramp.html", "text": "Южна Корея съобщи, че все още не е получила отговор от Пхенян за среща между лидера на КНДР Ким Чен-ун и президента на САЩ Доналд Тръмп, информира БиБиСи.Изненадващо Тръмп обяви в петък, че е приел покана на КНДР за директни разговори. Представители на Република Корея заявиха, че Ким Чен-ун е готов да се откаже от ядрените си оръжия.Но все още има сериозни неясноти около заплануваните разговори - не е договорено място на срещата и дневният ред.Анализаторите като цяло са скептични, че от разговорите може да излезе нещо съществено с оглед сложността на въпросите.\"\", каза говорител на Министерството по въпросите на обединението на Република Корея.Мисля, че по този въпрос подхождат предпазливо и те се нуждаят от време, за да организират позицията си, поясни представителят.Според президента на Южна Корея Мун Дже-ин преговорите с КНДР са \"ценен шанс\" за постигане на \"траен мир\".Междувременно говорителят на Синия дом заяви, цитиран от \"Ройтерс\", че Китай и Южна Корея споделят една и съща позиция по казусите на Корейския полуостров.Пекин подкрепя заплануваните преговори Южна Корея-КНДР и САЩ-Северна Корея.", "date": "2018.03.12", "title": "Северна Корея все още не е дала официален отговор за срещата с Тръмп"}
{"url": "https://news.bg/energy/izgrazhdame-nov-vazdushen-elektroprovod-do-gartsiya.html", "text": "Нова въздушна електропроводна линия ще бъде изградена на територията на България. Трасето на електропровода ще свързва подстанциите \"Марица-изток\" в България и \"Неа Санта\" в Гърция, съобщиха от Министерството на регионалното развитие и благоустройството (МРРБ).Устройственият план за изграждането на новата въздушна електропроводна линия е одобрен със заповед на заместник ресорния министър Валентин Йовев.Проектът е част от приоритетния електроенергиен коридор \"Север-юг\" и е определен за национален обект и обект с национално значение.Предвидено е въздушният електропровод да поддържа високо напрежение от 400 kV.Енергийният проект представлява елемент на техническата инфраструктура извън границите на урбанизираните територии. Предвидено е линията да бъде изградена на териториите на общините Симеоновград, Хасково, Харманли, Кърджали, Момчилград и Кирково.Изграждането на електропровода ще допринесе за увеличаване на електропреносните възможности на енергийната система в региона, както и на сигурността на обмена на електроенергия между България и Гърция, уверяват от регионалното министерство.", "date": "2018.03.12", "title": "Изграждаме нов въздушен електропровод до Гърция"}
{"url": "https://news.bg/interviews/bezhanskata-kriza-provokira-razdelenie-mezhdu-iztochna-i-zapadna-evropa.html", "text": "На изток, на фона на кризата с бежанците, се развиват много евроскептични и суверенистки движения. В интервю за френския вестник Le Figaro българският политолог Иван Кръстев, един от най-добрите специалисти в областта на постсъветското пространство и автор на забележителното есе \"Съдбата на Европа\" (Първи Паралел ), анализира изворите на този феномен и предупреждава за опасността от сблъсък между културите на една Източна Европа, привързана към своята идентичност, и една Западна Европа, която се възприема едновременно като индивидуалистка и космополитна.Le Figaro: След еуфорията от първите години на европейско отваряне, ставаме свидетели на пробив на \"евроскептични\" движения в цяла Източна Европа (Полша, Унгария, Чехия, Словакия). Последните възнамеряват строго да контролират границите си в името на националния суверенитет. Можем ли да говорим за разделение между Източна и Западна Европа? Иван Кръстев: Като че ли ставаме свидетели на голямо връщане назад. Либералният катаклизъм, който Европа преживя през 70-те години на миналия век, днес отстъпва място на подобно консервативно културно и политическо сътресение. Периодът след 68-ма година беше белязан от повишаване на индивидуалните свободи и правата на малцинствата. Днес, с едно движение на махалото, сме свидетели на връщането на върховенството на политиката и на \"мажоритарните режими\", размножаващи се в четирите краища на света. Такъв е случаят на Изток, но и на Запад, с Брекзит или избирането на Доналд Тръмп в Съединените щати. Правителствата възвръщат способността си да управляват, но изглежда, за сметка на личните свободи.Има обаче голяма разлика между консерватизмите на Изтока и тези на Запада. Например, консерватизмът на Полша и този на Холандия нямат нищо общо. Западният консерватизъм е пропит от идеите за освобождение и еманципация от май \"68. И това ясно проличава днес в Холандия, където е възможно открит хомосексуалист да застане начело на дясна или крайнодясна партия. Нещо, което днес изглежда строго невъзможно в Източна Европа. Въпреки враждебността си към исляма и желанието си да спрат имиграцията, западните консерватори също са по-отворени към \"разнообразието\", отколкото тези от Изток. Етническият състав на страните от Западна и Източна Европа е много различен. В Австрия всяко второ дете има поне един родител, който не е австриец; 95% от жителите на Полша са поляци. Освен това, без колониално минало, източните държави не се чувстват виновни по отношение на страните от Африка и Близкия изток. Миграционната криза ясно показа, че Източна Европа вижда космополитните ценности, които са в основата на Европейския съюз, като заплаха, докато за много западни граждани все още тези космополитни ценности са самото сърце на новата европейска идентичност. В обобщение, вълните на миграция доведоха до ренационализация на политиката и съпътстващо възкръсване на разделителната линия между Изтока и Запада.Tакова разделение се наблюдава дори в Германия. Именно на изток антиправителствената партия AfD постигна най-добрите си резултати.Това е много добра илюстрация. Краят на комунизма и последвалото го голямо количество либерални реформи, успяха да генерират сред народите на Централна и Източна Европа дълбоко чувство на икономическа несигурност. Изправени пред притока на мигранти, много източноевропейци вярват, че надеждите, които са вложили в присъединяването към Европейския съюз - надежди, че това членство ще доведе до благоденствие и ще сложи край на трудностите в ежедневнието им - са били предадени. По-бедни от западноевропейците, те просто не разбират, че от тях може да се очаква спонтанна хуманитарна солидарност за бежанците. Реакцията на източноевропейците към глобализацията не е толкова различна от тази на белите американски работници, които гласуваха за Тръмп. Те считат себе си, от всяка страна на Атлантика, за губещи, забравени от всички. Към това трябва да се добави и факторът на демографската паника. Парадоксално , това не е свързано толкова с пристигането на бежанците, колкото с последствията от напускането на хората от региона. В неотдавнашната история на Източна и Централна Европа, нации и държави са показали неблагоприятна склонност за вътрешна миграция. Такъв е случаят с Източна Германия. Повече от 15% от жителите й са напуснали региона. Основните бенефициенти на падането на Берлинската стена и отварянето на границите бяха ярките и индивидуалистки млади работници. Емиграцията на Запад се смяташе за символ на някакво социално изкачване. В резултат на това онези, които са останали, се възприемат и преживяват като губещи в Историята. Фактът, че жителите на Централна Европа изискват затварянето на границите на техните страни, представлява забавена реакция на демографския кръвоизлив след отварянето им през 1989 г.България, от където сте Вие, скоро пое председателството на Европейския съюз. Дали тя споделя това смесено чувство за баланса на либерална Европа?Официалните статистически данни ни показват, че през 2011 г. 2,1 милиона българи са живели извън страната. Това е изключително висока цифра за страна с малко над 7 милиона жители. Отварянето на границите след падането на Берлинската стена беше най-доброто и най-лошото нещо, което можеше да се случи на българското общество. Проучване на общественото мнение, проведено двадесет и пет години след падането на Стената, показва, че българите смятат отварянето на границите си за най-важното постижение на посткомунистическия период. Но масовата емиграция е драматичен удар за българската икономика и политика. Демократичната революция от 1989 г. се превърна в демографска контрареволюция. През последните двадесет и пет години около 10% от българите са напуснали страната си, за да живеят и работят другаде. Според прогнозите на ООН населението на България през 2050 г. трябва да бъде с 27% по-малко от това, което е днес ... Страхът от \"етническото изчезване\", както го наричат ​​някои хора, е осезаем. За онези, които използват този вид термин, пристигането на имигранти е сигнал за тревога, известяващ окончателното им излизане от Историята. Известният аргумент, че застаряваща Европа се нуждае от имигранти, само засилва чувството за екзистенциална меланхолия. Когато по телевизията виждате възрастни селяни, които протестират срещу настаняването на бежанци в техните обезлюдени села, където от десетилетия не се е раждало дете, можете само да мислите емоционално за двете страни - за бежанците, но също и за онези възрастни хора, които са свидетели на изчезването на техния свят. Ще има ли кой след век да чете българска поезия?Сравнимо ли е сегашното разделение Изток-Запад с това от Студената война?Студената война беше сблъсък между две идеологии. Днес една срещу друга са изправени две чувствителности. На Запад, май\" 68 беше белязан от появата на суверенитета на индивида. На изток обаче Пражката пролет или протестите в Полша видяха 1968 г. като белязана от борбата за суверенитета на нацията срещу съветското присъствие. Тези източни страни в крайна сметка са съвсем нови. Те дори нямат век. Пробивът на това, което аз наричам \"мажоритарен режим\" в тези страни, следователно е защитен механизъм. Те никога не са се чувствали сигурни или твърдо установени, а само като държави с очертани граници на световната карта. Има една поговорка, която отразява добре масовото мислене в Източна Европа: \"Ако нямате място на масата, то е защото мястото ви е в менюто. \"Това обяснява политическия успех на лидери като Ярослав Качински в Полша или Виктор Орбан в Унгария, които все пак са смятани за авторитарни от някои наблюдатели ...Парадоксът на либералната демокрация е, че гражданите са по-свободни, но се чувстват безпомощни. Ключов елемент от привлекателността на \"популистките\" партии е тяхното търсене на истинска победа. Те съблазняват всички, които смятат, че разделението на властта, вместо средство, което може да направи лидерите отговорни за техните действия и решения, е по-скоро алиби за елитите да пренебрегват предизоборните си обещания. Нарастването на тези формации е симптоматично за грандиозното изригване на застрашени мнозинства, които се превърнаха в основна сила в европейската политика. Членовете на тези мнозинства се оплакват , че са загубили контрол (реален или въображаем) върху техния живот и се надигат срещу това, което виждат като заговор между елитите с космополитен манталитет и имигрантите с племенен манталитет. Те нападат либералните идеи и институции, обвинявайки ги, че отслабват волята на нацията и унищожават нейното единство.Не е ли разделението Изток-Запад, в крайна сметка, друга версия на разделението между елитите и хората?Както добре го е казал британският политолог Дейвид Гудхарт, конфликтите между \"онези от където и да е\" и \"тези от някъде\", практикуващи и привърженици на глобализацията и практикуващи и последователи на нативизма, публичните дружества и частни фирми, днес в много по-голяма степен оформят политическата идентичност на гласоподавателите, отколкото предишните идентичности, основани на принадлежност към класа. Примерът на \"Брекзит\" е фрапиращ: проучване показа, че не е задължително провинцията да е гласувала мажоритарно за Брекзит, а просто малки градове, които имат лоша система за обществен транспорт! Друг пример: Редица избирателни карти, изработени след победата на Тръмп в последните президентски избори , показват много добре, че ако регионите, където Тръмп печели, отговарят приблизително на 85% от общата територия на САЩ, регионите, в които печели Клинтън, представляват приблизително 54 % от американското население. Ако си представим, че тези региони представляват две различни държави, трябва да отбележим, че \"страната на Клинтън\", състояща се от крайбрежните райони и градските острови, напомня Англия от 19-ти век, докато \"страната Тръмп\" прилича по-скоро на огромните територии на Евразия, управлявани от Русия и Германия. Политическата борба между Клинтън и Тръмп е борба между морското и земното измерение, между хората с пространствено и локално мислене.Сравнихте миграционната криза с 11 септември. Защо?Ако говоря за миграционната криза като за \"11 септември на Европейския съюз\", то е защото на този ден през 2001 г. Америка откри своята уязвимост. Подобно на 11 септември кризата с бежанците фундаментално промени ситуацията. И това не може да се обясни само с притока на бежанци или работници мигранти. Истинска общоевропейска криза, тя поставя под съмнение политическия, икономическия и социалния модел на Европа, който на свой ред се оказва уязвим.Вие сте преживял разпадането на Съветския съюз. Може ли да се направи паралел с днешната ситуация?Това, което можем да кажем, е това, което знаем днес за разпадането на мащабни политически организации. Те се сриват по същия начин, по който една компания фалира: първоначално внезапно и после много бързо. Трябва също така да се разбере, че разпадането на такива политически организации обикновено е следствие от поредица от нещастия, произшествия, които при други обстоятелства биха могли да се считат за незначителни и не са плод на съгласувана политическа воля. Както отбелязва историчката Мери Елис Сарот в книгата си \"Колапсът\" \"ефективното отваряне на Берлинската стена през нощта на 9 ноември 1989 г. не беше резултат от решение на източногерманските лидери, нито резултат от споразумение с правителството на Западна Германия... Отварянето на Стената беше грандиозен пример за изненадващо събитие - момент, когато политическите структури съвсем неочаквано се сринаха в буквалния и преносен смисъл на този термин. \" Историята ни е научила, че един голям политически проект никога не се разпада заради това, което се случва в периферията, но винаги в зависимост от сърцето на организацията и нейния център. И не защото Великобритания напуска Европейския съюз, той рискува да се срине. Нещата биха изглеждали по друг начин, ако на свой ред Германия или Франция имаха своите съмнения. Съветският съюз се срина не от внезапното излизане на сателитните държави, а от желанието на Руската федерация да създаде по-добър и по-хомогенен съюз с Украйна, с която си приличаха и с Беларус. И по този начин СССР пренебрегна другите си спътници, от които в крайна сметка се чувстваше доста отчужден и културно отдалечен. Приблизително същата грешка изглежда прави днес Франция. Понякога имаме впечатлението, че Париж и френските лидери са много неудобни във всички страни на Изтока и биха били доволни от една Европа на Маастрихт от 1991 г. и 1992 г., и затягане на еврозоната, където културните връзки ще бъдат по-силни. Историята обаче показва, че когато започне процес на дезинтеграция, никой не може да бъде сигурен, че той може да бъде напълно контролиран. Ако се опитаме да редуцираме Европейския съюз до еврозоната, отстранявайки най-източните страни, непредсказуемото действие на идеята за разпадане може много добре да се разпростре и в сърцето на Европейския съюз.", "date": "2018.03.12", "title": "Бежанската криза провокира разделение между Източна и Западна Европа"}
{"url": "https://news.bg/world/pekin-napadna-bezsramnite-i-zlobni-zapadni-skeptitsi-za-pozhiznenata-vlast-na-si.html", "text": "Пекин заклейми \"безсрамните\" и \"злобни\" западни \"скептици\", които поставят под въпрос историческото решение за пожизнено управление на президента на Китай Си Дзинпин, пише \"Гардиън\".Вчера парламентът на Китай одобри с почти пълно единодушие промените в конституцията, с които се премахва ограничението върху броя управленски мандати на китайския президент.Ден след решението държавните вестници обърнаха внимание на критиките на чуждестранната преса по адрес на президента на Китай., пише всекидневникът China Daily в материал на редакцията.Международната трибуна на Пекин контрира оценката на повечето независими наблюдатели, отбелязвайки, че премахването на ограниченията на президентския мандат не се \"прилага пожизнено за всеки лидер\".Според изданието Западът продължава да пренебрегва китайската реалност и да поддържа нерационална позиция по отношение на китайската политическа система, която се базира на субективност и непрофесионален идеологически предразсъдък.Партийният таблоид Global Times също нападна критиката на Запада, сравнявайки я като отегчителни \"пътници на задната седалка\", които постоянно дават непоискани съвети.Според експерти и китайски либерали азиатският гигант се връща към ерата на репресиите, в която държавата се управлява от един човек.", "date": "2018.03.12", "title": "Пекин нападна \"безсрамните\" и \"злобни\" западни \"скептици\" за пожизнената власт на Си "}
{"url": "https://news.bg/economics/ot-git-otchitat-namalyavane-na-trudovite-zlopoluki-v-stroitelstvoto.html", "text": "Намаляване на трудовите злополуки в строителството за 2017 г. отчитат от Главната инспекция по труда.Трудовите злополуки в сектора са намалели от 197 на 175 броя. През м.г. смъртните случаи са били 18, а през 2016 г. - 17 бр. По данни на НСИ през м.г. строителството на нови сгради е достигнало почти 4 млн. кв. м разгърната площ при под 3.2 млн. кв. м. през 2016 г., съпоставят данните от Инспекцията по труда.Засиленият контрол е най-ефективното средство за превенция и подобряване условията на труд в строителството. Най-много трудови злополуки през последните пет години в сектора е имало през 2014 г. Тогава са регистрирани 244 бр. злополуки на работното място, 22 бр. от които с фатален изход. Тогава общата разгърната площ на строителството на нови сгради е била 2.2 млн. кв. м.Като рискови предпоставки за трудови злополуки се определят работата без трудов договор, нарушения на разпоредбите, регламентиращи работното време, почивките и отпуските. Поради тази причина ежегодно в плана за дейността на Инспекцията се планира специална мярка, гарантираща засилен контрол при извършване на строително-монтажни дейности.През 2017 г. са извършени 5273 бр. проверки на строителни обекти, което е 11.5% от всички проверки. Спрямо проверките през 2016 г. в сектор \"Строителство\", които са били 4662 бр., е отчетен ръст с 13%.Установените нарушения са 27 761 броя, от които по осигуряване на здраве и безопасност при работа - 18 750 бр. За отстраняване на нарушенията са предприети 26 072 бр. принудителни административни мерки.Проверката на Трудовата инспекция показва, че при 338 случая в строителството е предприета мярка \"спиране\" на машини, съоръжения, обекти, работни места и др., които пряко застрашават живота и здравето на работещите.Това са 58.6% от всички актове за спиране. Всяко установено и отстранено след намесата на Инспекцията по труда нарушение води до подобряване условията на труд за работещите, а мярката \"спиране\" е най-ефективният начин за превенция на тежки трудови инциденти.Най-честите установени нарушения в строителството са необезопасени конструктивни отвори на обектите, скелета, временни електро инсталации и др. По отношение на трудовите правоотношения често се установяват нарушения, свързани с работното време и почивките, но нерядко това става със съгласието на самите работещи, които предпочитат да работят по-дълго без почивка, за да натрупат повече почивни дни и да пътуват до родните си места.През 2017 г. трудовите инспектори са открили 853 случая на работа без трудов договор, което е ¼ от всички такива случаи, признават от ГИТ. Често самите работещи предпочитат да работят без договор, за да предотвратят запори на банкови сметки заради дължими суми по кредити, заради социално подпомагане или на обезщетения от социалното осигуряване.Като цяло през 2017 г. инспекторите по труда са извършили 45 645 бр. проверки във всички икономически дейности. Проверени са 37 284 предприятия с 1 661 649 работещи в тях. Установените са 195 783 нарушения, включително и свързани с трудови правоотношения - 96 426 броя. Нарушенията за безопасността и здравето при работа са 97 615 броя.За отстраняване на нарушенията са приложени 188 424 броя принудителни административни мерки. От тях дадените задължителни за изпълнение предписания са 186 544 бр. В 577 случая са спрени машини, обекти и работни места, които застрашават живота и здравето на работещите.Въведен е специален режим на работа при невъзможност за спиране в 52 случая. Отстранени са 54 работници и служители без нужната квалификация и инструктаж за безопасност при работа.3149 работници се трудят без трудов договор. По закон работодателят няма право да допуска до работното място работници и служители преди да е сключил с тях писмен трудов договор, който е регистриран в НАП. От ГИТ припомнят, че има изпитателен срок, през който работникът може да бъде освободен по всяко време без предизвестие.Издадени са 10 732 бр. акта за установяване на административни нарушения. Сумата на влезлите в сила наказателни постановления е 13 518 245 лева.Почти 19 млн. лева забавени заплати са платени през 2017 г. след намесата на Инспекцията по труда. Сумата на установените през годината забавени възнаграждения е 28 млн. лв.От ГИТ напомнят, че най-ефективно правата на работниците могат да бъдат защитени, ако те сигнализират контролните органи на Агенцията, докато се трудят и могат да съдействат по време на проверката. Важно е също да не разписват документи, с чието съдържание работниците не са съгласни. Най-често те са принуждавани да се разпишат във ведомости за заплати под заплахата, че само така на по-късен етап ще получат забавени възнаграждения. Такива обаче не получават, а с подписа си лишават Инспекцията по труда да съдейства за решаване на проблема им.", "date": "2018.03.12", "title": "От ГИТ отчитат намаляване на трудовите злополуки в строителството"}
{"url": "https://news.bg/economics/300-rast-na-it-sektorat-u-nas-za-poslednite-7-godini.html", "text": "Спрямо оборота за последните 7 години секторът на информационните и комуникационните технологии (ИКТ) в България е отчел ръст от 300%, достигайки до 2.3 млрд. евро. Това заяви зам.-министърът на икономиката Александър Манолев в хода на Европейската конференция \"EURONET-среща на италианските търговски камари в Европа - иновация и интернационализация през дигиталното общество в контекста на Българското председателство на Съвета на ЕС 2018\", съобщи money.bg.Според данни на Евростат брутната добавена стойност на индустрията се изчислява на 1.14 млрд. евро, като стойностите продължават да растат.По думите на Манолев по последни данни в ИКТ сектора са заети около 51 хил. души, а броят за заетите в сектора е нарастнал със 7% в сравнение с предходната година.\"Ерата на цифровата трансформация настъпва скоростно, с потенциал да промени изцяло бизнеса и обществото. Затова трябва да работим с разбирането, че не бива да изоставаме от неизбежните процеси на цифровизация на икономиката\", казва Манолев.Зам.-министърът обаче посочва, че независимо от положителните данни, усилията не са достатъчни, защото дигитализацията е слабо застъпена или липсва в много други икономически отрасли.\"Особено изоставане има в малките и средните предприятия, а именно те са гръбнакът на българската и европейската икономики\", коментира още той.", "date": "2018.03.12", "title": "300% ръст на ИТ секторът у нас за последните 7 години"}
{"url": "https://news.bg/world/nay-masovoto-izmirane-na-zemyata-e-prichineno-ot-izgaryaneto-na-vaglishta.html", "text": "Най-масовото измиране на Земята може би е причинено от изгарянето на въглища, пише \"Гардиън\", позовавайки се на ново геоложко проучване.Новото изследване в американския щат Юта подсказва, че основната причина за масовото измиране на животни в края на периода Перм е изгарянето на въглища, запалени от магма.До момента планетата е преминала през пет масови измирания на животни и растения, като учените се безпокоят, че ние сме на път към шестото. Най-смъртоносното е било преди 252 милиона години в края на геоложкия период Перм, наричано Голямото измиране. Тогава 90% от морските и 70% от сухоземните видове загиват. Около 10 милиона години са били необходими за възстановяването на живота на Земята след това катастрофално събитие.Учените са предложили няколко теории за това масово измиране, включително Земята е ударена от астероид, отравяне с живак, разпадане на озоновия слой и киселинен дъжд. Голяма вулканична активност в Сибир се подозира, че е изиграла ключова роля за масовото измиране в края на периода Перм.Наскоро геологът доктор Бенджамин Бъргър е установил скален слой в Юта, който може да се е образувал по време на Перм и на Триас и който може да хвърли светлина върху причината за Голямото измиране.Според експерта резкият спад на нивата калциев карбонат подсказва, че водата в океаните е била киселинна. Океаните в този период вероятно са били една огромна мъртва зона заради липса на кислород.Бъргър е установил високи нива на живак и олово в пробите си, които съвпадат с края на Перм. И в проби от други места от същия период са открити следи от живак. Оловото и живакът не се свързват с вулканична пепел, но те са вторичен продукт на изгарящи въглища. Експертът също е установил промяна от по-тежкия въглерод-13 към по-лекия въглерод-12 - крайните резултати от горящите въглища.Перм е краят на периода Карбон или богатството на периода на въглища. Много големи находища са се образували по време на Карбон, включително в Азия. Предишно проучване показа, че Голямото измиране всъщност не е съвпаднало с началото на вулканичните изригвания в Сибир и изтичането на лава, а по-скоро 300 000 години по-късно. Според Бъргър магмата е запалила находищата с въглища.Това от своя страна е провокирало серия от събития, които са довели до най-голямото измиране на планетата. Серните емисии са създали киселинен дъжд, който е убил горите. Въглеродните емисии са окислили океаните и са затоплили планетата, убивайки повечето морски видове. Мъртвите тела са подхранвали бактерия, която пък е произвела токсичен газ водороден сулфид, който е убил още живи същества. Затоплянето на океаните е довело до появата на метан, който допълнително е ускорил глобалното затопляне.", "date": "2018.03.12", "title": "Най-масовото измиране на Земята е причинено от изгарянето на въглища?"}
{"url": "https://news.bg/world/koalitsiyata-v-germaniya-veche-e-fakt.html", "text": "Консерваторите на германския канцлер Ангела Меркел и социалдемократите официално подновиха коалицията за още четири години, информират световни агенции.След няколко месеца преговори Меркел, лидер на Християндемократическия съюз, се подписа под коалиционното споразумение с лидера на Християнсоциалния съюз Хорст Зеехофер и временния председател на Германската социалдемократическа партия Олаф Шолц. Официалната церемония по подписването се проведе в Берлин.Преди няколко седмици Мартин Шулц подаде оставка като лидер на социалдемократите.Социалдемократите се коалират с консерваторите от 2013 г. Същата коалиция управлява и в периода 2005-2009 г.След изборите през 2017 г. канцлерът проведе неуспешни коалиционни преговори със Зелената партия и свободните демократи.Меркел обяви, цитирана от ДПА, че е \"оптимист\" за новото правителство и подчерта, че има много работа за вършене. Тя направи коментара преди лидерите на трите партии да се подпишат под коалиционното споразумение, което е от 177 страници.Шолц каза, че партията му ще работи за социална справедливост в Германия \"стъпка по стъпка и ден след ден\".", "date": "2018.03.12", "title": "Коалицията в Германия вече е факт"}
{"url": "https://news.bg/euronews/proveryavayte-faktite-preporachva-grupata-na-ek-za-borba-s-falshivite-novini.html", "text": "Проверка на фактите е това, което препоръчва в доклада си за борба с фалшивите новини експертната група на високо равнице на ЕК по проблема. Това стана ясно по време на съвместния брифинг на председателя на групата проф. Маделин де Кок Бънинг и българският еврокомисар по цифрова икономика Мария Габриел.Проф. Маделин де Кок Бънинг уточни, че експертната група не препоръчва създаването на черен списък за фалшиви новини, напротив - това, което съветват експертите е проверка на фактите и то по прозрачен и отворен начин.Проф. Маделин де Кок Бънинг посочи, че е необходима проверка от няколко души, така че в крайна сметка резултатът от нея да е сигурен, защото няма \"една истина\".Според Бънинг фалшивите новини не биха били проблем, ако хората са добре информирани в многостранен аспект.Българският еврокомисар подчерта, че това, което се прави от работната група на високо равнище не е създаването на \"министерство на истината\", а напротив залага се на близкото сътрудничество, прозрачност и включване на всички заинтересовани страни. Така че всеки, който има идеи за разрешаване на проблема може да изрази своето становище.Мария Габриел уточни, че , може да бъде идентифициран до 21 април.Докладът разглежда дефинициите за дезинформация и добрите практики в защита на гражданите, като се залага на медийната саморегулация и сътрудничеството с академичните среди. Едва след това може да се говори за общ европейски подход. Очаква се на 21 април ЕК да публикува официално комюнике по въпроса.Експертната група продължава да работи за изясняване на мерките в случай, че фалшива новина бъде идентифицирана и разпространена в публичното пространство. Мария Габриел подчерта ключовото значение на прозрачността и възможността качественото съдържание да получава по-голяма публичност.Според проучване на Евробарометър, осъществено в периода 7 - 9 февруари във всички страни членки на ЕС с 26 576 респонденти, фалшивите новини са заплаха за демокрацията за 83% от запитаните. 37% от анкетираните се натъкват на фалшива новина всеки ден, а 71% от участвалите в допитването се чувстват уверени в идентифицирането й. С най-голямо доверие се ползват традиционните медии радио -70% и телевизия - 66%, пресата и списанията са на трето място с 63%.Относно социалните платформи проф. Маделин де Кок Бънинг изрази увереност, че те са заинтересувани да направят тази крачка към саморегулация.Българският еврокомисар по цифрова икономика Мария Габриел прие доклада на експертната група на високо равнище относно фалшивите новини.Докладът на експертната група отправя няколко препоръки за по-ефективна борба с феномена \"фалшиви новини\": препоръчва да се насърчава медийната грамотност за борба с дезинформацията; да се разработят инструменти за борба с дезинформацията специално за потребители и журналисти; да се гарантират многообразието и устойчивостта на европейските новинарски медии; да продължават научните изследвания на въздействието на дезинформацията в Европа.", "date": "2018.03.12", "title": "Проверявайте фактите - препоръчва групата на ЕК за борба с фалшивите новини"}
{"url": "https://news.bg/world/tereza-mey-vizhda-rusiya-vinovna-za-otravyaneto-na-skripal.html", "text": "Британският премиер Тереза Мей заяви, че е много вероятно Русия да е отговорна за отравянето на бившия руски шпионин Сергей Скрипал и 33-годишната му дъщеря. Това стана ясно на изказване на Мей пред членовете на британския парламент, съобщиха руски и британски медии.Мей каза, че руският посланик е призован да обясни как е намерено нервнопаралитичното вещество. Мей отсече, че Великобритания ще предприеме по-широки мерки срещу Русия. Тя заяви, че Русия или е нападнала Скрипал, или е позволила на веществото да попадне в ръцете на други.Мей даде краен срок на Москва до вторник да даде обяснение на покушението на Скрипал. От своя страна Русия нарече обвиненията \"цирково шоу\" и \"провокация\".Британският премиер каза, че атаката е била пряка намеса на руската държава срещу Великобритания, или руското правителство е позволило на веществото да попадне в неподходящи ръце. \"Правителството заключи, че е много вероятно Русия да е отговорна\", каза тя.Мей коментира, че това не е просто атака срещу Скрипал, а \"безразборно и безразсъдно\" действие срещу Великобритания.Ако не бъде получен надежден отговор до вторник, Лондон ще заключи, че отравянето на Скрипал означава използване на сила на британска територия, отбеляза Мей.Припомняме, отровените баща и дъщеря бяха открити в безсъзнание в центъра на града в неделя, 4 март. Следствието работи по версията \"нападение с цел убийство\", макар че първоначално се допускаше вероятността да става дума за терористичен акт.Бившият полковник от руското разузнаване Сергей Скрипал през 2006 г. беше осъден за шпионаж в полза на Великобритания, а през 2010 г. помилван, след което му беше позволено да напусне Русия в замяна на 10 руски агенти, разобличени в САЩ. Той замина за Великобритания заедно с дъщеря си Юлия, сина си и съпругата си, която две години по-късно почина от рак.През 2016 г. Юлия е направила опит да се върне в Русия, но не е успяла да се установи там.", "date": "2018.03.12", "title": "Тереза Мей вижда Русия виновна за отравянето на Скрипал"}
{"url": "https://news.bg/world/ukrayna-sas-soleni-globi-za-ruski-aviokompanii.html", "text": "Размерът на глобите, наложени от Държавната въздухоплавателна служба на Украйна за руски авиокомпании за полети в Крим, от септември 2017 г. се е удвоил и е достигнал около $209 млн. Това съобщи УНИАН.По-рано агенцията съобщи, че глобите, наложени на авиокомпании от Руската федерация, по данни за септември 2017 г., са около $103 млн.От 2015 г. Госавиаслужба наложи глоби за 5,44 милиарда гривни (около $ 209 милиона) на повече от 40 руски авиокомпании, които са нарушили въздушното пространство на Украйна, и по-специално за техните полети до Крим.Държавната авиационна служба в Киев уточни, че за всяко нарушение глобата е от около $5000.Като УНИАН съобщи по-рано, в списъка на нарушители попадат фирми като \"Аерофлот\", \"ВИМ-Авия\", \"Русия\" и др.В момента въздушното пространство над Крим и откритите води на Черно море се контролира от Русия. Повечето чуждестранни авиокомпании отказват да го използват.", "date": "2018.03.12", "title": "Украйна със солени глоби за руски авиокомпании"}
{"url": "https://news.bg/world/kremal-tereza-mey-pravi-tsirk.html", "text": "\"Това е цирково шоу в британския парламент. Изводът е очевиден - това е поредната информационно-политическа кампания, основана на провокация\". Това каза говорителката на руското външно министерство Мария Захарова.Час по-рано Тереза Мей в изявление пред британските депутати посочи, че е много вероятно Москва да е отговорна за отравянето на бившия руски двоен агент Сергей Скрипал и дъщеря му. Деянието е от 4 март.Мария Захарова посочи, че позицията на Терез Мей е политическа мотивирана и е опит за провокация.Говорителката на руското външно министерство поиска от Лондон да разкрие какви са изводите от отравянето на Сергей Литвиненко и смъртта на живеещия в изгнание в британската столица олигарх Борис Березовски.Британският премиер каза, че руският посланик е призован да обясни как е намерено нервнопаралитичното вещество. Тереза Мей отсече, че Великобритания ще предприеме по-широки мерки срещу Русия. Тя заяви, че Русия или е нападнала Скрипал, или е позволила на веществото да попадне в ръцете на други.Мей даде краен срок на Москва до вторник да даде обяснение на покушението на Скрипал.Британски депутати призоваха руските олигарси да не бъдат допускани до луксозните им имоти в Лондон. Стигнете до дъното на случая и после ще го обсъждаме, каза пред Би Би Си руският президент Владимир Путин.Държавната телевизия \"Русия 1\" пък открито обвини Великобритания, че е отровила Скрипал като част от операция за провал на руското домакинство на Световното първенство по футбол.Здравните власти на Острова посъветваха хората, посетили в неделя заведенията, където е бил Скрипал, да изперат дрехите си и да избършат с мокри кърпи предмети като мобилни телефони, ръчни чанти, а очила и бижута да измият с топла вота и препарат.В две заведения бяха отрити следи от неуточнената нервнопаралитична субстанция. Рискът от заразяване се определя като минимален, но предупреждението силно разтревожи местните като твърде закъсняло.Предпазни мерки може да се окажат наложителни за до 500 души, посочва Би Би Си. Британските власти имат доказателства, че Сергей Скрипал е отровен с руско бойно вещество.", "date": "2018.03.12", "title": "Кремъл: Тереза Мей прави цирк"}
{"url": "https://news.bg/world/pochina-schetovoditelyat-ot-osvientsim.html", "text": "На 96 години в Германия е починал Оскар Грьонинг. Той е известен като счетоводителят от Освиенцим (Аушвиц - нем. название), съобщава сп. \"Шпигел\".Оскар Грьонинг е починал на 9 март. Причините за смъртта му не се съобщават.Оскар Грьонинг беше известен като \"счетоводителя от Освиенцием\" заради работа си като събирач на парите и ценностите на жертвите от концентрационния лагер.В началото на януари беше отхвърлена молбата за помилване на 96-годишния германец.Оскар Грьонинг беше осъден на четири години затвор през 2015 г. за съучастничество в убийството на 300 000 в лагера на смъртта.През декември 2017 г. Конституционният съд на Германия постанови, че Грьонинг трябва да влезе в затвора, отхвърляйки аргументите на адвокатите му, че излежаването на присъдата е в нарушение на правата му.", "date": "2018.03.12", "title": "Почина \"счетоводителят от Освиенцим\""}
