{"url": "https://news.bg/world/partiyata-na-reformite-pecheli-izborite-v-estoniya.html", "text": "Опозиционната Партия на реформите печели проведените в неделя , предаде \"Ройтерс\".Тя получава 30% от гласовете, срещу 21,3% за центристите. Трето място заема крайнодясната Консервативна народна партия на Естония (КНПЕ) със 17,7% от гласовете. Тя увеличи популярността си през последните години. Това е отлично представяне за партията. Вече са обработени документите от 90% от избирателните райони. Припомняме, че за фаворит бе считана управляващата Центристка партия на премиера Юри Ратас, чиито привърженици включват и етнически руснаци, които са 25 процента от населението в бившата съветска република.Партията на реформите обаче също имаше силни позиции в предварителните допитвания. Според анализатори двете основни партии може да сформират коалиция, вероятно с един младши партньор от по-малките партии.Право на глас имаха почти 1 млн. души, които ще изберат 101 депутати.Десет политически партии и 15 независими кандидати, общо 1099 кандидати се борят за места в парламента.", "date": "2019.03.03", "title": " Партията на реформите печели изборите в Естония "}
{"url": "https://news.bg/society/tosho-peykov-po-obrazovanite-opalchentsi-sa-tarsili-svobodata.html", "text": "По-образованите опълченци са търсили наистина свободата, европейската култура, - това което го е нямало в Османската империя. Хората като Никола Корчев - един от най-известните опълченци, биват потъпкани. Това каза пред БНР главният секретар на движение \"Оборище\" и автор на фотоалбума \"Епопея за незабравимите български опълченци\" Тошо Пейков.Опълченецът Никола Корчев се жени за най-красивата мома в своето село. Турците й посягат. Корчев реже главите на двама от тях и бяга в Цариград. Там завършва курсове за машинист. Качва Апостола на Свободата - Васил Левски в локомотива. Някой го предава и той бяга към Ловеч. В Ловеч той става опълченец в 3-та дружина, в 3-та рота, която е носител на Самарското знаме\", разказа Пейков историята на един от опълченците.Според бившия служебен министър на културата проф. Петър Стоянович българската държава няма национална политика да опазва своята памет.Той се аргументира с липсата на признание от младата българска държава към опълченците приживе, изразено и в неудовлетворени \"прошения за пенсии\".\"Не знам дали трябва да генерализираме това отношение като отношение на държавата към определена прослойка от българските поборници\", каза проф. Стоянович, който сега е в Института за исторически изследвания на БАН.По думите му по-голямата част от тези прошения (за пенсии) са били удовлетворени. Има си законодателство, свързано с това нещо, естествено като при всеки закон и нормативен акт, някъде нещата се пропукват поради недоглеждане, други - поради лични страсти. Това го има навсякъде, защо по онова време да бъде изключено, обясни професорът.Относно търга, на който бе закупен оригиналния портрет на княз Александър Батенберг, който е начело на Княжество България от 26 юни 1879 до 26 август 1886 година, проф. Петър Стоянович обясни разходът на Министерство на културата като: \"пренебрежимо малък\".Един от дарителите на повечето музеи в страната - Румен Манов отбеляза, че българите нямаме културата за приоритет. Другата лоша черта, която имаме, освен че не сме екипни играчи, като че ли много малко се отделя за култура, не е приоритет културата.\"Да, хубаво е да имаме пътища, но няма да учудим света със стъкло, метал и желязо. Ще ги зарадваме, ще ги възхитим с нашата природа, с нашия фолклор, с нашата бойна слава, с нашата история, с нашите обичаи - неща, които не са съвсем приоритет и това е една част от моята дейност\", каза Манов.new", "date": "2019.03.03", "title": "Тошо Пейков: По-образованите опълченци са търсили свободата"}
{"url": "https://news.bg/crime/mazh-e-s-opasnost-za-zhivota-a-dete-s-komotsio-pri-katastrofa-kray-byala-slatina.html", "text": "Мъж е с опасност за живота след катастрофа, станала към 2.40 ч. тази нощ на пътя Бяла Слатина - Борован. При катастрофата е пострадало и момиченце, пътувало в колата. То е с комоцио, съобщи Нова телевизия.Двамата са пътували в лека кола \"Хонда Сивик\". Автомобилът се е преобърнал в канавка. При катастрофата са пострадали шофьорът на автомобила - 32-годишен мъж от Бяла Слатина, и шестгодишно момиченце, което пътувало с него.Мъжът е със счупени дясна ключица и долна челюст, както и с охлузни рани на главата и лицето. Той е настанен за лечение в болница \"Георги Странски\" в Плевен. Пътувалото с него дете е настанено във врачанската болница. То има комоцио и охлузни рани по краката и гръдния кош.Причината за пътния инцидент е несъобразена скорост при управлението на автомобила през нощта при остър десен завой, поясниха от Областната дирекция на полицията във Враца. За случая е уведомен дежурният прокурор.", "date": "2019.03.03", "title": "Мъж е с опасност за живота, а дете - с комоцио при катастрофа край Бяла Слатина"}
{"url": "https://news.bg/society/petrichani-vdignaha-skandal-v-hrama-zaradi-nalozhen-nov-sveshtenik.html", "text": "Скандал в петричкия храм \"Света Богородица\" стана на Неделя Месопустна, съобщи bTV.В защита на досегашния си свещеник миряни влязоха дори в ръкопашна схватка със свещеници. Повод за недоволството на хората бе изненадващото отстраняването на досегашния епархийски наместник отец Ангел Кочев. Жители на Петрич дойдоха в черквата \"Света Богородица\", за да се противопоставят на въвеждането на новия свещеник в нея.Стотици миряни се събраха на протест и влязоха в храма с викове. По време на богослужението те възгласяха: \"Недостоен\" за поставения им нов свещеник. Миряните осуетиха опита на новия архиерейски наместник да отслужи литургията и поискаха да бъде върнат старият им духовен водач. Хората настояват Неврокопската митрополия да преосмисли решението си. Те искат отец Ангел Кочев да бъде върнат на служба в храма. Свещеникът беше отстранен от Петрич заради преклонната си възраст и беше преместен на служба в храма в село Ръждак.Петричани първоначално искаха да бойкотират влизането в храма и за това се събраха в двора на черквата. След като разбраха, че отец Павел служи официално като архиерейски наместник, те влязоха в черквата и се опитаха да осуетят службата.По информация на БНР имаше опит и за физическа разправа с духовници. Вторият изход откъм олтара беше блокиран с пейки.Когато игуменът на Роженския манастир отец Епифаний, се опита да прочете отвореното писмо от митрополит Серафим за случая, протестиращите възгласяха неодобрението си за новия свещеник и не чуха писмото.Жителите на Петрич продължиха да събират подписка с искане отец Ангел Кочев да се върне на служба в централния храм на града.", "date": "2019.03.03", "title": "Петричани вдигнаха скандал в храма заради наложен нов свещеник"}
{"url": "https://news.bg/world/kapsulata-dragon-na-spacex-uspeshno-se-skachi-s-mks.html", "text": "Демонстрационният полет на новата американска капсула за превозване на астронавти е завършил успешно, като тя се е скачила с Международната космическа станция (МКС), съобщават световните осведомителни агенции.Капсулата Dragon, изстреляна вчера от американската частна космическа компания SpaceX, е извършила прикрепянето към станцията автономно.Това е последното от редицата изпитания, които капсулата трябва да премине, за да получи одобрение от американската космическа агенция НАСА за транспортиране на хора.Корабът беше натоварен с тестов манекен, симулиращ жив човек и 90 кг провизии.Скачването е станало малко преди 13 часа българско време, малко преди графика.Dragon се е приближил до намиращата се в орбита на 400 км над земната повърхност станция отпред и е използвал компютрите и сензорите си, за да се насочи към скачане.Астронавтите на борда на МКС са наблюдавали внимателно по HD камерите, за да се уверят, че капсулата изпълнява процесите по план и са били готови да се намесят, ако не го направи.Капсулата се е приближила бавно към станцията, преминавайки през серия от планирани точки.Американският астронавт Ан Маклейн и канадският астронавт Дейвид Сен-Жак са наблюдавали събитията от големия прозорец на станцията, или Купола. Те са имали възможност да направляват Dragon да задържи, да се отдалечи или дори да прекъсне скачването.След няколко пробни опита, е била дадена зелена светлина капсулата да се скачи.Прикачването е било направено към нов тип свързващ адаптер на модула \"Хармония\" на МКС.Процедурата е стъпка напред за SpaceX, тъй като товарните кораби, които те обикновено изпращат на станцията, трябва да бъдат хванати от роботизирана ръка и да бъдат изтеглени на мястото за скачане. Товарните кораби не разполагат с необходимите технологии, за да се скачат сами.Капсулата Dragon трябва да остане на МКС до петък, когато ще се отдели от МКС и ще започне пътуването си обратно към Земята.Това е фазата на мисията, която основателят на SpaceX Илон Мъск посочва, че го притеснява най-много - пламтящото, високоскоростно спускане през атмосферата.", "date": "2019.03.03", "title": "Капсулата Dragon на SpaceX успешно се скачи с МКС"}
{"url": "https://news.bg/politics/karayancheva-pochitame-balgarite-za-koito-svobodata-e-bila-po-tsenna-ot-zhivota.html", "text": "\"На този връх, на тази дата, година след година се събираме, за да почетем онези българи, които вярвали, че идеалът за свободна България е по-висш от живота и на които дължим днешния ден. Склонни сме да си представяме, че те са се родили велики, а не, че са били просто човеци, възвисили се до една велика саможертва.Това заяви председателят на 44-то народно събрание Цвета Караянчева в словото си по повод 141-ата годишнина от Освобождението на България. Тя участва в отбелязването на националния празник на България - 3 март, на връх Шипка. Караянчева прие строя на почетния караул и поднесе цветя на Паметника на свободата на връх Шипка.Винаги ще пазим в сърцата си огъня на вечна благодарност към русите, а също и към румънци, сърби, поляци, черногорци, финландци, украинци, латвийци, естонци, грузинци, арменци, взели участие в тази война, каза Караянчева. Тя призова никога да не забравяме саможертвата на десетките хиляди, доведени тук от далечни краища, за да воюват за свободата на един чужд народ и да оставят костите си в чужда земя.По думите й изборът как да служим на Родината никога и в никое време не е лесен. Като поклон към мъчениците на българската свобода, в първата ни конституция те са оставили вдъхновяващите думи: \"Всекой роб от какъвто пол, вера и народност да бъде, свободен става, щом стъпи на българска територия\" и от този завет не бива да отстъпваме никога, допълни Цвета Караянчева.На тържествата присъстваха стотици граждани, народни представители, дипломати, областни управители и кметове на населени места от цялата страна.Великотърновският митрополит Григорий отслужи заупокойна молитва в памет на загиналите герои за свободата на България.На Шипка лидерът на опозицията Корнелия Нинова призова да отхвърлим страховете и зависимостите, да бъдем свободни хора.Шипка ни събра млади и стари, българи от цялата страна. Заедно, без различия, стоим пред най-високия връх на българското достойнство. Тук човек се чувства малка частица от нещо голямо и цяло, от народ, който уважава историята и обича Родината си, каза Нинова.Тя призова да отдадем почит към българските и руските герои, към всички, дали живота си в Руско-турската Освободителна война. \"Те се саможертваха не за власт и пари, а за най-скъпото, което има човек - свободата\", заяви Нинова.", "date": "2019.03.03", "title": "Караянчева: Почитаме българите, за които свободата е била по-ценна от живота"}
{"url": "https://news.bg/int-politics/lavrov-nahoka-sdelkata-na-veka-na-tramp.html", "text": "Руският външен министър Сергей Лавров разкритикува остро \"сделката на века\", целяща разрешаване на конфликта между Израел и Палестина.Той изтъкна, че не изключва, че инициативата на Вашингтон може да включва някои \"съмнителни размени\".\"Едностранните стъпки на САЩ оказват значително негативно въздействие върху положението в близкоизточното урегулиране. По едно време американският президент Доналд Тръмп обеща да положи всички усилия за разрешаване на палестинско-израелския конфликт\", отбелязал Лавров.Руският първи дипломат отбелязал, че Москва приветства \"добрите намерения\" в мирните преговори между Израел и Палестина, но иска \"конструктивно сътрудничество\", главно в четиристранен формат между Русия, САЩ, ООН и Европейския съюз.По-рано тази седмица Тръмп обяви, че има шанс за мир между Израел и Палестина и че той ще е \"щастлив да може да го произведе\".", "date": "2019.03.03", "title": "Лавров нахока \"сделката на века\" на Тръмп"}
{"url": "https://news.bg/sport/radoslava-mavrodieva-sas-zlaten-medal-v-tlaskaneto-na-gyule.html", "text": "Българката Радослава Мавродиева спечели златен медал в тласкането на гюле от Европейското първенство в Глазгоу. Първенството се провежда в зала, съобщи Топспорт.Мавродиева записа резултат 19.12 метра, като изпревари само с един сантиметър представителката на Германия Кристина Шваниц. На третото място остана Аита Мартон.Това отличие е първо за България от 2005 година насам, когато Ивет Лалова триумфира в спринта на 200 метра.Мавродиева постигна най-големият успех в кариерата си, грабвайки тази европейска титла.", "date": "2019.03.03", "title": "Радослава Мавродиева със златен медал в тласкането на гюле"}
{"url": "https://news.bg/politics/na-3-mart-siderov-razkritikuva-uchebnitsite-i-politikata.html", "text": "\"В момента имаме учебници, в които нашите деца учат, че  по време на празниците. Ще минат няколко години и сигурно ще пише, че едва ли не сме процъфтявали по време на Османската империя. Цинизъм! Отвратителен цинизъм, който обаче се преподава на българските деца\".Това заяви в речта си по повод националния празник 3 март - Освобождението на България от турско робство лидерът на \"Атака\" Волен Сидеров пред Паметника на Цар Освободител в София.По думите му днешните т. нар. наши евроатлантически приятели, на които се кланят ден и нощ, бяха тези, които поддържаха Османската империя.\"Бяха тези, които казаха на султана - искате ли помощ, искате ли военни специалисти  - имам предвид българите, които направиха Априлското въстание, имам предвид Левски, Ботевата чета - всички \".Сидеров обясни, че Западът поддържаше Османската империя, а прадядовците на Меркел, Тереза Мей, Юнкер и т. н. казаха да нарежат България на парчета в Берлин.Сидеров се надява всички политици един ден да бъдат патриоти и националисти и да кажат, че България е основният им интерес. Всички останали блокове, съюзи и принадлежности са нещо, което минава и отминава. България е вечна!Националистите отбелязват Трети март не като исторически архив или прашна страница от чекмеджето на историята, а като жива дата.\"Ако нямаше Освобождение, нямаше да има Народно събрание. Неслучайно този паметник е тук. Император Александър II гледа  към сградата на парламента, за да помним кой е подписал манифеста за обявяване война на Турция, за освобождаване на угнетените християнски народи\", заяви Сидеров в подножието на паметника.По думите му и днес има безумци, които се опитват да омаловажават Освобождението на България: \"Опитваха се да омаловажават жертвите на  руските офицери и войници, на българските опълченци. Поклон и вечна слава на загиналите за България\", каза лидерът на \"Атака\".Той не пропусна да даде свое тълкувание на събитията от последните дни, сред което е посещението на генералния секретар на НАТО Йенс Столтенберг в България.\"Идва другарят Столтенберг и се среща на четири очи с министър-председателя (Бойко Борисов - б.р.). Какво си говориха, за какво го е убеждавал? Аз ще задавам тези въпроси. Дали ще науча истината, е друга работа. За какво го е убеждавал ли? Мога да ви кажа, тъй като много години вече се занимавам с анализи и мога да преценя, че генералният секретар на НАТО е  идвал тук, за да превърне България във фронтова линия срещу същата тази Русия, която ни освободи\", каза Сидеров без да изтъква, че партията му е в управляващата коалиция на страната.Лидерът на \"Атака\" попита реторично какво получаваме от членството ни в НАТО. \"Тези, които ни вкараха в НАТО, ни накараха да си нарежем всички тактически оръжия, които ги имахме подарък от Русия, макар в нейния съветски вид. Да, тя премина през много трансформации, но Русия си остана центърът на Православието. Ние принадлежим на Православието, не на англосаксонския свят\", заяви Сидеров но не уточни подарък срещу какво е било част от старото въоръжение на армията ни.\"България е важна и точно затова тук идват генералните секретари на военните блокове, за да ни направят отново фронт, за да ни превърнат отново в инструмент за поразяване на тези, които ни освободиха, които проливаха кръв за нашето Освобождение\", добави Сидеров.По думите му от нас зависи дали ще гледаме безучастно собствената си съдба. \"Българският народ дали ще се събуди, зависи от него. Трябват ни сили, за да показваме накъде да върви нашето управление. Ще го правим, докато сме живи\", заяви лидерът на \"Атака\". Финалът на речта му бе с възгласа: \"Бог да пази България!\".", "date": "2019.03.03", "title": "На 3 март Сидеров разкритикува учебниците и политиката "}
{"url": "https://news.bg/society/s-300-metrov-trikolyor-starozagortsi-pochetoha-treti-mart.html", "text": "На Трети март - деня, в който честваме 141 години от Освобождението на , в цялата страна хиляди отдадоха почит към загиналите за свободата ни.За пета поредна година хиляди старозагорци изминаха 3-километровия път-поклон до мемориалния комплекс \"Бранителите на Стара Загора\". Хората съпровождаха 300-метровия национален флаг в паметно шествие, което тръгна от центъра на града, предвождано от официалните лица и гости на празника, съобщиха от община Стара Загора.Старозагорци и гостите на града понесоха на ръце трикольора, който беше издигнат на монумента на Самарското знаме. Паметникът е символ на героизма на старозагорци, дали живота си в защита на своя град, по време на Руско-турската война.С тържествен ритуал в Хасково бе отбелязан националния ни празник. Шествието, водено от мажоретния състав, тръгна към площад \"Свобода\". След поднасянето на венци и цветя празникът продължи с голямо хоро, в подкрепа на световната инициатива \"Пробуждане с хоро\"В Русе свещеници от Русенската митрополия отслужиха заупокойна молитва за падналите за Освобождението и благодарствен молебен за извоюваната свобода. Почетна рота от Русенския гарнизон бе строена в центъра на града, а празнични маршове изпълни Общинският духов оркестър с диригент Димчо Рубчев. По традиция тържествената церемония завърши с полагане на венци и цветя.В Пампорово над 800 скиори направиха общо ски спускане с народни носии и българския трикольор.В Пловдив честванията започнаха с благодарствен молебен, отслужен от Пловдивския Митрополит Николай в катедралния храм \"Света Богородица\".След това пловдивчани по традиция се изкачиха на хълма Бунарджика да поднесат венци в знак на признателност към знайните и незнайни герои, дали живота си за свободна България.В Широка лъка имаше маскараден фестивал, който започна с химна на България. В карнавално шествие участваха освен широколъшките песяци и още 5 състава - от селата Сушица, Карловско, Сопица, Брезник, Изгрев, Благоевградско, Богданов дол, Перник и Осетеново, Павел баня. Организатори на Песпонеделник са община Смолян, читалището и кметството в Широка лъка.В Хасково честването започна с издигането на националното знаме пред сградата на общината и шествието премина до площад \"Свобода. Празникът продължи с голямо хоро, в подкрепа на световната инициатива \"Пробуждане с хоро\".В Добрич имаше празничното шествие \"Първите\", предвождано от портретите на 11 видни възрожденци, поставили началото и участвали в борбите на народа ни за новобългарска просвета, за църковна независимост и национално освобождение.На Мемориалния комплекс \"Хан Аспарух\" на тържествен ритуал с военни почести от Военноморските сили - Варна хората се поклониха пред паметта на загиналите за Освобождението. Добричани сведоха глави и коленичиха в памет на загиналите за свободата на България.В Тетевен празникът започна със служба в двора на църквата \"Св. Всях Светих\". След поднасянето на венци и цветя пред паметника на загиналите руски войни за свободата на Тетевен на площада пред общината се изви хоро.В София имаше тържествена церемония по издигането на националното знаме пред Паметника на Незнайния воин в столицата. В патриаршеската катедрала \"Св. Александър Невски\" имаше Архиерейска Света литургия за Националния празник на България и за Неделя месопустна. След литургията патриарх Неофит отслужи и молебен за Националния празник.", "date": "2019.03.03", "title": "С 300-метров трикольор старозагорци почетоха Трети март"}
{"url": "https://news.bg/society/i-v-bosilegrad-otbelyazaha-treti-mart.html", "text": "И в Босилеград почетоха Деня на Освобождението на България. С венец пред паметника на Васил Левски група сънародници от Босилеград отбелязаха деня на Освобождението, съобщи БНР.Организатори са Демократичния съюз на българите и Културно-информационния център в Босилеград.Честването в Босилеград е започнало в петък, 1 март. Тогава гостували представители на посолството на България в Белград, както и група от Столична голяма община.Отбелязването на Националния празник на България в Босилеград се налага все повече след многобройни усилия на българските организации в Западните покрайнини.От 2019 година и Националният съвет на българското малцинство в Сърбия се включи с програма, отбелязвайки го като официален празник на българите в Сърбия.", "date": "2019.03.03", "title": "И в Босилеград отбелязаха Трети март"}
{"url": "https://news.bg/world/zaharova-otgovori-na-britanskite-medii.html", "text": "Говорителят на руското външно министерство Мария Захарова определи като \"тъпо отмъщение\" разследването на британската преса за руския посланик , съобщи РИА Новости.По думите на дипломата \"разследването\" на британските медии преди всичко се основава на това, че Яковенко е работил в постоянното представителство на ООН в Ню-Йорк и е напуснал града в период на отзоваване на агенти на КГБ от САЩ. Освен това, по думите на Захарова, Яковенко е работил пет години и е завършил командировката си в строго установения срок.Второ, английските медии споменават награждаването на Яковенко с орден на Александър Невски, който се дава за военни заслуги, допълни Захарова.Както обобщи официалният представител на руското външно министерство, британското издание като по команда публикува \"откровен фейк\", който отвлича вниманието от основния въпрос: \"Какво се случи в Солсбъри на 4 март 2018 година\", каза Захарова. По думите на Захарова за случая са били представени 138 версии.Припомняме,  бяха открити в безпомощно състояние на пейка. Според досегашната информация двамата са били отровени с бойно отровно вещество, наречено новичок.За причинител на отравянето бе обвинена Русия и  от европейски страни и от САЩ. Русия отрича съпричастност към случая.Припомняме също, че  се прави аналог със случая \"Скрипал\".", "date": "2019.03.03", "title": "Захарова отговори на британските медии"}
{"url": "https://news.bg/politics/rumen-radev-svobodata-ne-se-dava-darom-tya-se-otstoyava.html", "text": "\"Преди 141 години на днешната дата възкръсва България. Възкресението е плод на дълго усилие и много жертви. Паисий ни припомни кои сме и откъде идваме. Борците за църковна независимост възродиха християнската ни вяра, възрожденците разпалиха неугасимата искра на свободата. Левски формулира чистата и свята република, в която всички народи ще живеят под едни закони\".Това заяви президентът Румен Радев по време на тържествената заря-проверка на площад \"Народно събрание\" в София за 141-та годишнина от Освобождението на България от турско робство.\"Бенковски и априлци отвориха фатална рана в сърцето на тирана. Кладите на Батак, Клисура и Панагюрище бележат пътя към Нова България, увенчан с неувяхваща слава от героизма на българските опълченци\", каза държавният глава.Радев е убеден, че достойният български народ завинаги ще пази паметта за всички, отдали живота си за свободата на България.По думите на държавния глава мнозина са внушавали, че глобализацията ще изтрие границата и че глобализираният човек ще надрасне условностите над миналото - историята, паметта, езикът и националната си култура. Днес политиката взема реванш над тази заблуда и затова дни като днешния са повод за почит, но и повод за единение около историческата истина, изтъкна Радев.Държавният глава акцентира, че свободата на страната ни идва на щиковете на армията на царя-освободител Александър II.\"През годините и най-вече в ново време споменът за Руско-турската освободителна война бе обезпечаван според политическата конюнктура на момента, но вестниците и хрониките от онази епоха са съхранили спомена за тази народна война, за възторга в Москва и Санкт Петербург при обявяване на манифеста\", подчерта Радев.Президентът отбеляза, че незабравим остава споменът за петимата синове на императора, воювали в действащата армия и този за безименните руски селяни, замръзнали в преспите на Шипка или положили кости край Плевен и Шейново.За нашата свобода падат много румънци, финладнци, украинци, както и много доблестни воини от всички народници в руската императорска армия, чиито подвиг днес почитаме, припомни държавният глава.В словото си президентът Румен Радев цитира руския историк Николай Епанчик, офицер в освободителната армия. Според него великият и християнският народ не може да е себелюбец, а той е длъжен да бъде човеколюбец, иначе не е нито християнски, нито велик.\"Българите не се делят по вяра и произход, нито по сан и богатство, а заедно се борят за високи цели, за свобода и справедливост, които никога не се дават даром. Всяко поколение само трябва да отстои. Вечна памет за героите! Да живее България!\", завърши словото си президентът Румен Радев.В церемонията участваха още представителните роти от българските въоръжени сили със знамената-светини - Самарското знаме, Знамето на Стилияна Параскевова, Щандарт на 1-ви конен полк, Знаме на 15-ти Ломски полк, 15-ти пехотен Морски полк, Знаме на 23-ти Шипченски полк, Знаме на 24-ти Черноморски полк, Знаме на 25-ти Драгомански полк, 6-ти пехотен Търновски полк и Знаме на 30-ти Черноморски полк.По-рано днес на официална церемония пред паметника на Незнайния воин бе издигнат българския трикольор. В патриаршеската катедрала \"Св. Александър Невски\" имаше Архиерейска Света литургия за Националния празник на България и за Неделя месопустна. След литургията патриарх Неофит отслужи и молебен за Националния празник.", "date": "2019.03.03", "title": "Румен Радев: Свободата не се дава даром, тя се отстоява"}
{"url": "https://news.bg/tech/signal-za-trevoga-na-mks.html", "text": "Сигнал за тревога е прозвучал в руския сегмент на Международната космическа станция, съобщиха руски медии. Космонавтите са съобщили за проблем с кислородната система. По-късно е станало ясно, че това е фалшива тревога. Промени в конфигурацията са довели до задействането на сигнала за тревога. Разговорите са били излъчени в сайта на НАСА. Това се е случило на SpaceX успешно се скачи с МКС. Dragon, изстреляна вчера от американската частна космическа компания SpaceX, е извършила прикрепянето към станцията автономно.Това е последното от редицата изпитания, които капсулата трябва да премине, за да получи одобрение от американската космическа агенция НАСА за транспортиране на хора.Корабът беше натоварен с тестов манекен, симулиращ жив човек и 90 кг провизии.Скачването стана малко преди 13 часа българско време, малко преди графика.Dragon трябва да остане на МКС до петък, когато ще се отдели от МКС и ще започне пътуването си обратно към Земята.Това е фазата на мисията, която основателят на SpaceX Илон Мъск посочва, че го притеснява най-много - пламтящото, високоскоростно спускане през атмосферата.", "date": "2019.03.03", "title": "Сигнал за тревога на МКС "}
{"url": "https://news.bg/crime/mladen-marinov-uveryava-che-vsichki-benzinostantsii-sa-provereni.html", "text": "Няма пропуснати вериги и бензиностанции при проверките през последните две години. Така ще продължим, заяви пред БНР вътрешният министър Младен Маринов.\"Не бих казал, че проверките за контрабанда на горива са по сигнал на Българската петролна и газова асоциация\", каза той. По думите му проверките са още от създаването на междуведомствения контрабанден център.\"Ново е надграждането на този център, като след нареждане на премиера бе създадена организация всички информационни и контролни системи в различните органи, контролиращи вноса, разпространението и продажбата на горива да се обединят в него. За да може да се прави анализ за резултатите и тенденциите, на разминаванията. Нашите усилия са да контролираме процеса от самия внос на горивата до продажбата им. В ход е картографирането на всички обекти, които са регистрирани за търговия с горива и петролни продукти\", каза Маринов.\"Резултатите показват, че това са системни усилия, защото няма периодични акции да повлияят на такъв голям и силен сектор\", каза Младен Маринов.Той съобщи, че за 2018 г. предотвратените щети за бюджета от иззети горива и тютюневи изделия са за над 27 млн. лв. при 16 млн. за 2017 г., което показва постоянни и системни усилия за противодействие на контрабандата. Друг резултат от тези усилия е нарастването на приходите в бюджета заради превенцията, до която водят тези усилия, добави министърът.4,4% е делът на контрабандните цигари в България и това е едно от най-ниските нива в ЕС, сочи последно международно проучване.Относно заловения в България един от най-издирваните испански наркотрафиканти, вътрешният министър Маринов изтъкна, че случаят показва каква е \"силата на европейските механизми за противодействие на престъпността\".Сигналът за него е получен на 12 февруари пред европейската мрежа за активно издирване на бегълци. Арестът е бил на 17 февруари. На 26-и е изправен пред Окръжен съд Варна, който е разрешил предаването му на испанските власти. Надяваме се това да се осъществи на 13 март, каза министърът.По думите на вътрешния министър е грешно до всеки забранителен знак да има полицай и патрулен автомобил. Повод за изказването му е новата инициатива, при която за първи уикенд на шофьорите на тирове се раздават брошури с обяснения къде и в кои часове не трябва да се движат. \"Нямаме толкова ресурси, а и това е много скъпо нещо\", поясни Маринов.За зачестилите убийства, които са резултат от домашно насилие, той обясни, че това е много сериозен проблем. Причината - много рядко жертвите заявяват това пред съответните компетентни органи.\"Не бих казал, че МВР работи бездушно, отговаряме на всеки един сигнал. Но за да бъдат предприети определени действия, в някои случаи репресивни спрямо извършителите, ние трябва да стъпим на реално подадени жалби, свидетелски показания и доказателствен материал\", каза Маринов.Тези случаи би могъл да доведе до законови промени и регулации, които да дадат възможност не само на органите на МВР, но и други институции да работят, за да ги предотвратяват.", "date": "2019.03.03", "title": "Младен Маринов уверява, че всички бензиностанции са проверени"}
{"url": "https://news.bg/regions/pozhar-ubi-mazh-v-doma-mu-v-lyaskovsko.html", "text": "Мъж е загинал при пожар в дома си рано тази сутрин в лясковското село Джулюница. Починалият е 49-годишен. На мястото е извършен оглед от криминалисти.Това съобщиха от полицията във Велико Търново, цитирани от \"24 часа\".Сигналът за случая е получен тази сутрин в 03, 00 часа.Причините за инцидента са в процес на изясняване. По случая е започнато досъдебно производство. ", "date": "2019.03.03", "title": "Пожар уби мъж в дома му в Лясковско "}
{"url": "https://news.bg/world/guaydo-prizovava-kam-protesti-v-ponedelnik.html", "text": "Председателят на парламента и самоппровъзгласил се за временен президент на Венецуела Хуан Гуайдо призова сънародниците си към протести утре. Това направи той от Еквадор, поредна стъпка от латиноамериканската си обиколка. Той посети страните, които го признаха за държавен глава. Гуайдо планира да се завърне утре в страната си, въпреки заплахата на властите да го арестуват. Европейският съюз режима на Николас Мадуро да не прави опити да арестува Гуайдо.Това заяви върховният представител на ЕС по външната политика и сигурността Федерика Могерини.По думите й, режимът на Мадуро трябва да има предвид, че световната общественост решително ще осъди подобна стъпка.Членовете на националното събрание по конституция се ползват с имунитет, подчерта Могерини.Режимът на Мадуро предприе разследване срещу Гуайдо заради решението му да обяви, че поема временно президентските функции на фона безпрецедентната криза в страната и масовите протести. По конституция председателят на парламента има право да поеме президентския пост при извънредни обстоятелства. Със започването на процеса беше издадена забрана Гуайдо да напуска страната.", "date": "2019.03.03", "title": "Гуайдо призовава към протести в понеделник "}
{"url": "https://news.bg/weather/zahlazhdane-razkasana-oblachnost-slabi-valezhi.html", "text": "Днес ще има по-малко слънце, дневните температури се понижават.Очаква се разкъсана облачност, на места значителна. Възможни са слаби валежи.Вятърът също ще бъде слаб, в по-голямата част от страната ориентиран от запад-северозапад, а в източните райони - от югоизток.Максималните температури са в интервала 5-10 градуса, в северозападните и в крайните югозападни райони - до 13 градуса.Минималните температури остават без съществена промяна и ще бъдат предимно между -1 и 4 градуса.", "date": "2019.03.03", "title": "Захлаждане, разкъсана облачност, слаби валежи"}
{"url": "https://news.bg/int-politics/es-predupredi-maduro-da-ne-opitva-da-arestuva-guaydo.html", "text": "Европейският съюз предупреди режима на Николас Мадуро да не прави опити да арестува временния президент на Венецуела Хуан Гуайдо, предаде Дойче веле.Всички мерки, които създават заплаха за свободата, сигурността и личната неприкосновеност на временния президент, ще доведат до съществена ескалация на напрежението, заяви върховният представител на ЕС по външната политика и сигурността Федерика Могерини.По думите й, режимът на Мадуро трябва да има предвид, че световната общественост решително ще осъди подобна стъпка.Членовете на националното събрание по конституция се ползват с имунитет, подчерта Могерини.Изявлението на върховния комисар на ЕС по външната политика идва в отговор на съобщение от Каракас, че Гуайдо, който е на обиколка в Южна Америка, може да бъде арестуван след завръщането си във Венецуела.Режимът на Мадуро предприе разследване срещу него заради решението му да обяви, че поема временно президентските функции на фона безпрецедентната криза в страната и масовите протести. По конституция председателят на парламента има право да поеме президентския пост при извънредни обстоятелства. Със започването на процеса беше издадена забрана Гуайдо да напуска страната.", "date": "2019.03.03", "title": "ЕС предупреди Мадуро да не опитва да арестува Гуайдо"}
{"url": "https://news.bg/press/kritiki-sreshtu-rumen-radev-oshte-repliki-gerb-bsp-balgarsko-konsulstvo-v-barselona.html", "text": "Критиките към президента Радев са сред водещите теми на неделните вестници .\"НФСБ поиска президентът Румен Радев да се извини на българския народ заради това ,че е говорил на английски език при срещата си с генералния секретар на НАТО Йенс Столтенберг... \"Ние, членовете на Националния изпълнителен комитет на НФСБ, изразяваме възмущението си от грубото погазване от Президента на Република България Румен Радев на чл. 3 от Конституцията, гласящ, че \"Официалният език в републиката е българският\", допълват от НФСБ. \"На 01.03.2019 г. в Президентството на Република България Президентът Радев разговаря с Генералния секретар на НАТО г-н Йенс Столтенберг не на официалния български език, а на чужд език - английски. Унизително, цинично и арогантно! Като, че ли българското Президентство е столова в централата на НАТО!\", гласи позицията... \"Езикът на един народ отразява неговото сърце, разум и дух, защото езикът е единствената форма, чрез която се материализира човешката мисъл. Винаги и за всеки народ той е свещен. С поведението си Президентът Радев унижи не само свещеният език на Вазов, Ботев и Хайтов, \"език свещен на нашите деди\", но и целия български народ, който по Конституцията е призван да представлява. Унижи го за втори път, след като позорно и гузно премълча назидателната реч на руския патриарх Кирил точно преди една година\", посочват още от НФСБ...\" - в. \"Труд\".\"Според хората на Симеонов с поведението си Радев нарушава не само чл. 3, но и чл. 36, ал. 1 от Конституцията, който прокламира, че \"ползването на българския език е право и задължение на българските граждани\"... \"За нас, българските граждани от НФСБ, е недопустимо да се нарушава Конституцията и точно в навечерието на националния ни празник в българското президентство да се говори на чужд език независимо какъв\", се казва още в позицията на НФСБ. \"Между другото г-н Радев, на какъв език, бихте посрещнали президента на република Турция Реджеп Тайип Ердоган?\", питат на финала хората на Симеонов.\" - в. \"Стандарт\".\"Президентът Румен Радев премълча, че е подписал осъждаща Русия декларация заедно с още 8 свои колеги от страните от НАТО в Източна Европа, а документът още не е публикуван на интернет страницата на президентството. Освен това още по време на неформалната среща в словашкия град Кошице, на която бе поканен генералният секретар на НАТО Йенс Столтенберг, Радев отправи остри критики към форума. Според съобщението на сайта на държавния глава той е заявил пред журналисти, че регионалният формат изострял риториката, което не кореспондира с политиката на сдържане и диалог, възприета от Алианса, и че за съжаление неформалната инициатива, известна като Б9, се е отдалечила от замисъла си и дори създава рискове за интересите на деветте държави-членки, отивайки отвъд приети от всички 29 съюзници подходи. Няма съобщение каква е позицията, която Румен Радев е изразил на заседанието с колегите си и Столтенберг, но се изтъква - включително в заглавието - че той е бил на форума на Деветте от Букурещ, \"за да не допусна друг да решава бъдещето на българските енергийни проекти\". Той е заявил още, че \"определени текстове на предварително изготвената декларация застрашават реализацията на важни инфраструктурни проекти от наш национален интерес и направих необходимото проблемните текстове да бъдат извадени от декларацията\". В действителност българската външнополитическа позиция не се изработва от президента, а от министерството на външните работи (декларацията не е публикувана и на неговия сайт - бел.ред.) и донякъде се съгласува с Президентството. Обикновено декларации на 9 държави се подготвят от национални представители доста преди срещата на държавните им глави и се \"затварят\" за по-нататъшно редактиране. Промени в последния момент и на място се смята за дипломатически инцидент. Ето какво пише в Декларацията от Кошице на президентите на България, Естония, Латвия, Литва, Румъния (цитираме я от сайта на президента Клаус Йоханис), Словакия, Унгария, Чехия и Полша: \"Особено сме загрижени от продължаващият конфликт в Източна Украйна и напрежението напоследък в Азовско и Черно море, произтичащи от незаконното и легитимно анексиране на Крим и струпването на военни сили. Това е още една демонстрация на това, че Русия не зачита международното право, на конфронтационното ѝ поведение и употреба на военна сила и невоенни действия, каквото е строителството на мост над Керченския проток, чрез които преследва геополитическите си цели. Потвърждаваме подкрепата си за подхода на НАТО към Русия, основан на силно сдържане и отбрана и отвореност за диалог, както бе договорено на срещата на върха в Уелс, с цел да се избягват неразбирателство, погрешни преценки и непреднамерена ескалация.\" В документа се отправят критики към Русия - без да се споменава поименно страната - за ролята ѝ в замразени (някои дори от почти 30 години) конфликти в бивши съветски републики: \"Потвърждаваме твърдата си подкрепа за териториалната цялост и суверенитет на Украйна, Грузия и Молдова в техните международно признати граници. Докато реализират европейските и евро-атлантическите си аспирации, тези страни ще продължат да се възползват от нашата подкрепа за техните опити да подсилят съпротивата си срещу всякаква външна заплаха.\" В декларацията се казва още: - приветстваме и подкрепяме увеличаването на военното присъствие на САЩ и Канада в Европа и в частност на източния фланг на НАТО - никоя страна не може сама да се справи с комплексните и разнопосочни заплахи, простиращи се от конвенционални и хибридни форми, включително кибер и терористични заплахи, регионална нестабилност, нередовна миграция, разпространяване на оръжие за масово унищожение и заплахи за енергийната ни сигурност - изправени сме пред засилена употреба на дезинформация и пропаганда; традиционните граници между воденето на война с военни и невоенни средства избледняват - оставаме ангажирани със сигурността и стабилността на Западните Балкани, които са район на стратегически интерес на Алианса, и ще продължим политическия диалог и практическото сътрудничество с партньорите в този регион.\" - в. \"Дневник\".Вестниците проследяват и продължаващата размяна на реплики във връзка с парламентарния бойкот на БСП.\"На БСП демокрацията им е в повече и им пречи по думите на лидера им. При всички случаи опозицията успява да катализира процеса. Отсъствието им в момента помага за по-лесно приемане на решение. Това, което пречи обаче е смисълът на това, което парламентарната демокрация носи. Гледаш половината зала празна и се питаш \"това ли ни е държавата\". Това заяви пред \"Канал 3\" Ирена Соколова - областен управител на област Перник и председател на Жени ГЕРБ по повод отсъствието на БСП от пленарната зала. \"Кворумът е задължително условие и ще се събере, защото и в малката и в голямата коалиция има пълно съзнание, че мандадът трябва да бъде завършен. Няма нито едно основание, което да сочи, че това управление трябва да приключи\", каза Соколова и като аргумент за това изтъкна икономическия растеж на страната ни. \"Имаме 3,5% национален растеж. Това, което бихме могли да продължим да правим е всъщност да увеличаваме ресурсите и благосъстоянието. И това е факт\", категоричен областният управител на Перник...\" - в. \"24 часа\"\"Тя коментира постоянните скандали, които тресат коалиционния партньор \"Обединени патриоти\", но според нея те не бива да се приемат с притеснение. \"Това е манталитетно там. Търсенето на надмощие там е същностна характеристика. Тя не показва проблем. Тя не носи напрежение. Тези размяна на реплики, това е типично за тях. Крайното поведение е характеристика и на трите фракции. Те обаче много далновидно успяват да преформулират целите. Каквото и да ги държи заедно, умното поведение изисква обединение и те го правят\", коментира Соколова. Тя дори изрази мнение, че въпреки вече дадените заявки за отделно явяване на евроизборите, Патриотите всъщност ще бъдат заедно. \"Там има игра на тронове от време на време, но в крайна сметка излизат мъдро и мисля, че ще излязат заедно с листа\", каза председателката на женската организация на ГЕРБ. Тя се противопостави на позицията, че всъщност разделно явяване на Патриотите може да помогне на ГЕРБ. \"Да кажем, че модерната напоследък пронационалистка политика и заявката за такава печели изключително много електоратите. Виждаме го и в ЕС. В Италия двете такива сили, въпреки че имат коренно различни политики, успяват да се обединят. Електоратът на \"Обединените патриоти\" обаче заради тези възгледи не може да бъде електорат на ГЕРБ. ГЕРБ е национално отговорна партия, но никога не излиза с такива дръзки заявки. Ние излизаме с конкретни обещания\", каза Соколова. И даде за пример политики и свършена работа от ГЕРБ, които са били считани за немислими, на са станали факт. Като например увеличението на заплатите на учителите. \"Тази политика е реална, тя е истински национално отговорна\", заяви Соколова. Относно упреците на БСП, че ГЕРБ отделя средства само за общините, ръководени от тяхната партия, но не и от тези на левицата, тя бе категорична: \"Когато БСП се изкажат, 50 нюанса наглост са малко. Веднага ще дам пример. Област Перник има 6 общини. Четири са на ГЕРБ, в една имаме независим кмет, в една е на БСП - Ковачевци. Само Перник е получила 136 хил. лв. От останалите общини на ГЕРБ - те са получили 0 лева. Губернаторът на Перник обясни, че ГЕРБ подкрепя \"общини и проекти, които са в движение\". Соколова коментира и създалата се ситуация в Изборния кодекс относно преференциите. Тя се застъпи за идеята, че всъщност трябва да бъде увеличен техния праг. \"Ако беше проследено във времето диалогът и обсъждането по отношение на Изборния кодекс, щеше да се види последователността на тази политика. Съобщенията в ЦИК сочат, че една част от преференциалния вот води до девиации. В една малка община 7% преференциален вот означава, че с 15 гласа може да промениш много неща. И това, особено в малките общини, в малките формации, може да доведе до пълна подмяна\", каза Соколова. \"Преференциите много по-малко влияят на големите партии. При малките партии опорочаването на желанието е пълно. Нашата идея беше да подкрепим желанието за тази промяна. На нас това не ни пречи. Имаше такива обаче, които искат такава промяна. Ситуацията, която се получи, обаче показа, че ГЕРБ може да се вслуша в хората\", заяви Соколова. И отново се върна на темата за бойкота на БСП в парламента. По думите ѝ за него е виновна изцяло Корнелия Нинова. Тя припомни един английски израз, че \"когато се поддаваш на влияния рано или късно си купуваш слон\". \"БСП с този лидер си купиха слон. Нямат шанс да бъдат навън и да бъдат адекватни на процеса. Няма основания\", заключи Ирена Соколова.\" - в. \"Стандарт\".Всекидневниците съобщават също, че страната ни открива консулство в Барселона.\"Предприети са стъпки за откриване на консулство в Барселона. Това съобщава външният министър Екатерина Захариева в писмен отговор на въпрос на депутата от БСП Манол Генов. Идеята е бъдещото дипломатическо представителство да обслужва българските граждани, живеещи в автономната испанска област Каталуния, а също в областите Навара и Арагон. Според външното министерство то би могло да обслужва и българите от Андора и Южна Франция. Каталуния е третият най-голям приемник на български граждани в Испания след Мадрид и Барселона...\" - в. \"Дневник\".\"По официални данни на Националния статистически институт в Каталуния живеят 11 239 български граждани, в Навара - 5820, в Арагон - 4663. Освен това всяка година Каталуня е посещавана от 30 хил. български туристи. Посолството в Мадрид в момента проучва възможностите като се отчитат спецификите на политическата обстановка в Каталуния, се казва в отговора на Захариева. Ще последва анализ на нормативната уредба и процедурите, след което посолството в Мадрид ще получи указания да започне процедура за откриване на консулството. Планът е бъдещата консулска служба да оказва пълен набор от услуги на българските граждани...\" - в. \"Сега\".", "date": "2019.03.03", "title": "Критики срещу Румен Радев, още реплики ГЕРБ-БСП, българско консулство в Барселона…"}
{"url": "https://news.bg/politics/radev-malchi-che-v-koshitse-e-podpisal-ostra-deklaratsiya-sreshtu-rusiya.html", "text": "Президентът Румен Радев премълча, че е подписал декларация, осъждаща Русия, на срещата на високо равнище в словашкия град Кошице, която събра държавните глави на 9 държани от НАТО.Радев е подписал документа заедно с колегите си от другите 8 страни, участвали във форума, но той все още не е публикуван на  съобщава Дневник.Освен това още по време на неформалната е, на която бе поканен генералният секретар на НАТО Йенс Столтенберг, Радев отправи остри критики към форума. Според съобщението на сайта на държавния глава, той е заявил пред журналисти, че регионалният формат изострял риториката, което не кореспондира с политиката на сдържане и диалог, възприета от Алианса, и че за съжаление неформалната инициатива, известна като Б9, се е отдалечила от замисъла си и дори създава рискове за интересите на деветте държави-членки, отивайки отвъд приети от всички 29 съюзници подходи.Няма съобщение каква е позицията, която Румен Радев е изразил на заседанието с колегите си и Столтенберг, но се изтъква - включително в заглавието - че той е бил на форума на Деветте от Букурещ, \"за да не допусне друг да решава бъдещето на българските енергийни проекти\".Той е заявил още, че \"определени текстове на предварително изготвената декларация застрашават реализацията на важни инфраструктурни проекти от наш национален интерес и направих необходимото проблемните текстове да бъдат извадени от декларацията\".В действителност българската външнополитическа позиция не се изработва от президента, а от министерството на външните работи (декларацията не е публикувана и на неговия сайт - бел.ред.) и донякъде се съгласува с Президентството. Обикновено декларации на 9 държави се подготвят от национални представители доста преди срещата на държавните им глави и се \"затварят\" за по-нататъшно редактиране. Промени в последния момент и на място се смятат за дипломатически инцидент.Ето какво пише в Декларацията от Кошице на президентите на България, Естония, Латвия, Литва, Полша, Румъния, Словакия, Унгария и Чехия (текстът е от сайта на румънския президент Клаус Йоханис):\"Особено сме загрижени от продължаващият конфликт в Източна Украйна и напрежението напоследък в Азовско и Черно море, произтичащи от незаконното и нелигитимно анексиране на Крим и струпването на военни сили. Това е още една демонстрация на това, че Русия не зачита международното право, на конфронтационното ѝ поведение и употреба на военна сила и невоенни действия, каквото е строителството на мост над Керченския проток, чрез които преследва геополитическите си цели. Потвърждаваме подкрепата си за подхода на НАТО към Русия, основан на силно сдържане и отбрана и отвореност за диалог, както бе договорено на срещата на върха в Уелс, с цел да се избягват неразбирателство, погрешни преценки и непреднамерена ескалация.\"В документа се отправят критики към Русия - без да се споменава поименно страната - за ролята ѝ в замразени (някои дори от почти 30 години) конфликти в бивши съветски републики:\"Потвърждаваме твърдата си подкрепа за териториалната цялост и суверенитет на Украйна, Грузия и Молдова в техните международно признати граници. Докато реализират европейските и евро-атлантическите си аспирации, тези страни ще продължат да се възползват от нашата подкрепа за техните опити да подсилят съпротивата си срещу всякаква външна заплаха.\"В декларацията се казва още:- приветстваме и подкрепяме увеличаването на военното присъствие на САЩ и Канада в Европа и в частност на източния фланг на НАТО- никоя страна не може сама да се справи с комплексните и разнопосочни заплахи, простиращи се от конвенционални и хибридни форми, включително кибер и терористични заплахи, регианална нестабилност, нередовна миграция, разпространяване на оръжие за масово унищожение и заплахи за енергийната ни сигурност- изправени сме пред засилена употреба на дезинформация и пропаганда; традиционните граници между воденето на война с военни и невоенни средства избледняват- оставаме ангажирани със сигурността и стабилността на Западните Балкани, които са район на стратегически интерес на Алианса, и ще продължим политическия диалог и практическото сътрудничество с партньорите в този регион.", "date": "2019.03.03", "title": "Радев мълчи, че в Кошице е подписал остра декларация срещу Русия"}
{"url": "https://news.bg/int-politics/v-milano-200-000-protestiraha-sreshtu-rasizma.html", "text": "Десетки хиляди жители на Милано протестираха срещу расизма, предаде Дойче веле. Те преминаха по улиците на града и се събраха пред катедралата на централния площад.По думите на кмета на града Джузепе Сала, протестната акция трябва да се превърне в категоричен знак, че Италия не е само такава страна, за каквато я смятат в момента.Милано изпраща ясен сигнал, че има и друга Италия, посочи кметът.Протестът беше организиран от благотворителни организации и социални обединения, които се обявяват против \"политиката на страха\". По данни на местните власти, в него са участвали около 200 хиляди души.Основният лозунг на проявата беше \"Хората преди всичко\" - реплика към изречението на премиера Матео Салвини \"Италианците преди всичко\".Салвини провежда твърда антиимигрантска политика. През ноември парламентът на Италия прие \"антимиграционен указ\", предложен от външното министерство. Документът предизвика у ООН безпокойство за съдбата на бежанците в Италия.", "date": "2019.03.03", "title": "В Милано 200 000 протестираха срещу расизма"}
{"url": "https://news.bg/int-politics/180-raneni-pri-protest-v-alzhir-prezidentat-buteflika-e-v-bolnitsa.html", "text": "Над 180 души бяха ранени в Алжир при протести срещу евентуален пети мандат на държавния глава Абделазиз Бутефлика, съобщи държавната агенция APS.Според официална информация на здравното министерство, един човек е починал поради инфаркт.По улиците на столицата Алжир са излезли десетки хиляди хора с искане Бутефлика да на се кандидатира на президентските избори, които ще се проведат на 18 април.Беше съобщено обаче, че той има намерение да участва в изборната битка и вече е назначил шеф на кампанията си.Междувременно швейцарски медии съобщиха, че Бутефлика е приет в болница в Женева. Състоянието му е критично.Протестната акция беше най-голямата от 2011 г. - от времето на Арабската пролет насам.До недоволството се стигна след решението на управляващата партия \"Фронт за национално освобождение\" да издигне отново кандидатурата на Абделазиз Бутефлика за президентския пост. Наблюдателите смятат, че има реална вероятност той да победи, тъй като опозицията е разединена.Бутефлика управлява от 1999 г. страната, в която 70% от населението е на възраст под 30 години. През 2013 г. срещу него беше извършено покушение, след което той се придвижва с инвалидна количка. Оттогава публичните му изяви са много редки.", "date": "2019.03.03", "title": "180 ранени при протест в Алжир, президентът Бутефлика е в болница"}
{"url": "https://news.bg/bulgaria/spetsialna-organizatsiya-na-dvizhenieto-za-tarzhestvata-na-shipka.html", "text": "Специален ред за движението към връх Шипка е организиран във връзка с тържествата по случай 3 март, на които традиционно се стичат стотици граждани.До 18 ч. е ограничено двупосочното преминаване на превозни средства през Шипченския проход.За гостите на празника движението е организирано както следва: от 5:30 ч. до 13 ч. се осигурява еднопосочно движение на автомобилите от Габрово и Казанлък към връх Шипка. От 13 до 18 ч движението отново е еднопосочно, но в обратната посока.Трафикът ще се пренасочва през Прохода на Републиката по маршрута Русе - Велико Търново - Дебелец - Прохода на Републиката - Гурково - Казанлък и обратно.Ограниченията не важат за организирания междуградски автобусен транспорт.", "date": "2019.03.03", "title": "Специална организация на движението за тържествата на Шипка"}
{"url": "https://news.bg/bulgaria/101-godini-ot-brest-litovskiya-miren-dogovor.html", "text": "На днешната дата преди 101 години е сключен Брест-Литовският мирен договор - триумф на българското оръжие и българския национален дух.До него се стига благодарение на победите на армията ни в края на Първата световна война, с които към родината ни са присъединени население от 3 203 500 души и 77 293 квадратни километра стари български земи - раздавани от Русия на съседите ни в предходните десетилетия. Част от този грабеж е извършен включително със Санстефанския мирен договор, с който Северна Добруджа е подарена на Румъния като компенсация, че Русия си присвоява Бесарабия - преди това румънска територия.Тогава България е част от коалицията на Централните сили заедно с Германия, Австро-Унгария и Турция, която воюва със Съветска Русия. На 3 март 1918 г. в град Брест-Литовск (днес Брест, Беларус) Москва подписва капитулацията си и това слага край на руското участие във войната.С Брест-Литовския договор получават независимост Финландия, Литва, Латвия, Естония, Полша, Беларус, Украйна, Грузия и Армения.По отношение на България - Русия за първи път признава правото на българите да имат самостоятелна държава - почти в етническите си граници, извоювани с кръвта от българското войнство.По-рано - през октомври 1915 г., Русия ни обявява война с манифест на император Николай II, в който България е обвинена в \"измяна на славянското дело\" и \"черна неблагодарност\", защото е избрала самостоятелен път във външната си политика.Историкът Янко Гочев цитира данни от месечните статистически известия на Главната дирекция на статистиката на Царство България, според които при сключването на Брест-Литовския мирен договор България е освободила и присъединила следните земи:Русия от друга страна губи 1 милион квадратни километра (26% от своята територия) и над 60 милиона души население.В учебниците по история и в нашата публичност тези факти дълго са премълчавани заради господстваща русофилска тенденция в историографията ни, наложена след 9.9.1944 г.", "date": "2019.03.03", "title": "101 години от Брест-Литовския мирен договор"}
{"url": "https://news.bg/int-politics/tramp-s-yadreni-orazhiya-severna-koreya-nyama-badeshte.html", "text": "Северна Корея ще има \"блестящо икономическо бъдеще\", ако сключи ядрена сделка със САЩ. Ако обаче Пхенян реши да притежава ядрени оръжия, страната няма икономическо бъдеще, заяви президентът Доналд Тръмп, цитиран от американските медии.Въпреки провала на преговорите с Ким Чен Ун в Ханой, Тръмп смята, че отношенията между двете страни са много стабилни.Припомняме, въпреки заявеното намерение за към момента няма насрочен следващ кръг от преговорите.Според анализатори, към момента Пхенян разполага с 20 до 60 ядрени бойни глави.", "date": "2019.03.03", "title": "Тръмп: С ядрени оръжия Северна Корея няма бъдеще"}
{"url": "https://news.bg/society/koyto-ne-si-poznava-istoriyata-e-obrechen-da-ya-povtori.html", "text": "\"Историята ни учи на нещата, които са ни оформили като хора. Който не си познава историята, е обречен да я повтори\". Това заяви пред bTV преподавателят по предприемачество Калин Радулов по случай Националния празник на България.\"Ако нашата крайна цел е да подобрим нашата страна, то където да ни закара пътят, ние трябва да се върнем и да дадем обратно на България, с което да я направим едно по-добро място за живеене\", категоричен е той.По думите му в днешно време учителите спират да бъдат едиствен източник на знание, тъй като в днешния 21 век знанието може да бъде намерено навсякъде.Според Радулов обаче ролята на учителя продължава да бъде на водач, с което да намери призванието на учениците, да ги подбута в правилната посока, да ги подкрепи да преследват целите си и да изпълнят мечтите си.Той припомни, че е завършил образованието си в Швеция и се е върнал в България да преподава предприемачество, защото може да сътвори повече за страната ни.Радулов изтъкна, че е станал учител по случайност и не го е търсил активно, но е избрал предприемачеството, защото имало създадена такава дисциплина. По този начин е решил, че трябва да си даде шанс да предаде това, което е научил на по-младите.\"Колкото по-рано започнем да преподаваме, толкова по-бързо можем да имаме успехи и да постигнем по-високи резултати\", подчерта Радулов и допълни, че винаги започва с теория, но в часовете му има и практически часове.Той отбеляза, че учи децата и на нещата, които ще ги изградят като личности - дребните неща в човешките взаимоотношения във всичко, с което се занимават.Радулов вижда надежда в младите хора най-вече с добрите примери, защото всяка една наша стъпка трябва да ни води към крайната цел.", "date": "2019.03.03", "title": "Който не си познава историята, е обречен да я повтори"}
{"url": "https://news.bg/society/da-prestanem-s-oplakvaneto-i-da-napravim-vsichko-vazmozhno-balgariya-da-varvi-nagore.html", "text": "Лекарите по-драматично възприемат случаите, когато загубят човешки живот. Това заяви пред Нова телевизия кардиологът проф. д-р Иво Петров.Проф. Петров отбеляза, че медиците нного често се занимават с драматични случаи и това за тях е един адреналин, който ги държи будни и силни, с което да продължат напред и нагоре.По думите му лекарите са най-лошите пациенти, защото са изключително непослушни.Националният празник Трети март е момент, в който да си спомним за родолюбието и за всички хора, които са дали живота си за България, обясни кардиологът.Той е на мнение, че трябва да бъдем преди всичко патриоти, защото иначе няма да се случи нищо хубаво на страната ни. \"Наша е отговорността да направим нещо и то скоро\", настоя Иво Петров.Той заяви, че трябва да престанем с оплакването и констатациите, и да направим всичко възможно България да върви нагоре.Трябва да бъдем достойни за делата на всички, които са дали живота си за България, призова медикът.", "date": "2019.03.03", "title": "\"Да престанем с оплакването и да направим всичко възможно България да върви нагоре\""}
{"url": "https://news.bg/society/balgarite-v-ukrayna-chestityat-osvobozhdenieto-na-balgariya-ot-tursko-robstvo.html", "text": "Колективът на Всеукраинската обществена организация \"Конгрес на българите в Украйна\" отправи пожелания по повод Националния празник на България Трети март.\"Честит национален празник! Честит 3-ти март - Ден на Освобождението на България от турско робство. Именно този ден бележи възстановяването на българската държавност и на картата на Европа България отново се появява като страна, макар и в различни граници от преди\", пишат българите в Украйна.\"Българите сме силен народ. Въпреки петвековното робство, сред българите се намират хора, които не само будят народа, но и го водят към борба за освобождение\", се допълва в приветствието.Напомня се, че тази борба започва от словото на Паисий и постепенно се превръща в национално движение с многобройни герои, познати и непознати.\"Националната идея сплотява българите и извън България. Данаил Николаев, Стефан Ламбовски, Георги Тодоров - това са част от великите бесарабски българи, завърнали се в България. Болградската гимназия оказва голямо влияние за подготовка на редица кадри, които участват в управлението на България и възраждането ѝ в края на 19-и и началото на 20 век\", изтъкват украинските българи.Те призовават имената на Левски, Ботев, Каравелов да бъдат винаги нещо повече от имена на футболни отбори, стадиони и улици. \"Нека делата им бъдат за пример и ни напомнят, че нашето бъдеще зависи само от нас и от това, какво правим днес. Бъдете здрави и силни българи!\", завършва обръщението на \"Конгрес на българите в Украйна\". ", "date": "2019.03.03", "title": "Българите в Украйна честитят освобождението на България от турско робство"}
{"url": "https://news.bg/politics/borisov-ubezhdava-za-3-mart-balgarskata-duma-ne-samo-se-chuva-no-se-tarsi-i-tseni.html", "text": "Министър-председателят Бойко Борисов излезе с поздравление към българите по случай Националния празник Трети март.\"Честит Трети март! В деня на Националния ни празник се прекланяме пред подвига на всички герои, които се бориха и постигнаха свободата на България\", пише премиерът.Той изтъква, че почитаме паметта на нашите предци и поколения наред пазим яркия спомен за делото им, което е извор на национална гордост и чувство за дълг и отговорност към България.\"Саможертвата на нашите възрожденци никога няма да бъде забравена, защото носи в себе си българския дух, който е несломим и не спира да намира нови проявления на своята сила и непреходност\", твърди пребиваващият по върховете на българската държава от близо 10 години.Припомня, че поколения българи са се борили, за да си върнем свободата, независимостта, държавността, да заемем достойно място сред развитите демократични държави.Днес, когато тези национални каузи са спечелени, според Борисов продължаваме да отстояваме авторитета на България пред света. Нямало как да не се чувстваме горди с постигнатото от всички нас заедно, след като нашите външнополитически партньори ни уважавали и признавали.\"Вековете чуждо управление са далеч в миналото и българската дума вече не само се чува, но се търси и цени\", уверява министър-председателят на България. \"Идеалите на Възраждането са надградени със 141-годишните опит и мъдрост на българската нация. Днес съм убеден, че трябва да сме повече оптимисти, защото реалните резултати от постигнатото са видими и имам вярата, че ще продължим да ги надграждаме заедно като народ. Защото неведнъж сме показали, че умеем да сме единни, особено пред трудностите. Защото можем да сме пример за етническа толерантност и знаем как да живеем в разбирателство. И най-вече защото ценим мира и просперитета\", завършва поздравителният адрес на Борисов.", "date": "2019.03.03", "title": "Борисов убеждава за 3 март: Българската дума не само се чува, но се търси и цени"}
{"url": "https://news.bg/int-politics/tramp-kleymi-sotsialisticheskiya-koshmar-v-sasht-nikoga-nyamalo-da-ima-sotsializam.html", "text": "Президентът на САЩ Доналд Тръмп изнесе реч на голяма годишна среща на консерватори, в която изрази увереност, че клонящите към социализъм негови опоненти от Демократическата партия ще подпомогнат преизбирането му като президент през 2020 г., съобщават американските медии.Тръмп беше посрещнат с бурни овации на подиума на Конференцията за консервативно политическо действие (CPAC) в предградие на столицата Вашингтон.\"Бъдещето не принадлежи на тези, които вярват в социализма. То принадлежи на тези, които вярват в свободата. . . САЩ никога няма да бъдат социалистическа страна\", настоя той, допълвайки: \"Ние вярваме в американската мечта, а не в социалистическия кошмар.\"Държавният глава на САЩ изрази задоволство, че социализмът е на мода сред кандидатите на Демократическата партия за президент, тъй като това, по думите му, увеличава шансовете му да бъде преизбран през 2020 г.Обръщението му, продължило над два часа, беше едно от най-дългите, които Тръмп е правил, откакто обяви кандидатурата си за президент през 2015 г.", "date": "2019.03.03", "title": "Тръмп клейми \"социалистическия кошмар\", в САЩ никога нямало да има социализъм"}
{"url": "https://news.bg/tourism/bsk-atakuvat-noviya-model-za-kontsesionirane-na-plazhovete.html", "text": "От Българската стопанска камара (БСК) написаха отворено писмо до министъра на туризма Николина Ангелкова, в което се обявяват срещу новия модел за концесиониране на морските плажове. Припомнят, че от началото на годината тези процедури са прехвърлени от обхвата на Закона за устройството на Черноморското крайбрежие към новия Закон за концесиите.\"Промяната е в ущърб на предприемачите, инвеститорите и заетите в туризма, които формират близо 12 на сто от брутния вътрешен продукт на България и привличат милиони туристи у нас. Не бива да се пропуска и фактът, че туристическият сектор е структуроопределящ за българската икономика и от стабилното му развитие зависят редица други отрасли\", констатират от БСК.За тях остава неясно защо една прозрачна и работеща процедура е била заменена с механизъм, който е \"много по-тромав и сложен\".\"Изискванията към бизнеса за доказване на чисто съдебно минало за страни извън ЕС са на практика неизпълними, а възможността за обжалване на процедурите се отваря за всеки недоволен, което може да доведе до опорочаване на конкурсите и създава несигурност у инвеститорите\", предупреждават от камарата, чийто ръководител е Радосвет Радев.Според БСК резултатът от всичко това е, че бизнесът ще се отдръпне от грижата за плажните ивици и ще бъде стопиран интересът на големите туроператори и инвеститори. В същото време, общините и държавата ще трябва непредвидено да се погрижат за евентуално увеличения брой безстопанствени плажове, вкл. за тяхната охрана, почистване, медицинско обслужване и пр.\"Не на последно място, новите концесионни процедури ще увредят сериозно имиджа на страната ни като целогодишна дестинация за качествен туризъм на конкурентни цени\", изтъкват от една от работодателските оргиназации.БСК категорично настояват за възстановяване на стария законов ред, който предвиждаше възлагането на концесиите да става по силата на Закона за устройство на Черноморското крайбрежие, с решение на Министерския съвет, по предложение на министъра на туризма, докато според Закона за концесиите, концедент е единствено министърът.", "date": "2019.03.03", "title": "БСК атакуват новия модел за концесиониране на плажовете"}
{"url": "https://news.bg/your-voice/ne-e-vazhna-goleminata-na-znameto-vazhna-e-goleminata-na-mechtite.html", "text": " И пак за 3-и март...Не е важна големината на знамето. Важна е големината на мечтите. Не е важна силата на виковете. Важна е силата на волята. Не е важно тупането в гърдите. Важно е усилието, вложено във всяка дейност. Не е важно повтарянето на лозунги. Важно е мисленето и развитието. Не е важно впечатляването от чужди духовници. Важно е духът ни да е свободен. Не е важно децата да \"стоят на пост\". Важно е да се влюбят в познанието. Не е важна татуировката \"Свобода или смърт\" на шкембето. Важни са белезите в душата на човек. Не е важно колко сме били велики някога. Важно е всеки ден да се прави по едно добро дело. Не е важно да слушаш политиците ни. Важно е да ги накараш те да слушат теб. Не е важно да одобряваш чужди политици. Важно е да накараш нашите да си вършат работата. Не е важно да се затъне само в миналото. Важно е да се погледне в бъдещето. Не е важно да се слушат какво говорят политиците ни. Важно е да се гледат какво правят. Не е важно да сме горди с чужди постъпки. Важно е да сме горди със своите, всеки ден. Не е важно някой да те освободи. Важно е да те остави свободен.Честит 3-и март! Май трябва да поговорим кое е важно в живота ни. Кои дати са важни. Къде искаме да отидем. Какво искаме да оставим на децата си.И най-важното - от нас си зависи кое изречение избираме, първото или второто. Това е истинската свобода.", "date": "2019.03.03", "title": "Не е важна големината на знамето. Важна е големината на мечтите"}
{"url": "https://news.bg/int-politics/v-estoniya-se-provezhdat-parlamentarni-izbori.html", "text": "В Естония днес се провеждат парламентарни избори. Право на глас имат почти 1 млн. души, които ще изберат 101 депутати, припомня \"Асошиейтед прес\".Десет политически партии и 15 независими кандидати, общо 1099 кандидати ще се борят за места в парламента.Главните претенденти са Центристката партия на премиера Юри Ратас, чиито привърженици включват и етнически руснаци, които са 25 процента от населението в бившата съветска република; Партията на реформите, която се застъпва за либерална икономическа политика; Социалдемократическата партия.Социологическите проучвания показват, че националистическата крайнодясна Консервативна народна партия на Естония (КНПЕ) е увеличила популярността си през последните години. Тя се оглавява от баща и син - Март и Мартин Хелме, като твърди, че представлява естонските ценности. Партията остро критикува задължителните квоти на ЕС за прием на мигранти.Реториката на КНПЕ накара основните партии да заявят, че в новото правителство няма място за популисти, независимо колко добре се представят на изборите.Всички партии са единодушни, че Естония е активен член на ЕС и твърд съюзник на САЩ, както и че НАТО е крайъгълен камък в политиката по сигурността на Естония.Допитване на 25 февруари сред 4 700 души показа, че партията на Ратас може да спечели 28 процента от гласовете, при 24,8 през 2015 г., следвана от Партията на реформите с 24 на сто и КНПЕ със 17 процента.Според анализатори двете основни партии може да сформират коалиция, вероятно с един младши партньор от по-малките партии.", "date": "2019.03.03", "title": "В Естония се провеждат парламентарни избори"}
{"url": "https://news.bg/politics/mareshki-zove-da-vdignem-glavi-da-ne-sme-primireni-i-strahlivi.html", "text": "Лидерът на \"Воля\" Веселин Марешки призова българите да вдигнем глави и да не сме примирени и страхливи, защото не за това са умирали в битки дедите ни. \"3 март е една от светините в историята ни. Ден за преклонение, смирение и слава! Вечна да е паметта на героите на българското Освобождение! Смелост и мъдрост на потомците, за да опазим извоюваната с кръв свобода и независимост на Отечеството ни\", настоява бизнесменът.Той призовава да разкажем на децата и внуците си за титаничния героизъм на участниците в Руско-турската освободителна война.\"И да вдигнем гордо главите си, защото дедите ни не са умирали в битки, за да сме примирени и страхливи потомци. Точно обратното - да черпим от тяхната сила и родолюбие, за да пребъде България и българският род. Честит празник, родолюбци!\", написа във \"Фейсбук\" зам.-председателят на Народното събрание.", "date": "2019.03.03", "title": "Марешки зове да вдигнем глави, да не сме примирени и страхливи "}
{"url": "https://news.bg/society/rezhisyorat-morfov-mechtae-da-zhivee-balgariya-no-ne-tazi-na-lumpenite-i-banditite.html", "text": "\"Да живее България\" продължава да звучи вътре в мен като вик за онази България, за която аз си мечтая, а не за тази на лумпените и бандитите, които превърнаха България в бедна и недемократична, страдаща държава. Това коментира пред Би Ти Ви режисьорът Александър Морфов по повод Националния празник Трети март.Режисьорът на \"Хъшове\" иска България да бъде свободна \"от всички онези лумпени, които дерибействат вече 30 години... без чувство за срам и свян\".Морфов мечтае за България на Ботев, на Левски - възрожденската, за която мечтаеха всички хъшове, но нищо добро не може да каже за онова, което се случва у нас. \"От 30 години повтарям едно и също и не е имало правителство, срещу което да не съм се борил\", категоричен е той.\"Дунавът на нашия народ е неговата кръчма, ресторантът, през който трябва да се мине, за да се спаси Левски и да се освободи България. Всичките ни мечти, възторзи, ентусиазъм, свършват с ентусиазма на третата чаша, след което се прибираме кротки и тихи да си легнем на топло и да се молим да не са ни чули какво си говорим.Объркан народ сме, съставен от много съставни части, през този кръстопът кой ли не е минал и не е оставил нещо - злощастна съдба, изпитания...\", констатира Морфов.Той призна, че се е уморил. \"Уморих се от личните си стремежи, а сам не можеш да промениш нищо, а никога няма да се обединим\", убеден е той.На въпроса защо не можем да се обединим, той отговори: \"Уроците на историята са много показателни - кога успяхме да се обединим? 1990-а, 1 милион митинг и бързо се разделиха на фракции да защитават своите низки интереси и страсти. Други спасители и пак да се изподерат и изпобият, и да грабят, макар нищо да не е останало, те пак намират какво да грабят и сега грабят чрез европейските програми.\"\"Май вече не съм хъш, май вече загубих надеждата, че ще минем Дунава и ще освободим тази държава от игото на алчността, на цинизма, на бруталността\", сподели режисьорът.\"Ние се превръщаме в държавата на живите мъртви. Защото човекът без надежда е почти мъртъв човек. Как живее човек без надежда? Отива, за да работи за едни мизерни пари, с които едвам-едвам да изхрани семейството си, да се превърне в жертва на хиляди измамници, за да събере пари за Коледа или да купи подарък на детето - какъв е тоя човек? Полужив!\", настоява режисьорът.Тъжно му е за обикновените хора, не го интересуват онези 4-6%, които са високоинтелигентни, имат високи доходи, интересуват го останалите 94%.", "date": "2019.03.03", "title": "Режисьорът Морфов мечтае: Да живее България, но не тази на лумпените и бандитите"}
{"url": "https://news.bg/politics/vitseto-jotova-ot-sasht-s-radev-sme-nasreshta-za-da-prebade-balgarskiyat-narod.html", "text": "\"Денят на освобождението обединява българите от цял свят. Днес всички, независимо в коя част на света се намираме, сме си подали ръце едни към други.\" С тези думи вицепрезидентът Илияна Йотова се обърна към българите в Лос Анджелис, където е присъствала на тържественото отбелязване на Националния ни празник в българското училище \"Св. Св. Кирил и Методий\".Вицепрезидентът е изтъкнала, че 3 март е възкресил от робската тъма една от най-старите държави в Европа и отново я постави на европейската и световната карта, върна величието на българския народ, който с мъжество, енергия, идеализъм и постоянство се изправи срещу поробителя и извоюва свободата си.Като недостойни определи Илияна Йотова опитите за пренаписване на историята. \"България не получи даром свободата си. Свободата е дело на българите. Без Българското възраждане, българската интелектуална мисъл, голямата роля на Българската православна църква, без национално-освободителното движение нямаше как да се случи Руско-турската освободителна война, нямаше да се случи свободата преди 141 години\", заяви Илияна Йотова.\"Днес прекланяме глави пред българите и хилядите воини на други народи, които вървяха редом с българския по пътя към свободата\", подчерта вицепрезидентът.\"Силният български дух властва днес в тази зала - от най-малките до най-големите в българската общност\", заяви вицепрезидентът. Илияна Йотова определи училище \"Св. св. Кирил и Методий\" като мощен духовен център, който не само съхранява българския дух, но и го развива.\"Няма ние и вие, вие не сте другите българи. Ние сме един народ. Днес най-важното, което искаме всички, е единение на българския народ, на българската нация. В глобалния свят наша задача е да запазим своята национална идентичност независимо от индивидуалната ни съдба, да възпитаме децата си в самочувствие, че са българи\", изтъкна вицепрезидентът.Илияна Йотова посочи, че най-големият белег на тази идентичност е езикът. \"Съхранението и разпространението на българския език трябва да бъде мисия на всички ни - българите в България и българите в чужбина\", заяви вицепрезидентът. По време на тържеството учениците пяха и рецитираха стихове на български език.\"В лицето на мен и президента Румен Радев имате хора, на които можете да разчитате, които винаги са насреща за помощ и съдействие, за да пребъде българският народ\", завърши приветствието си Илияна Йотова.", "date": "2019.03.03", "title": "Вицето Йотова от САЩ: С Радев сме насреща, за да пребъде българският народ"}
{"url": "https://news.bg/politics/tribagrenikat-se-izdigna-nad-pametnika-na-neznayniya-voin.html", "text": "Националният флаг беше издигнат тържествено над Паметника на Незнайния воин по време на церемонията за 141-годишнината от Освобождението на България от османско робство.Президентът и върховен главнокомандващ на Българската армия Румен Радев прие Почетния гвардейски строй. Българският трибагреник беше донесен от петима гвардейци и издигнат тържествено под звуците на националния химн.Бяха произведени и 20 артилерийски салюта в знак на почит за издигането на националното знаме. Беше положен венец на Паметника на Незнайния воин в памет и признателност за загиналите за Освобождението на България.Стотици бяха гражданите, дошли да наблюдават тържествената церемония и да поднесат своите цветя, да отдадат почит към героите. Фанфари оповестиха началото на церемонията. В центъра на вниманието бяха строените под конец гвардейци, както и представителният духов оркестър.По-рано в патриаршеската катедрала \"Св. Александър Невски\" се състоя литургията по повод 141 години от Освобождението. Бяха отслужени молебен за здравето и преуспяването на българския народ и панихида за всички воини, дали живота си за българската свобода по време на Руско-турската освободителна война.", "date": "2019.03.03", "title": "Трибагреникът се издигна над Паметника на Незнайния воин"}
{"url": "https://news.bg/world/orban-ochakva-nova-bezhanska-kriza-v-evropa.html", "text": "Нова бежанска криза в Европа очаква унгарският премиер Виктор Орбан. Очакванията му са тя да бъде по-голяма от предишната.  По думите му, Унгария е подготвена. Това заяви Орбан пред Die Welt, цитиран от РТ. По думите му, по южната граница на страната в момента са разположени достатъчно военни, за да се справят. Той е сериозно притеснен, че напливът от чужденци през 2015 година е само началото и милиони хора ще залеят Европа за кратко време за пореден път. Орбан предполага, че този път те ще бъдат предимно африканци. Премиерът настоя за създаването на нов орган от вътрешните министри на страните от Шенгенската зона. Те трябва да работят за овладяване на нов мигрантски поток. Припомняме, че унгарското правителство кампанията си срещу лидерите на ЕС, повтаряйки обвиненията, че ЕС се стреми да насърчава масовата имиграция на континента.Орбан заяви, че иска да информира унгарците \"за тревожните развития на имиграционната криза\".Както е известно, Унгария бе сред страните от ЕС, които отказаха да приемат мигранти и открито се противопоставиха на Брюксел. ", "date": "2019.03.03", "title": "Орбан очаква нова бежанска криза в Европа "}
{"url": "https://news.bg/world/izrael-i-rusiya-obedineni-sreshtu-chuzhdite-voyski-v-siriya.html", "text": "Израел и Русия заедно ще работят за изтеглянето на чуждите войски от Сирия. Това обяви израелският премиер Бенямин Нетаняху. Той направи изявлението  Там се срещна с президента Владимир Путин. Двамата са се обединили около създаването на съвместна група за тази цел. Повече детайли обаче и двете страни не дават на този етап. Конкретно притесненията на Изрел са свързани с присъствието на ирански сили и радикалната шиитска ливанска групировка Хизбула. Те са стари противници на еврейската държава. Иран и Русия са сред съюзниците на президента Башар Асад. ", "date": "2019.03.03", "title": "Израел и Русия обединени срещу чуждите войски в Сирия "}
{"url": "https://news.bg/world/boltan-ne-schita-za-proval-sreshtata-tramp-kim.html", "text": "Срещата на американския президент Донал Тръмп и севернокорейския лидер Ким чен Ун във Виетнам не е провал. В това е убеден съветникът по национална сигурност на американския президент Джон Болтън. Това заяви той в интервю за CBS. Според него, въпреки липсата на споразумение на срещата на върха, Тръмп е защитил националните интереси на САЩ. Не виждам провал, когато американските национални интереси са защитени., каза Болтън.Тръмп е предложил на Ким \"голяма сделка\". Според него има перспектива, но тя зависи от Пхенян и желанието му за ядрено разоръжаване. Северна Корея ще има \"блестящо икономическо бъдеще\", ако сключи ядрена сделка със САЩ. Ако обаче Пхенян реши да притежава ядрени оръжия, страната няма икономическо бъдеще, заяви  президентът Доналд Тръмп. Въпреки провала на преговорите с Ким Чен Ун в Ханой, Тръмп смята, че отношенията между двете страни са много стабилни.Припомняме, въпреки заявеното намерение за към момента няма насрочен следващ кръг от преговорите.Според анализатори, към момента Пхенян разполага с 20 до 60 ядрени бойни глави.", "date": "2019.03.03", "title": "Болтън не счита за провал срещата Тръмп-Ким "}
{"url": "https://news.bg/world/buteflika-obeshtava-novi-izbori-nyama-da-se-kandidatira.html", "text": "Алжирският президент Абделазиз Бутефлика обеща предсрочни президентски избори, в които той няма да вземе участие. Това са съобщили от предизборния му щаб, цитирани от \"Спутник\". Той направи изявлението  На 18 април предстои вот и демонстрантите настояват той да не се кандидатира. Съобщено бе за загинал и стотици ранени по време на протестите. Самият Бутефлика бе приет в болница в Женева в тежко състояние. Протестната акция беше най-голямата от 2011 г. - от времето на Арабската пролет насам.До недоволството се стигна след решението на управляващата партия \"Фронт за национално освобождение\" да издигне отново кандидатурата на Абделазиз Бутефлика за президентския пост. Наблюдателите смятат, че има реална вероятност той да победи, тъй като опозицията е разединена.Бутефлика управлява от 1999 г. страната, в която 70% от населението е на възраст под 30 години. През 2013 г. срещу него беше извършено покушение, след което той се придвижва с инвалидна количка. Оттогава публичните му изяви са много редки.", "date": "2019.03.03", "title": "Бутефлика обещава нови избори, няма да се кандидатира "}
