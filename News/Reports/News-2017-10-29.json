{"url": "https://news.bg/world/interpol-zalichi-iskaneto-na-rusiya-za-arest-na-uilyam-braudar.html", "text": "Интерпол заяви, че искането за арест на британския гражданин Уилям Браудър, подадено от Русия, не съответства на правилата на организацията и го отстрани от своята база данни, предаде Дойче веле.Браудър е сред най-известните клиенти на адвоката Сергей Магнитски, който загина в руски арест на 37-годишна възраст през 2009 г. Британецът свидетелства пред американския сенат, че зад смъртта на Магнитски стои руският президент Владимир Путин, който е разпоредил адвокатът да бъде убит. По думите му, Путин е придобил богатството си от 200 милиарда долара чрез кражби на бизнес, убийства, мъчения и отвличания.По-рано Москва внесе едностранно искане за издирване на Браудър с режим на директно разпространяване сред държавите, членуващи в Интерпол.От Интерпол посочват, че Русия се е възползвала от \"вратичка\" в регламента, за да внесе неправомерното искане.Британският \"The Guardian\" по-рано съобщи, че Браудър е заявил, че е бил предупреден за руското искане с имейл от американското министерство на вътрешната сигурност. С писмото той е бил уведомен, че заради издирването е изключен от програмата за безвизов режим при пътуване в САЩ.Решението на администрацията на Тръмп да анулира безвизовия му достъп обаче срещна остри критики в американските политически среди и правото на Уилям Браудър за облекчен режим при пътуване беше възстановено.", "date": "2017.10.29", "title": "Интерпол заличи искането на Русия за арест на Уилям Браудър"}
{"url": "https://news.bg/politics/gerb-se-zareche-nikoga-da-ne-vliza-v-upravlenie-s-bsp.html", "text": "\"БСП никога не са били разглеждани като възможен вариант за коалиционно правителство с ГЕРБ.\" Това каза председателят на ПГ на ГЕРБ Цветан Цветанов след заседание на Изпълнителната комисия на партията.\"ГЕРБ ще излезе с политическа декларация на предстоящия конгрес за това, че никога няма да влизаме в управление с БСП\", категоричен бе Цветанов. По думите му трябва да се спре със спекулациите. \"Когато някой търси врагът си с партиен билет в неговата партия - нека да го търси там, но не и да го прехвърля като отговорност в политическа партия ГЕРБ. ПП ГЕРБ е с протегната ръка за всички национални приоритети\", коментира той.Цветанов обясни и че няма да позволят да се обиждат всички съмишленици, симпатизанти, членове на политическа партия ГЕРБ. По думите му с подобно говорене от страна на Корнелия Нинова и нейният отбор не се допринася за нищо добро. \"Те не предлагат нищо, а искат да ни върнат във феодалното робство, което са го правили през всичките тези години\", коментира Цветанов.От гледна точка на бюджета финансовият министър Владислав Горанов посочи, че БСП са закъснели са със съветите. Той посочи, че е било голямо усилие да се подредят публичните финанси след управлението с мандата на БСП през 2015 г. Тогава бюджетът е завършил с над 5% дефицит и разбита банкова система. Горанов обясни, че  на БСП е лоша алтернатива. Финансовият министър заяви, че хората имат нужда от спокойствие, предвидимост и това им се дава в момента. Той бе категоричен, че във всички политики, които БСП развиват, освен едни грубовато нахвърляни числа, не дават реална алтернатива на всичко това, което в продължение на шест месеца налагат в обществото.Горанов попита защо от БСП след като са признали, че проблемът е свързан с човешкия ресурс, защо не са инвестирали в образованието, а са направили фонд за 500 млн. лв., които да си харчат по общини. \"Какво излезе от този фонд - ще ви покажа в министерството една купчина заплати, които са предадени на прокуратурата\", отсече финансовият министър.По отношение на здравеопазването, Горанов посочи, че от ГЕРБ осигуряват над 10% ръст на разходите за здравеопазване и готвят анализ каква трябва да е формата на развитие. \"Именно през нашите мандати се увеличиха разходите за спешната помощ и се модернизираха лечебните заведения. Има калпазани - само че ако се поинтересувате защо врачанската болница е на това дередже, отговорът няма да ГЕРБ.\"Съвети бихме приели от всеки, който би могъл да понесе отговорност за тях. Алтернативите, които представят БСП, са далеч от здравия разум. Те могат да си го позволят, защото не носят отговорност за управлението на държавата\", коментира Цветанов.На въпрос дали БСП и Корнелия Нинова са успели да опънат нервите на министър-председателя Бойко Борисов, Цветанов коментира: \"Никой не е в състояние да опъне нервите на ГЕРБ, защото ГЕРБ е системна партия\".Според Цветанов поводът за пресконференцията днес не е опъването на нерви, а необходимостта да отговорят на лъжите, на манипулациите и на внушенията. \"Искаме да говорим истината\", заяви Цветанов. Той обяви, че Изпълнителната комисия е взела решение да се направи регистър на фалшивите новини и на неистините, говорени от БСП. ", "date": "2017.10.29", "title": "ГЕРБ се зарече никога да не влиза в управление с БСП"}
{"url": "https://news.bg/world/tramp-izostavya-yadrenoto-razorazhavane-i-predpriema-agresivna-politika.html", "text": "Администрацията на американския президент Доналд Тръмп възнамерява да прекрати започналата в края на Студената война ера на ядрено разоръжаване, пише \"Гардиън\".Вашингтон обмисля да увеличи ядрения си арсенал и да намали условията, при които може да се използва оръжие за масово поразяване.На среща на Тръмп с топ съветниците му по национална сигурност в Белия дом през септември е представена чернова на нов Преглед на състоянието на ядрените сили (Nuclear Posture Review-NPR). Конгресът и съюзниците на САЩ са уведомени за предложенията.Документът все още е разискван, но целта е да приключат до края на годината или началото на 2018 г.Сред новите елементи, които се разглеждат, са ниска експлозивна сила на балистични ракети (възможно използване на ракета Trident D5, но с ограничен капацитет) с цел предимно да се сдържа Русия от използване на малки тактически ядрени оръжия при война в Балтика; крилати ракети с морско базиране (предвижда се връщане на крилати ракети Tomahawk с ядрена бойна глава, които отпаднаха от арсенала през 2013 г.); промяна на условията, при която САЩ биха използвали ядрени оръжия и инвестиции с цел съкращаване на времето (в момента е три години) при подготовка от страна на САЩ за провеждане на ядрен тест.Президентът на САЩ многократно изразява намерението си да увеличи ядрения арсенал на САЩ. Според разпространявана информация той се е ядосал на среща с военни лидери през юли, на която му е била показана графика с намалелия запас от ядрени оръжия на страната от Студената война. Говори се, че е наредил десетократно увеличение на ядрения потенциал на страната.Белият дом отрича информацията, но отново повтори, че целта е да се заеме по-агресивна ядрена позиция.В петък вицепрезидентът на САЩ Майк Пенс заяви по време на визита във военновъздушна база в Северна Дакота, където са разположени междуконтинентални балистични ракети Minuteman III и стратегически бомбардировачи B-52, че администрацията е ангажирана да укрепи и модернизира ядрените си сили.С новата политика администрацията на Тръмп иска да се прекрати започнатата от президента Барак Обама политика за ядрено разоръжаване. По време на реч в Прага през април 2009 г. Обама обяви, че САЩ ще започнат да се разоръжават и крайната цeл е свят без ядрени оръжия.Година след речта САЩ и Русия сключиха договор Нов СТАРТ за съкращаване на ядрените оръжия.", "date": "2017.10.29", "title": "Тръмп изоставя ядреното разоръжаване и предприема агресивна политика"}
{"url": "https://news.bg/world/koloezdach-pokaza-sreden-prast-na-tramp.html", "text": "Президентът на САЩ Доналд Тръмп е свикнал да бъде поздравяван, но колоездач във Вирджиния се отклони от традицията, когато беше задминат от колоната от автомобили с държавния глава, пише \"Гардиън\".Фотограф улови жена на колелото си да показва среден пръст, докато автомобилите с американския президент преминаваха покрай нея. В този момент Тръмп напускаше клуба си по голф до река Потомак, край Вашингтон.От Белия дом съобщиха, че президентът е напуснал клуба около 15,12 часа, преминавайки до двама пешеходци, от които единият направил жест с палец надолу, а след това задминал жена с колело, която отговорила със среден пръст.Според разпространяваната информация Тръмп е прекарал четири поредни уикенда в клуба си във Вирджиния. Той често критикуваше бившия държавник Барак Обама, че не работи, а играе голф.", "date": "2017.10.29", "title": "Колоездач показа среден пръст на Тръмп"}
{"url": "https://news.bg/disasters/uragannite-buri-v-tsentralna-evropa-vzeha-4-zhertvi.html", "text": "Четири души са загинали при ураганните бури, разразили се в Централна Европа през изминалото денонощие, съобщи \"Ройтерс\". Двама души са загинали в Полша и двама в Чехия. Всичките са загинали от паднали дървета. По първоначални данни няколко души са били ранени и в Германия.По информация на Чешката национална телевизия в някои райони на страната скоростта на вятъра е била над 100 километра в час. На най-високата точка в Чехия - планината Снежка, която се намира на границата с Полша, скоростта на вятъра е достигнала 180 километра в час.Заради изключително високата скорост на вятъра хиляди хора в Полша и Чехия останаха без електричество.Бурята покоси и Германия, където вятъра също е нанесъл много материални щети.Заради тежките метеорологични условия железопътния оператор в Германия - Deutsche Bahn, е преустановил движението по много линии в северните и централни части на страната. И към момента железопътния достъп до големи градове като Берлин, Бремен, Хамбург, Дрезден и Лайпциг остава затворен.Лошото време е попречило и на движението по няколко железопътни коридора в Чехия. Силният вятър е забавил и автомобилния трафик на магистралата до Прага, след като на платната за движение са били съборени крайпътни дървета. Зоологическата градина в Прага също е затворила врати. Летището в града за сега работи без проблеми.Силните ветрове са нанесли сериозни щети и в Полша, където е бил повреден тръбопровод на терминала за втечнен природен газ. Вследствие на инцидента е имало леко изтичане на газ, но до по-големи инциденти не се е стигнало.", "date": "2017.10.29", "title": "Ураганните бури в Централна Европа взеха 4 жертви"}
{"url": "https://news.bg/world/yaponiya-podkrepya-sasht-v-sluchay-na-voyna-s-kndr.html", "text": "Япония ще подкрепи САЩ в случай на война със Северна Корея, съобщава японската медия \"Киодо\".Премиерът на Япония Шиндзо Абе възнамерява официално да подкрепи позицията на президента на САЩ Доналд Тръмп за разрешаване на севернокорейската криза, която може да включва и военни действия.Тръмп ще посети Япония през ноември, когато двамата лидери ще обсъдят редица проблеми, включително и тези на Корейския полуостров. Абе се очаква официално да изрази подкрепата си за \"всички варианти, включително и за военен\", които могат да разрешат кризата, допълва медията.", "date": "2017.10.29", "title": "Япония подкрепя САЩ в случай на война с КНДР"}
{"url": "https://news.bg/entertainment/karvav-chas-izraelski-bar-dava-otstapka-na-zheni-v-tsikal.html", "text": "Бар в израелската столица Тел Авив въведе \"кървав час\", предлагайки на жените с менструация 25% намаление на питиетата, информира ДПА.\"\", пише на \"Фейсбук\" страницата си бар Anna Loulou.Барът е разположен в смесения с евреи и араби квартал Jaffa в южната част на Тел Авив. Той се държи от израелци и палестинци. Барът е известен като бастион на ЛГБТ културата.Отстъпката е въведена от събота и ще се предлага всеки понеделник, вторник, сряда и събота.Според собствениците на бара не е нужно доказателство. \"\", отбелязват от заведението.", "date": "2017.10.29", "title": "Кървав час: Израелски бар дава отстъпка на жени в цикъл"}
{"url": "https://news.bg/world/marin-lyo-pen-predupredi-za-grazhdanska-voyna-v-ispaniya.html", "text": "Лидерът на френската партия \"Национален фронт\" Марин льо Пен изрази безпокойство, че ситуацията в Испания може да ескалира до гражданска война.Льо Пен направи коментара пред телевизия BFM, цитирана от ТАСС.Ситуацията в Каталуния е изключително тревожна за мен, каза тя и поясни, че случващото може да се разглежда като предвестие за възникване на някой форма на гражданска война в Испания.Тя е категорична, че трябва да се избегне подобен сценарий.Необходимо е примирение между Испания и Каталуния, убедена е Марин льо Пен.Според нея диалог между Каталуния и Мадрид ще помогне за намаляване на напрежението. Тя приветства решението на премиера на Испания Мариано Рахой да свика предсрочни избори в Каталуния. \", каза евроскептикът.По думите й ЕС не трябва да се меси в Каталуния, тъй като това е вътрешен проблем на Испания.Льо Пен е убедена, че в продължение на години с действията си ЕС скрито, но и в много случаи открито, е подтиквал сепаратистите към подобни действия.", "date": "2017.10.29", "title": "Марин льо Пен предупреди за гражданска война в Испания"}
{"url": "https://news.bg/world/stotitsi-rusnatsi-pochetoha-zhertvite-na-stalinistkiya-teror-v-moskva.html", "text": "В центъра на Москва се събраха руски граждани, за да почетат жертвите на репресиите по време на режима на Йосиф Сталин. Мнозина от руснаците призоваха за освобождаването на арестуван активист, който разследва масовите гробове, информира АФП.На ежегодното събитие, организирано от една от най-старите в страната правозащитни организации \"Мемориал\", се събраха стотици руснаци. Те прочетоха списък с имената на хора, избити по време на управлението на Сталин.Руските власти задържаха активиста Юрий Дмитриев, ръководител на \"Мемориал\" в Карелия, Северозападна Русия. Той разследва масови гробове с жертви от сталинисткия терор.\"Свобода за Юрий Алексеевич Дмитриев\", скандираше единият от участниците на събитието.\"Повтаря ли се историята\", попита друг.61-годишният активист беше задържан през 2016 г. Дмитриев е обвинен в създаване на порнография, което той категорично отрича. Активистът може да получи 15 г. затвор, ако бъде осъден.Негови поддръжници твърдят, че случаят е опит на властите да запушат устата на прям историк.Днешната церемония \"Връщане на имената\" е специална през тази година, тъй като Русия отбелязва 100 г. от Руската революция през 1917 г.Млади и възрастни хора четяха списъка с имената.\"Пьотр Иванович Марков, 57 г., свещеник в църква в село Малаховка, екзекутиран на 21 февруари 1938 г.\".\"Дмитрий Александрович Самгин, 19 г., студент по история в Московския държавен университет, екзекутиран на 10 декември 1937 г.\".\"Ян Янович Ковалски, 40 г., часовникар, екзекутиран на 18 ноември 1930 г.\".Според \"Мемориал\" по време на терора над 40 000 души са екзекутирани само в Москва.Церемонията идва ден преди Деня на възпоменание за жертвите на политическите репресии при Борис Елцин.", "date": "2017.10.29", "title": "Стотици руснаци почетоха жертвите на сталинисткия терор в Москва"}
{"url": "https://news.bg/world/izraelski-ministar-predlozhi-plan-za-namalyavane-na-broya-na-arabite-v-jerusalim.html", "text": "Израелски министър предложи план за намаляване на броя на арабите в Йерусалим, съобщават местни медии.Зеев Елкин, министър на околната среда и въпросите, свързани с Йерусалим, има планове да раздели свещения за евреи и араби град.Министърът ще създаде израелски градски администрации за палестинци в няколко квартала, разположени от другата страна на разделителната бариера в града.Израелската разделителна бариера отделя Израел от Западния бряг.Тези квартали ще попаднат извън йерусалимската градска община и ще бъдат под юрисдикцията на нови градски администрации.Премиерът Бенямин Нетаняху трябва да одобри този ход, а също така ще трябва да се прокарат и различни законодателни промени. Част от плана вече бе прокаран на първо четене в Кнесета през юли. Елкин вярва, че няма да срещне сериозна съпротива от опозиционните партии.", "date": "2017.10.29", "title": "Израелски министър предложи план за намаляване на броя на арабите в Йерусалим"}
{"url": "https://news.bg/world/velikobritaniya-savetva-grazhdanite-na-es-da-si-hodyat-po-rodnite-darzhavi.html", "text": "Британското вътрешно министерство предупреждава гражданите на ЕС, които са в центрове за задържане, че трябва да напуснат Великобритания, за да \"избегнат да не се превърнат в бедстващи\", пише \"Гардиън\".Изданието коментира, че правителството втвърдява тона към гражданите от ЕС.В писмо на правителството, написано от името на вътрешния министър Амбър Ръд и видяно от вестник \"Обзървър\", също се съветват гражданите на ЕС, че трябва да помислят за напускане на Острова, защото имат \"\".В писмото, което е с дата от 18 октомври и е подготвено от служители към отдела по имиграционни въпроси към ведомството, се казва още, че е отхвърлена молба за спешно настаняване на румънски гражданин, който е в център за задържане. Властите отбелязват, че той трябва да потърси друга държава., се пояснява в писмото.Задържането и принудителното изгонване на граждани на ЕС от Великобритания рязко се е увеличило от Брекзит, което предизвика критики, че вътрешното министерство умишлено се цели в граждани от ЕС като част от \"враждебната среда\".Според данните 5 301 души са изгонени от Острова за година до юни 2017 г.", "date": "2017.10.29", "title": "Великобритания съветва гражданите на ЕС да си ходят по родните държави"}
{"url": "https://news.bg/bulgaria/po-tri-razhodni-standarta-finansirat-uchilishtata.html", "text": "По три разходни стандарта ще се финансират училища.Това заяви образователният министър Красимир Вълчев пред депутатите от парламентарната Комисия по образование и наука, които заседаваха във Велико Търново.Освен броя на децата и учениците и на паралелките, ще се отчита и средната пълняемост на паралелките, за да се коригират досегашните неравенства между големи и малки училища, допълни министърът., смята министърът.Според Вълчев системата на делегираните бюджети носи стимули за обхващане на децата и учениците в образователната система. Проблемът е, че това понякога става с цената на прикрити отсъствия и въздържане от наказание, подчерта той.Стимулите за обхващане трябва да се запазят, като училищата и детските градини положат усилия да подкрепят и включат в образователната система всяко едно дете.При диференцирането на средствата за детски градини и училища те ще се разпределят и според възможността да се привлекат педагогически специалисти. Целта е всички образователни институции, дори и тези в най-малките и отдалечени населени места, да привлекат повече млади учители, изтъкна Вълчев.Ще се насочат допълнителни средства и към детски градини и училища с концентрация на деца от уязвими групи - за назначаване на медиатори, за да работят повече часове учителите, да работят с родителите. Резултати в интеграцията на тези деца се получава, когато с тях се работи допълнително и индивидуално. Трябва да получават повече и защото работят при по-трудни условия, смята министърът.12 процента допълнително ще получат училищата в отдалечени райони. Институциите в системата вече са групирани в осем групи, като в последната се отчита отдалечеността и невъзможността при равни други условия да се привлекат педагогически специалисти.Друго предложение на МОН е да се предоставят повече средства за обучение по професии, които са търсени на пазара на труда или се очаква недостиг в близко време. Ще имаме глобален недостиг на пазара на труда, но в някои професии и сектори той ще бъде особено остър, предупреди образователният министър.Предвижда се още да се поемат разходите на учениците за транспорт до училище, което обучава за придобиване на квалификация за професия, дори и то да не е най-близкото - така стимулираме включването и достъпа до професионално образование, съобщи Красимир Вълчев.", "date": "2017.10.29", "title": "По три разходни стандарта финансират училищата"}
{"url": "https://news.bg/world/katalunskite-partii-protiv-nezavisimost-s-minimalna-prednina.html", "text": "Политическите партии, които се противопоставят на отделянето на Каталуния от Испания, имат малка преднина.Това става ясно от първото социологическо проучване, откакто Мадрид насрочи за 21 декември избори с цел разрешаване на най-голямата конституционна криза в страната от десетилетия, информира Ройтерс.Проучвания и последните гласувания показват, че около половината от електората в богатия регион е против отделяне от Испания.Изследването на Sigma Dos за вестник \"Мундо\", в което са участвали 1000 души, сочи, че партиите против независимост печелят 43,4% подкрепа, докато зад партиите за отделяне от Испания стоят 42,5% от имащите право на глас каталунци.Проучването е проведено от понеделник до четвъртък миналата седмица, тоест преди централното правителство да поеме контрол над Каталуния. Вестникът е против независимост на Каталуния.Сондажът също разкрива, че крайнолевият блок \"Кандидати за народно единство\" (CUP), който категорично подкрепя отделяне от Испания, ще спечели 7 места в сравнение с 10 на последните избори. Коалицията за независимост \"Заедно за Да\" (Junts pel Si), която държеше 62 места в парламента, е разделена в проучването (партиите PDeCat и ERC), тъй като е малко вероятно да участват на изборите с една платформа. Двете партии иначе общо биха събрали между 54 и 58 места в 135-местния парламент. Социологическо проучване на испанския национален вестник \"Паис\" от събота показва, че 52% от каталунците подкрепят разпускане на регионалния парламент и провеждане на избори. 43 на сто са против. 55% пък не одобряват каталунска независимост, докато 41% - \"За\".", "date": "2017.10.29", "title": "Каталунските партии против независимост с минимална преднина"}
{"url": "https://news.bg/bulgaria/prebiliyat-meditsinska-sestra-v-pirogov-se-e-samoubil.html", "text": "Пребилият медицинска сестра в болница \"Пирогов\" се е самоубил часове след нападението, съобщава БНР.Припомняме, 18-годишен преби медицинска сестра и изплаши лекари в болничното заведение.Още вчера тялото е открито в двор на столичния булевард \"Васил Левски\". В събота от МВР съобщиха, че е открито тяло до булеварда, но не разкриха подробности.Вероятно след нападението младият мъж, който е бил под влиянието на наркотици, се е опитал да се скрие. Така той стигнал до сградата на столичния булевард \"Васил Левски\". Малко по-късно младежът се хвърлил от втория етаж на къщата и загинал на място, допълват от радиото.Към момента МВР не дава повече информация за самоличността на нападателя.", "date": "2017.10.29", "title": "Пребилият медицинска сестра в \"Пирогов\" се е самоубил"}
{"url": "https://news.bg/bulgaria/vnimavayte-zaradi-silniya-vyatar-napomnya-stolichna-obshtina.html", "text": "От Столична община напомнят на гражданите да бъдат внимателни заради силния вятър, съобщава bTV.Общината призовава гражданите да обезопасят незакрепени предмети от терасите или прозорците на жилищата си и да бъдат внимателни.Напомнянето идва на фона на обявения \"оранжев код\" в Северна България и \"жълт код\" в Югозападна България заради силен вятър.Столична община призовава да се проверява състоянието на строителните обекти, на оградите, крановете и строителните скелета и да се предприемат действия по обезопасяването им, както и собствениците на търговски и рекламно-информационни елементи също да проверяват обектите си.Три екипа на аварийно-спасителната дирекция към Столична община реагират на място при сигнали.Синоптиците предупреждават за очаквани пориви на вятъра със скорост около 100 км/ч.В същото време ураганни ветрове отнеха живота на няколко души в Централна Европа.", "date": "2017.10.29", "title": "Внимавайте заради силния вятър, напомня Столична община"}
{"url": "https://news.bg/world/palestina-poiska-ot-london-publichno-da-se-izvini-za-balfurskata-deklaratsiya.html", "text": "Палестинският премиер Рами Хамдала поиска от Великобритания да се извини за декларацията, която обеща еврейска държава в историческа Палестина, съобщават световни агенции.Призивът на Хамдала идва преди отбелязването на 100 г. от приемането на Балфурската декларация през следващата седмица.В декларацията от 1917 г. се казва, че британското правителство подкрепя създаването на национален дом на еврейския народ на територията на Палестина.Палестина е под британски протекторат, когато външният министър Артър Балфур изпраща политическа декларация на лорд Ротшилд, лидер на еврейската общност във Великобритания.Рами Хамдала заяви, че декларацията е \"историческа несправедливост\" спрямо палестинския народ.Той също подчерта, че Великобритания не трябва да отбелязва годишнината от приемането на декларацията. В този случай премиерът има предвид запланувана за 2 ноември вечеря в Лондон, на която ще присъстват лидерите на Обединеното кралство и Израел.\"Честването е предизвикателство за международното обществено мнение, което подкрепя националната ни каза\", предупреди Хамдала по време на откриването на ново училище на Западния бряг.По-рано президентът на Палестина Махмуд Абас предупреди, че са готови да съдят Лондон за декларацията на базата, че е довела до разселването на 700 000 палестинци през 1948 г.", "date": "2017.10.29", "title": "Палестина поиска от Лондон публично да се извини за Балфурската декларация"}
{"url": "https://news.bg/world/kolko-struva-sledvaneto-v-germaniya.html", "text": ".Колко харчите на месец? Близо 60 000 германски студенти са отговорили на този въпрос през лятото на 2016 в рамките на мащабно проучване на германската академична организация \"Щудентенверк\". Резултатът гласи: несемейните студенти, които живеят в едночленно домакинство, харчат средно по 918 евро на месец. За храна дават по 168 евро месечно, за дрехи - по 42 евро, за телефон и интернет - по 31 евро. Най-много отиват за квартира - средно по 323 евро на месец. А останалите - за книги, заведения и други.Какви са наемите?Разбира се, от град до град има огромна разлика в наемите.Така например, докато едно жилище с площ от 30 кв м, намиращо се близо до университета, в Мюнхен струва 634 евро на месец, в Берлин цената му е 416 евро, а в Лайпциг - само 322 евро. Това става ясно от проучване на кьолнския Институт за германска икономика. Впрочем, Мюнхен е първенец и по цените на единичните стаи в т.нар. студентски споделен апартамент (на немски WG). Една такава стая там струва 570 евро на месец. Средната цена за цяла Германия възлиза на 353 евро месечно, като най-ниската е регистрирана в Котбус - само 200 евро на месец.\"За студентите с малък бюджет статите в студентски общежития се оказват единственото решение\", казва Бернхард Бьорзел от \"Щудентенверк\". Средно стаите в общежития излизат по 238 евро на месец. За съжаление обаче броят на статите в общежитията далече не отговаря на нуждите. Запитванията многократно надхвърлят предлагането.Как да си намерите по-евтина квартира?За онези, които нямат късмет с търсенето на квартира или пък не могат да си позволят такава, има и други алтернативи. Например: да живееш при пенсионер, на когото да помагаш при пазаруване, в домакинството или в градинската работа. Междувременно пенсионери предлагат стаи в жилищата си в общо 30 германски града. Концепцията на този проект за споделено живеене е следната: за един квадратен метър жилищно пространство студентът трябва да помага по един час на месец. За 15 квадрата съответно 15 часа и т.н. Младежите обаче сами трябва да плащат тока и водата, която изразходват. Повече информация за тази възможност можете да откриете тук: www.wohnenfuerhilfe.info.Какво още включва студентският бюджет?Освен за наема, студентите трябва да отделят и два пъти в годината пари за т.нар. Студентски билет, включващ семестриалната такса и карта за обществения транспорт. И тези такси се различават силно в отделните федерални провинции. Така например през миналия семестър студентите в Пасау са плащали само по 72 евро на семестър, а в Хановер - по 425,06 евро.За да вържат двата края, много от студентите в Германия са принудени да работят. Особено тези, които не получават стипендии и издръжка от родителите си. Важно е да се знае, че който печели не повече от 8820 евро годишно (от 2018: 9000 евро), не подлежи на данъчно облагане. Това важи, разбира се, и за българите сред студентите в Германия. Впрочем, от 2014-та насам те имат неограничено право на работа, стига да си намерят такава. Според проучване на \"Щудентенверк\", близо 68% от студентите в Германия работят.", "date": "2017.10.29", "title": "Колко струва следването в Германия?"}
{"url": "https://news.bg/bulgaria/82-ot-balgarite-smyatat-che-zakonat-ne-vazhi-za-opredeleni-hora.html", "text": "Едва 13% от българите смятат, че законите в страната важат за всички. Цели 82% от българите живеят с усещането, че за определени хора цари безнаказаност.Това показва направеното през октомври месец от изследователски център \"Тренд\" изследване на ценностните нагласи на българите по поръчка на Института за дясна политика.Проучването, направено на база 1004 интервюта на пълнолетни българи, е национално представително и окончателните му данни ще бъдат представени утре, 30 октомври.На фона на продължаваща години съдебна реформа и мониторинг от страна на ЕК над България 82% от гражданите смятат, че законите не важат за определени хора, 5% заявяват, че не могат да преценят, а само 13% дават оценка, че в страната цари върховенството на закона.От \"Тренд\" коментираха пред News.bg, че няма никакво укрепване в общественото съзнание, че България се превръща в правова държава. Няма и различия сред демографските групи по този въпрос.Проблемите в съдебната система, корупционните скандали и шуробаджанащината само затвърждават това усещане.В това отношение проучването на \"Тренд\" и ИДП не отбелязва положително развитие и проблемът с върховенството на закона остава като един от най-сериозните проблеми пред България.Изследването на ИДП и \"Тренд\" проучва ценностите на българите и нагласите им по отношение на ключови въпросиполитическите ориентации и ценности (ляво/ дясно), партиите етикети, религията, отношението към абортите, гей браковете, доброволчеството, марихуаната, оръжията и др.Като задача Институтът на дясна политика си е поставил да установи в каква степен и посока се е развило българското общество десет години след като т.нар. преход в България приключи. Когато предначертаните политически хоризонти - демокрация, пазарна икономика, европейска и атлантическа интеграция бяха окончателно постигнати.Днес живеем в едно постпреходно общество, а като че ли все още се работи, а и се експлоатират ориентирите от 90-те години. Затова е и крайно време да се излезе от старата изследователска парадигма.", "date": "2017.10.29", "title": "82% от българите смятат, че законът не важи за определени хора"}
{"url": "https://news.bg/euronews/mariya-gabriel-balgariya-mozhe-da-stane-regionalen-lider-otkam-tsifrovizatsiyata.html", "text": "\"България има потенциал да се превърне в регионален лидер на Балканите, когато говорим за цифровизация.\" Това заяви пред Нова Телевизия еврокомисарят Мария Габриел.Според Габриел социалните мрежи днес оказват невероятно влияние за формиране на общественото мнение и затова е важно да говорим за първоизточниците на информация, за фактите. Тя обяви, че скоро започва обществена консултация, с която да се изяснят аспектите на феномена фалшиви новини, така че на европейско ниво да има конкретен инструментариум. Като червена линия Габриел определи правото на гражданите за достъп до информация и правото им на информиран избор. По думите й демокрацията е право на информиран избор.По отношение на киберсигурността Габриел посочи, че е представен пакет от законодателни мерки. На европейско ниво 80% от фирмите споделят, че са били обект на кибератаки.Друга важна за еврокомисаря тема е свободно движение на неличните данни и развитието на икономика на данните, която ако бъде разгърната до четири години може да съставлява 4% от БВП. Относно скандала със сексуалния тормоз на жените в Европейския парламент - тема, по която еврокомисарят Мария Габриел работи от години, Габриел посочи, че 33% от жените в ЕС са били обект на насилие, включително и сексуално. \"Този скандал не е причина, той е следствие на клишетата и предразсъдъците\", посочи тя и изтъкна, че правата на жените са права на човека. \"Важен инструмент, с който разполагаме е Истанбулската конвенция, която страната ни трябва да ратифицира.\"На въпрос за свиканата Изпълнителната комисия от ГЕРБ, Габриел се въздържа от коментар. Тя подчерта, че българското председателство е уникален шанс за страната ни. Габриел заяви и че остават по-малко от два месеца и затова е необходимо обединение и загърбване на малките интереси.", "date": "2017.10.29", "title": "Мария Габриел: България може да стане регионален лидер откъм цифровизацията"}
{"url": "https://news.bg/society/varnahte-li-si-chasovnitsite-s-chas-nazad.html", "text": "Тази вечер преминахме към зимно часово време. В 4.00 часа тази нощ преминахме от лятно към зимно часово време и трябваше да върнем часовниците си с един час назад. Зимното часово време ще бъде в сила до последната неделя на месец март 2018 година, когато ще трябва отново да преместим стрелките на часовниците си, но този път с един час напред.В България преминаването от лятно към зимно часово време и обратно започва да се прилага през 1979 година, а в Европа - от 1916 година. От 2002 година насам зимното часово време в ЕС започва в последната неделя от октомври и завършва в последната неделя от март.Различните държави не са единодушни относно това дали има нужда от зимно и лятно часово време. Някои държави желаят да преустановят ежегодишната промяна. \"Директивата за лятното часово време има отражение върху превозите и енергетиката. Оценяваме постъпилите предложения и ще съобщим заключението си, когато сме готови\", уточни говорител на комисията.В последните години лятното часово време бе отменено от Казахстан, Киргизстан, Ирак, Пакистан, Бангладеш, Грузия, Армения, Русия, Египет и Азербайджан.Същевременно от зимното часово време се отказаха Беларус и Турция, а миналата година подобни намерения обяви Унгария.", "date": "2017.10.29", "title": "Върнахте ли си часовниците с час назад?"}
{"url": "https://news.bg/regions/mazh-e-s-opasnost-za-zhivota-sled-pozhar-vav-varna.html", "text": "Около 3 часа през нощта в село Любен Каравелов, област Варна, е възникнал пожар, при който сериозно е пострадал човек. Пожарът е възникнал в битово помещение на територията на ферма за отглеждане на патици, съобщи Областната дирекция на МВР във морската столица.Към момента е изяснено, че инцидентът е възникнал вследствие на късо съединение в електрическа печка. При пожара е пострадал - годишен мъж, работещ във фермата. Той е получил изгаряния по ръцете и лицето и е вдишал газове.Мъжът е приет по спешност в реанимацията на Военната болница във Варна. Пострадалият е с опасност за живота.Огънят не се е разпространил в други помещения на фермата.През нощта в област Варна е възникнал и друг пожар. Огнената стихия възникнала в къща в село Бенковски, след запалване на комин. При инцидента няма пострадали хора, а само материални щети - изгорели са 100 кв. м покрив, 100 кв. м етаж от къщата, домашно имущество и уреди, мебели и строителни инструменти.", "date": "2017.10.29", "title": "Мъж е с опасност за живота след пожар във Варна"}
{"url": "https://news.bg/regions/organizatsiya-na-dvizhenieto-v-sofiya-za-zadushnitsa.html", "text": "Столична община въвежда временна организация на движението в София във връзка  възпоменанието \"Задушница\" на 4 ноември 2017 година, събота.За осигуряването на нормален превоз и комфорт на гражданите за възпоменанието \"Задушница\" се въвеждат следните промени в организацията на движението:- Разкрива се временна трамвайна линия с маршрут: ж.к. \"Борово\" - кв. \"Орландовци\".- Разкрива се временна автобусна линия № 83А (за гробищен комплекс \"Бакърена фабрика\") с маршрут - от Зоопарка по маршрута на автобусна линия № 83 до бул. \"Ломско шосе\", наляво по бул. \"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно.- Разкрива се временна автобусна линия № 108А (за гробищен комплекс \"Бакърена фабрика\") с маршрут - от ж.к. \"Люлин - 5\" по стария маршрут на автобусна линия № 108 (в посока ул. \"Бели Дунав\" - от бул. \"Сливница\" по ул. \"Адам Мицкевич\") до ул. \"Бели Дунав\", надясно по ул. \"Хан Кубрат\", наляво по ул. \"Христо Силянов\", наляво по бул. \"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута, двупосочно.Разкриват се временни автобусни линии за обслужване на гробищни комплекси \"Централни гробища\" и \"Малашевски гробища\" със следните маршрути:- линия № 18А с маршрут: автостанция \"Орландовци\" - гробищен парк \"Малашевски гробища\" по маршрута на автобусна линия № 18.- линия № 79А с маршрут: надлез \"Надежда\", ул. \"История Славянобългарска\", ул. \"Индустриална\", ул. \"Константин Стоилов\", бул. \"Ген. Данаил Николаев\", бул. \"Владимир Вазов\", ул. \"Тодорини кукли\", ул. \"Река Велека\" и по бул. \"Владимир Вазов\" по маршрута двупосочно.- линия № 86А с маршрут: АТ \"Малашевци\", ул. \"Резбарска\", пл. \"Сточна гара\", бул. \"Сливница\", обратен завой на ул. \"Опълченска\" и обратно (за гробищен комплекс \"Малашевци\").- линия № 90А с маршрут: автостанция \"Изток\", бул. \"Ботевградско шосе\", ул. \"Александър Екзарх\", ул. \"Река Велека\", ул. \"Васил Кънчев\" до гробищен парк \"Малашевски гробища\".Дежурните служители от отдел \"Пътна полиция\" при СДВР ще насочват автомобилите на гражданите за паркиране около гробищните комплекси, както следва:- в района на Централни гробища - по платната на ул. \"История Славянобългарска\" (старо име ул. \"202\") и ул. \"Заводска\";- в района на гробища \"Бакърена фабрика\" - по платната под подлеза на ул.\"Адам Мицкевич\";- в района на гробища \"Малашевци\" - по платната на ул. \"Резбарска\" между ул. \"Васил Кънчев\" и бул. \"Ген. Владимир Вазов\", както и пред централния вход на ул. \"Жак Дюкло\".Столична дирекция на вътрешните работи ще организира реда и контрола чрез подразделенията си по съответния служебен ред.\"Център за градска мобилност\" - ЕАД - дирекция \"Паркиране и мобилност\" да осигури 3 (три) броя автомобили за евакуация на МПС за всеки един от гробищните комплекси - \"Централен гробищен парк\", \"Малашевски гробища\" и \"Бакърена фабрика\".Неправилно паркираните автомобили в районите на гробищните комплекси, за времето от 08.00 до 16.00 часа на 04.11.2017 год., ще се евакуират под непосредственото ръководство на органите на отдел \"Пътна полиция\" - СДВР и Общинска полиция.", "date": "2017.10.29", "title": "Организация на движението в София за Задушница"}
{"url": "https://news.bg/regions/napadnatata-meditsinska-sestra-v-pirogov-ostava-v-tezhko-sastoyanie.html", "text": "Състоянието на медицинската сестра, която беше нападната от дрогиран пациент в УМБАЛСМ \"Пирогов\", остава сериозно. Сестрата е с мозъчно сътресение и сериозна фрактура със засягане на лицеви кости.От здравното заведение съобщават, че към момента сестрата продължава да лежи в лицево-челюстното отделение на Клиниката по неврохирургия на спешната болница. Лекарите правят всичко възможно да стабилизират жизнените ѝ показатели, но за сега състоянието ѝ не позволява тя да бъде оперирана.Припомняме, медицинската сестра беше нападната в петък вечер, 27 октомври. Тогава в токсикологичната клиника на \"Пирогов\" постъпва 18-годишен младеж, приет за лечение след употребата на наркотици. Младежът обаче нападнал медицинската сестра, нанасяйки ѝ множество удари с юмрук.", "date": "2017.10.29", "title": "Нападнатата медицинска сестра в \"Пирогов\" остава в тежко състояние"}
{"url": "https://news.bg/politics/deystviyata-na-lettsite-sa-protivokonstitutsionni-spored-plevneliev.html", "text": "\"Категорично не одобрявам действията на тези летци. Остава горчивото впечатление за неразбиране как функционира Конституцията.\" Това заяви пред bTV президентът Росен Плевнелиев, президент на България в периода 2012-2017 г., относно , отказващи да летят и да изпълнят служебните си задължения по охрана на въздушното ни пространство.\"Не съм съгласен с , който се опита да защити тези противоконституционни действия\", коментира Плевнелиев. По думите му протестът им е можел да бъде изразен и по друг начин и припомни, че те имат своите легитимни организации.Плевнелиев обясни, че в качеството му на държавен глава и върховен главнокомандващ на Българската армия е дал всичко от себе си, за да помогне и визира изготвените по негово време национална стратегия за въоръжените сили и приетия план за превъоръжаване. По думите му тези доблестни мъже трябва да следват своя войнски дълг.Плевнелиев заяви, че сега трябва да има честна обществена поръчка, а не да остават съмнения за корупция. Той бе категоричен, че е това е първият провал на заседанието на Консултативния съвет по национална сигурност в историята на президентската институция.\"Основна вина тук носи президентът\", категоричен бе Плевнелиев.Той изтъкна придвижените два законопроекта по темата са антикорупция. Плевнелиев посочи, че категорично има провал на целия политически елит на България по темата с корупцията. \"Като съвестен човек аз слагам и себе си, защото не бягам от отговорност\", заяви Плевнелиев и визира аферите, с които са били източени милиарди пред очите на българите - \"\", .\"Какво още ни трябва за да покажем пред народа справедливо действие\", попита Плевнелиев.На въпрос дали президентът или премиерът трябва да назначава ръководител на , Плевнелиев бе категоричен, че това не би било добре за президентската институция. Така по време на неговия мандат бяха сформирани две служебни правителства и държавният глава на практика еднолично управлява собственото си правителство. Назначаването на ръководител на антикорупционното звено от страна на президента би концентрирало цялата власт в президентската институция.", "date": "2017.10.29", "title": "Действията на летците са противоконституционни според Плевнелиев"}
{"url": "https://news.bg/regions/daritelskata-kampaniya-na-bchk-sabra-nad-100-hil-lv-za-bedstvashtite-v-oblast-burgas.html", "text": "Продължава доброволческата кампания на БЧК за подпомагане на пострадали при наводнения в област Бургас. Доброволци и служители на БЧК от Бургас и от централата в София продължават да предоставят хранителни и хигиенни пакети, вода, дрехи, одеяла, спално бельо и възглавници на най-пострадалите при бедствието жители на селата Черни връх, Тръстиково, Полски извор и Равнец.Към днешна дата  на БЧК за подпомагане на пострадалите вече е събрала сумата от 104 997 лв. Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:Припомняме,  при наводненията в област Бургас през нощта на 23 срещу 24 октомври. Най-тежко беше положението в община Камено, където беше обявено и бедствено положение. По-късно стана ясно, че  в бургаска област са със скъсани язовирни стени. Много хора бяха евакуирани от домовете си, като част от тях бяха приютени в общински сгради. ", "date": "2017.10.29", "title": "Дарителската кампания на БЧК събра над 100 хил. лв. за бедстващите в област Бургас"}
{"url": "https://news.bg/world/turisticheski-avtobus-se-preobarna-v-turtsiya.html", "text": "Туристически автобус се е преобърнал в провинция Анталия, Турция. В инцидента са пострадали най-малко 18 души, съобщи Нова телевизия. Пострадалите туристи са от Япония.Изяснено е, че автобусът е излетял от магистралата, свързваща курортите Анталия и Коня. След това автобусът се преобърнал.На мястото на инцидента са пристигнали екипи на \"Спешна помощ\", които са транспортирали пострадалите до болнично заведение.", "date": "2017.10.29", "title": "Туристически автобус се преобърна в Турция"}
{"url": "https://news.bg/world/evropa-e-v-obhvata-na-raketite-na-kndr-predupredi-stoltenberg.html", "text": "Генералният секретар на НАТО Йенс Столтенберг, който е на посещение в Япония, заяви, че балистичните ракети на Северна Корея могат да достигнат до територията на държавите от Северноатлантическия съюз.По думите му цяла Европа е в обхвата на ракетите на Пхенян, което автоматично прави страните от НАТО застрашени от КНДР, предадоха световни агенции.Според Столтенберг НАТО защитава своите членове от балистични ракети от съществуването на обединението. Ако се стигне до там, НАТО има способността и решимостта да отвърне на удара на Северна Корея, допълни Столтенберг.Още преди да посети Япония, генералният секретар на НАТО призна, че очаква темата \"Северна Корея\" да бъде главна в разговорите му в източната страна. Предвидено е след 4-дневното посещение в Япония Столтенберг да посети и Южна Корея, където също ще дискутира възможностите за по-широко сътрудничество срещу действията на Пхенян.Столтенберг посочи и че не всички държави от НАТО са директно замесени в тази криза и нейния изход. Въпреки това НАТО ще продължава да подкрепя своите партньори, които са най-застрашени от заплахите на Ким Чен-ун, за намирането на мирно решение от кризата.", "date": "2017.10.29", "title": "Европа е в обхвата на ракетите на КНДР, предупреди Столтенберг"}
{"url": "https://news.bg/society/sazdavat-natsionalna-programa-za-zakrila-na-deteto-do-kraya-na-2017-g.html", "text": "До края на настоящата 2017 година ще бъде създадена Национална програма за закрила на детето. Това стана ясно на заседанието на Националния съвет за закрила на детето, което се проведе в Пловдив на 27 и 28 октомври.Във връзка със създаването на такава програма всички институции се ангажираха до края на месец ноември да бъде представен отчет за дейността на Национален съвет за закрила на детето за 2017 година, както да се изготви проект, представящ предстоящите планове за 2018 г.На срещата председателят на Държавната агенция за закрила на детето Офелия Кънева призова присъстващите представителите на неправителствените организации да подпомагат по-активно изпълнението на Националната програма за закрила на детето.От своя страна председателят на Комисията по въпросите на децата, младежта и спорта Славчо Атанасов посочи, че у нас съществува добра координация в съвместната работа на работната група към Народно събрание.В хода на заседанието членовете на съвета взеха решението и координационния механизъм да се приема единствено с решение на Министерски съвет.На заседанието на Националния съвет за закрила на детето взе участие и зам.-председателят на Съвета на децата, който е консултативен орган към ДАЗД. В инициативите, предприети от членовете на Съвета на децата, беше изложено предложението да се даде възможност на деца бежанци да станат членове на Съвета на децата.Членовете на Националния съвет за закрила на детето също така се ангажираха да се предприемат действия за популяризирането на Националната телефонна линия за деца и тийнейджъри 116 111. В този контекст Кънева сподели, че Министерство на образованието и науката се е ангажирало освен в бележниците, от другата година номерът на Националната телефонна линия за деца 116 111 да бъде вписан и в дизайна на учебниците и помагалата на децата.", "date": "2017.10.29", "title": "Създават Национална програма за закрила на детето до края на 2017 г."}
{"url": "https://news.bg/regions/mazh-zagina-pri-katastrofa-kray-selo-dobrotich.html", "text": "Мъж е загинал при пътнотранспротно произшествие в област Варна, съобщиха от пресцентъра на Областната дирекция на МВР във Варна.Сигналът за катастрофата е бил подаден на телефон 112 около 9.40 часа. Според сигнала имало катастрофирал автомобил на мост, в близост до село Добротич, община Вълчи дол. На мястото са изпратени екипи на \"Пътна полиция\" и \"Спешна помощ\", които установяват, че водачът е загинал. Самоличността на мъжа е установена - той е на 57-годишна възраст от Варна.Работата по случая продължава. Изясняват се причините и обстоятелствата около инцидента. По случая е образивано досъдебно производство.", "date": "2017.10.29", "title": "Мъж загина при катастрофа край село Добротич"}
{"url": "https://news.bg/world/kuba-otnovo-otricha-da-e-imalo-zvukovi-ataki-sreshtu-posolstvoto-na-sasht.html", "text": "Външният министър на Куба Бруно Родригес заяви, че срещу служителите на посолството на САЩ в Хавана не е имало звукови атаки, предаде BBC.Според Родригес информацията за звуковите атаки е напълно фалшива и цели единствено политическа манипулация, насочена към влошаване на двустранните отношения между Куба и САЩ.Припомняме, според САЩ близо 25 души от персонала на посолството са имали здравословни проблеми, което е и причината . Според различни източници проблемите на дипломатите се дължи за звукова атака. Някои от служителите в посолството са загубили слуха си.Правителството на Куба  да са осъществявани подобни атаки. От своя страна Вашингтон няма друго обяснение за случващото се и продължава да вини властите в Куба.", "date": "2017.10.29", "title": "Куба отново отрича да е имало звукови атаки срещу посолството на САЩ"}
{"url": "https://news.bg/world/otkriha-padnaliya-do-norvegiya-ruski-helikopter.html", "text": "Падналият до норвежкия архипелаг Свалбард руски хеликоптер тази седмица е открит. Предполага се, че всички 8 руснаци на борда са загинали. Това съобщиха норвежките власти, цитирани от АФП.В четвъртък от радарите изчезна хеликоптер Ми-8 с петчленен екипаж и трима учени по време на полет от руското миньорско селище Пирамида до Баренцбург - второто най-голямо селище на територията на архипелага Свалбард в Баренцево море.Хеликоптерът е паднал на 2-3 километра от Баренцбург.Локализирани са отломките на руския хеликоптер...североизточно от Хеероден, на дълбочина 209 метра, се казва в съобщение на норвежките спасителни служби.Датски патрулен самолет, два норвежки хеликоптера и няколко кораба претърсваха района от четвъртък. Хеликоптерът не е подал сигнал за тревога преди да падне.Малък робот подводница е открил отломките.Все още не е ясна причината за катастрофата, но видимостта в района е намалена заради сняг и мрак.Норвегия предаде суверенитета на Свалбард, разположен на около 1000 километра от Северния полюс, според Договора от Париж от 1920 г.Всички държави, подписали се под договора, имат свободен достъп до архипелага.В резултат на това Русия експлоатира въгледобивна мина на Баренцбург, където има няколкостотин руски и украински миньори.Според руския генерален консул в Свалбард Вячеслав Николаев хеликоптерът е собственост на минодобивната компания Arktikugol и се използва често за прехвърляне на миньори между Баренцбург и най-голямото селище на архипелага Лонгийърбюен.", "date": "2017.10.29", "title": "Откриха падналия до Норвегия руски хеликоптер"}
{"url": "https://news.bg/politics/gerb-pravyat-registar-s-falshivite-novini-na-bsp.html", "text": "\"БСП трябва да решават първо вътрешните си проблеми.\" Това каза председателят на парламентарната група на ГЕРБ Цветан Цветанов след заседание на Изпълнителната комисия на партията, свикана извънредно по настояване на министър-председателя Бойко Борисов във връзка с вчерашния 49-ти Конгрес на БСП.Припомняме, по време на конгреса лидерът Корнелия Нинова упрекна ГЕРБ, че правят паралелна държава и налагат нов вид модерно робство.\"БСП трябва да решават първо , но не трябва това да им бъде алтернативното говорене за бъдещо управление. Когато не можеш да овладееш своята партия, когато нямаш подкрепата от твоята партия, когато съответните съмишленици на тази партия започват да напускат тази партия заради лидера си, не смятаме, че е сериозно да хвърляш обвинения за модерно робство към партия, която през последните десет години е спечелила демократично изборите за местна власт, изпълнителна власт и президентската институция. За БСП явно алтернативата на управление е да могат да формират фалшиви новини, да могат да вкарват интриги, но не и да представят това, което прави днес правителството във външнополитически план и на тази стабилност и икономически растеж във вътрешнополитически план\", допълни Цветанов.Цветанов беше категоричен: \"Не смятаме, че искането на вот на доверие става с магическа пръчка и можеш веднага да станеш алтернатива на сегашното управление\". По думите му това, което прави ГЕРБ след проведените избори на 26 март е да изпълни управленската си програма - да се бори ефективно срещу корупцията, организираната престъпност и да изпълни приоритетите си във връзка с предстоящото председателство.\"Относно темите, свързани с  и как ще се бори БСП - всички ние знаем в исторически план кой как е стоял и как се е борил с корупцията. Ето ви данните къде се намира БСП, когато управлява и данните, когато ГЕРБ управлява. Абсолютно несъстоятелна теза, но обслужваща само и единствено популизма, клюкарството, а това не е политическа алтернатива\", отсече Цветанов.Тома Биков заяви, че вече в ГЕРБ си подготвят регистър на , излизащи от централата на БСП.Като такива той определи изказванията: \"Отнемат ни председателството\", изказване на Румен Гечев, преповторено от други политици на БСП; \"Няма 160 млн. евро за ограда\" - \"налагаше се да опровергаваме тази лъжа точно преди шест месеца\" според Биков.Цветан Цветанов заяви още, че от ГЕРБ не искат да водят дебата по този начин, че да се възприема твърдението, че българската опозиция трябва да бъде опитомена (б. р. изказване, направено вчера по време на Конгреса на БСП от лидера Корнелия Нинова). \"Ние искаме силна опозиция, но в момента виждаме, че тя става дивашка опозиция, защото с подобен подход могат само да разграждат институциите в България и доверието, което сме създали в Европа и лидерството, което има днес Бойко Борисов\", коментира Цветанов.От ГЕРБ настояха за диалог. \"Ние правим диалог и сме винаги с протегната ръка, за да изградим средата за сигурност\", обясни още Цветанов и визира изграждането на добросъседски отношения с всички държави. По думите му е недопустимо да противопоставяш европейското председателство на България с приятелството с Русия - страна, с която трябва да имаме прагматични отношения.Според Цветанов стратегическото партньорство със САЩ е водещо и в отношенията на ЕС. \"Да излиза БСП и да слага като някакъв разкол позицията на страната ни - това е недопустимо\", каза още Цветанов и допълни, че в никакъв случай ГЕРБ не трябва да се придържа към тяхното говорене.\"БСП няма да бъдат алтернатива на управление, защото няма да могат да спечелят избори с този си начин на поведение и с тази конфронтация, която водят\", отсече Цветанов. \"ГЕРБ спечели демократично изборите през последните десет години. ГЕРБ ще спечелва тези избори, защото ние сме партията, която е най-близко до хората и сме в ежедневен контакт с тях. Това е силата на ГЕРБ и ще продължим да го правим. А БСП има своята история на загуби от политическа партия ГЕРБ\", каза Цветанов.Относно ескалацията на напрежение между БСП и ГЕРБ и разликите в речта на двете партии Томислав Дончев заяви, че герберите не са изнервени, напротив - опитват се дадат позитивни примери. \"Пронизан съм от хладнокръвие. Ако трябваше да бъда нелюбезен щях да кажа други работи. Можеше да направим примерно лингвистичен анализ - там нещата стават още по-опасни, защото се говори за вериги, робство, хлебарки и т. н. Когато коментирам  можеше да кажа, че това е механичен сбор от всички идеи, с които левицата губи изборите в последните четири години. Това е факт, ама не го казах, защото исках да бъда любезен. Ако не исках да бъда любезен щях да ви кажа, че когато социалистическата партия пожелае да освобождава народа, аз винаги се изнервям поради исторически причини, но не го казах - защото исках да бъда любезен\", коментира Дончев.Относно председателството на България на Съвета на Европейския съюз, ресорният министър Лиляна Павлова заяви: \"Осъзнаваме националната отговорност, която носим всички ние - всички български граждани, всички български политици, опозицията включително за това България да бъде стабилен, надежден, отговорен пълноправен член на ЕС, който на 10-та година от своето членство поема председателството на Съвета\".Според Павлова опитът на политически централи да се заиграват с тази тема, да я политизират, да я манипулират и да произвеждат фалшиви новини е грозен и недостоен акт, чиято единствена цел е, спасявайки своите вътрешнополитически проблеми, да загробят имиджа на България, да уронят престижа на България, да покажат че има политическа нестабилност и дестабилизация в България. \"Нещо, което е пагубно\", посочи Павлова.Тома Биков пък разви тезата защо от БСП искат вот на недоверие по темата антикорупция, запитвайки кога точно ще се проведе този вот - \"в началото на председателството ли\".По думите му е лесно да се говори за корупцията \"ангро\" вместо по конкретни сектори. Той бе категоричен, че явно в левицата имат проблеми с корупцията. \"Там има хора на много високи позиции, арестувани за нелегален пренос на пари през сръбско-българската граница\", коментира още той и визира депутатът Кирил Добрев. за уволнението на Корнелия Нинова като зам.-министър на икономиката заради съмнения за корупция.Биков заяви и че се надява по време на председателството тази черна кампания да спре, защото по този начин БСП компрометирали цялата политическа и медийна среда в България.", "date": "2017.10.29", "title": "ГЕРБ правят регистър с фалшивите новини на БСП"}
{"url": "https://news.bg/world/kataluniya-ne-priznava-prevrata-na-madrid.html", "text": "Вицепремиерът на Каталуния Ориол Жункерас заяви, че ръководството на богатия регион не признава решението на Мадрид да свали от власт лидера Карлес Пучдемон и да разпусне регионалния парламент, съобщават местни медии.Официалният представител подчерта, че подобни действия от страна на централната власт са в противоречие с принципите на демокрацията, пояснявайки, че Каталуния няма да ги изпълни.\"\", категоричен Жункерас. Той добави, че въпреки опитите на испанския премиер Мариано Рахой да прекрати управлението на каталунското правителство регионалният парламент продължава да изпълнява пълномощията си.Лидерът на страната е и ще продължи да бъде Карлес Пучдемон и председателят на парламента е и ще продължи да бъде Карме Форсадел, най-малко до деня, когато гражданите не решат друго на свободни избори, заключи политикът.В петък каталунският парламент прокара резолюция за независимост, след като депутати подкрепиха започване на \"конституционен процес\" за отделяне от Испания. Мадрид пък в същото време задейства член 155 от конституцията, с което започна действия за поемане на пряк контрол над Каталуния.Междувременно шефът на каталунската полиция Жосеп Луис Траперо е подал оставка след решението на правителството в Мадрид да го отстрани. Медии информират, че Траперо е призовал колегите си да останат лоялни на новия шеф на местните сили за сигурност Mossos d\"Esquaro, назначен от Мадрид.Испанското правителство обяви в същото време, цитирано от БиБиСи, че няма да спре сваления лидер Карлес Пучдемон да участва в нови избори.Вчера Пучдемон призова за \"демократична съпротива\". Каталуния е под контрола на испанския вицепремиер Сорая Сантамария. Испанското вътрешно министерство пое контрол над каталунската полиция.Говорител на испанските власти заяви, че Пучдемон има право да продължи да участва в политиката, въпреки че беше отстранен.\"\", каза говорителят, цитиран от Ройтерс.Каталунците ще могат да гласуват на предсрочни избори в края на декември.Социологическо проучване на испанския национален вестник \"Паис\" от събота показва, че 52% от каталунците подкрепят разпускане на регионалния парламент и провеждане на избори. 43 на сто са против. 55% пък не одобряват каталунска независимост, докато 41% - \"За\".Медии съобщават, че Белгия е готова да обмисли предоставяне на убежище на Карлес Пучдемон.", "date": "2017.10.29", "title": "Каталуния не признава \"преврата\" на Мадрид"}
{"url": "https://news.bg/press/ninova-smaza-opozitsiyata-si-patsienti-maltretirat-lekari-v-pirogov.html", "text": "Нинова смаза опозицията сиКорнелия Нинова поведе в битката с вътрешнопартийната си опозиция. Заседанието на 49-ия конгрес на БСП започна с разделение и искане за промяна в устава, целяща отстраняването ѝ от поста (виж карето по-долу), но в силно и емоционално слово Нинова обърна форума в своя подкрепа.В доклада си лидерката обори всяка от тезите на критиците си от последните седмици. Без да назовава никого поименно, Нинова обяви, че 9 души изразяват позиции пред медиите уж от името на партията. А всъщност я критикували единствено водени от желанието си за реваншизъм.Пациенти малтретират лекари в \"Пирогов\"18-годишен пациент на токсикологията, приет заради употреба на марихуана, е набил дежурната медицинска сестра. Тя е с тежка лицева травма и мозъчно сътресение.Няколко часа след приемането му в токсикологичната клиника при него влязла дежурната сестра. Той станал от леглото и започнал да й нанася тежки удари. След като я пребил, я оставил да лежи в безсъзнание на земята и се опитал да избяга. Тъй като било заключено, нападателят влязъл в друга болнична стая и поискал ключ от пациентка. Тя му казала, че няма, и той започнал да я души. При борбата включил пожарната аларма. Стреснат, счупил стъклена врата и избягал навън.Генерал Тошево даде ултиматум на \"Русгеоком\" да се откаже от добива на газГражданите на Генерал Тошево и близките села дадоха ултиматум на \"Русгеоком БГ\" АД до петък, 3 ноември, да си оттегли намерението да добива конвенционален газ в региона. Това се случи по време на последното обществено обсъждане днес на изготвената от инвеститора оценка за въздействието върху околната среда. \"Ако това не се случи, ви чака народен съд\", заявиха протестиращите.", "date": "2017.10.29", "title": "Нинова смаза опозицията си, Пациенти малтретират лекари в \"Пирогов\""}
{"url": "https://news.bg/politics/gerb-nyama-da-malchim-pred-lazhite-ot-bsp.html", "text": "От ПП ГЕРБ разпространиха позиция във връзка с днешния конгрес на БСП, на който стана ясно, че партията ще внесе вот на недоверие към кабинета \"Борисов 3\" по темата за корупцията. Вижте я без редакторска намеса:ГЕРБ отказва да приеме и да мълчи пред поредната порция от лъжи, манипулации и различни обвинения, изречени днес по време на 49-я конгрес на БСП. А всъщност този 49-ти конгрес продължава отброяването на най-мракобесните времена на Българската комунистическа партия, които ще бъдат запомнени с трудовите лагери, взривяваните църкви, националните катастрофи и фалитите на държавата ни. Изречените днес груби неистини от лидерите на БСП, на ПЕС и от различни депутати от червената партия по адрес на ГЕРБ представляват най-агресивна форма на езика на омразата. За пореден път другарите от \"Позитано\" се занимаваха само и единствено с ГЕРБ, вместо да погледнат ситуацията в собствените си редици. На последните парламентарни избори българските граждани избраха отново ГЕРБ да управлява страната. Гражданите решиха, че не желаят \"алтернативата\", която им предлагаха Корнелия Нинова и БСП. Гражданите решиха Нинова да остане в опозиция. Благодарение на тези решения на гражданите, днес икономическата стабилност в страната е на лице, страната ни бележи стабилен икономически ръст, чуждестранните инвеститори откриват нови предприятия в България, доходите се увеличават постепенно, градовете и селата се преобразяват, инфраструктурните обекти вървят в срокове, България е надежден партньор в ЕС и НАТО и българският глас се чува от всички. На тези неща ли предлага отново алтернатива БСП?Във връзка с ескалирането на политическия тон и използването на езика на омразата от страна на БСП, председателят на ГЕРБ Бойко Борисов свиква за неделя разширено заседание на Изпълнителната комисия на партията. В него ще вземат участие членовете на ИК, министри и депутати от ГЕРБ.След заседанието на ИК на ГЕРБ, от 12:30 часа в Централата на партията ще се проведе пресконференция за представителите на медиите.", "date": "2017.10.29", "title": "ГЕРБ: Няма да мълчим пред лъжите от БСП"}
{"url": "https://news.bg/world/atentat-sreshtu-top-politsay-v-shvetsiya.html", "text": "Неизвестни откриха огън с автоматично оръжие по дома на началника на полицията в шведския град Вестерос, съобщиха местни медии.По време на стрелбата полицаят и семейството му са спели. За щастие никой не е пострадал, семейството е било отведено на сигурно място.Свидетели разкриват, че по дома на полицая са били произведени около 200 изстрела. Полицията е задържала двама души.Това не е първото покушение срещу шведски полицаи тази година. През февруари в стокхолмското предградие Тебю беше взривен автомобилът на началника на полицията на град Упсала. В нощта на 17 срещу 18 октомври пред входа на полицейски участък в град Хелсингбори избухна силен взрив.", "date": "2017.10.29", "title": "Атентат срещу топ полицай в Швеция"}
{"url": "https://news.bg/world/131-sa-zhertvite-na-rusiya-v-siriya.html", "text": "Най-малко 131 са жертвите на Русия в Сирия. Това разкрива Ройтерс. Агенцията се позовава на издаден смъртен акт от Руското консулство в Дамаск.От началото на годината 131 души са загубите на Русия в кампанията й срещу Ислямска държава. Ройтерс отбелязва, че досега няма официално потвърждение. От смъртния акт става ясно, че починалият е Сергей Подубний на 36 години. Официалната смъртност на военния персонал в Сирия за тази година е 16. Истинската бройка на убитите може да удари сериозно по рейтинга на президента Владимир Путин пет месеца преди президентските избори.Присъствието на руските частите в Сирия - и техните жертви се отрича от Москва, която иска да опише своята военна намеса в Сирия като успешна мирна мисия с минимални загуби.От руското външно министерство обявиха, че руското консулство регистрира смъртта на руски граждани в Сирия. Това било стандартна практика за всички мисии.Говорителят на руското военно министерство Игор Конашенков заяви, че слуховете за руски наемници в Сирия са мит на пропагандата, която иска да дискредитира усилията на Кремъл за налагане на мир в Близкия изток.", "date": "2017.10.29", "title": "131 са жертвите на Русия в Сирия"}
{"url": "https://news.bg/world/v-gartsiya-zadarzhaha-atentatora-na-shoyble.html", "text": "Гръцката полиция заяви в събота, че е арестувала мъж, за когото се смята, че е участвал в изпращането на писма - бомби, включително на бившия гръцки премиер Лукас Пападимос и бившия германски финансов министър Волфганг Шойбле, съобщават местни медии.През март полицията залови осем опасни пакета в офиса за сортиране в Атина след изпращането до Международния валутен фонд в Париж и германското министерство на финансите в Берлин.Един плик, изпратен до Шойбле, беше заловен от министерството. Писмото, адресирано до МВФ, избухна и леко рани административен асистент.\"Службата за борба с тероризма арестува 29-годишен мъж след разследване, свързано с изпращане на бомбени пакети\", каза полицията в изявление.Полицията е претърсила апартамента на заподозрения в Атина и намерила два пистолета, куршуми, часовников механизъм и материали за експлозиви в туристически торбички.\"Полицията е забелязала заподозрения от видео записи. От тях се вижда как той изпраща пратки по пощата в пет различни случая, каза служителят, отказвайки да бъде назован.Пападемос беше ранен през май, когато в колата му в центъра на Атина избухна пакет.", "date": "2017.10.29", "title": "В Гърция задържаха атентатора на Шойбле"}
{"url": "https://news.bg/world/polsha-ne-dava-na-frantsiya-da-tsenzurira-joan-pavel-ii.html", "text": "Полското правителство възнамерява да се договори с Франция паметник на папа Йоан - Павел II да бъде пренесен от Франция в Полша, предаде ТАСС.Това става часове, след като Държавният съвет на Франция потвърди съдебно решение, според което трябва да бъде демонтиран кръстът от паметника на площада в градчето Плоермел, Бретан. Според експертите на съвета кръстът е религиозен символ и според член 28 от закона от 1905 година за отделяне на църквата и държавата, присъствието му на обществено място противоречи на закона.Паметникът на Йоан Павел II е изработен от грузинския скулптор Зураб Церетели и е подарен от него на града. За монумента бяха построени голям постамент и арка в класически стил, увенчана с голям кръст.", "date": "2017.10.29", "title": "Полша не дава на Франция да цензурира Йоан - Павел II"}
{"url": "https://news.bg/world/masud-barzani-hvarlya-ostavka.html", "text": "Президентът на Иракски Кюрдистан Мазуд Барзани каза, че ще се оттегли на 1 ноември, съобщи Дойче веле, цитирайки местните власти.До изборите за държавен глава регионалното правителство, парламентът и най-висшите съдебни органи ще изпълняват съвместно президентските задължения.Оставката на Барзани беше поискана от опозицията на Иракски Кюрдистан, след като кюрдите загубиха част от контролираните от тях територии в сблъсъци с иракските военни.По-рано иракският премиер Хайдер ал Абади обяви временното спиране на военните операции в територии, контролирани от кюрдите.Оставката на Барзани само ще засили политическата криза не само в Иракски Кюрдистан, но и в самия Ирак.", "date": "2017.10.29", "title": "Масуд Барзани хвърля оставка"}
{"url": "https://news.bg/world/gotvyat-se-novi-misii-do-lunata.html", "text": "До 6 месеца американската компания \"Муун експрес\" може да организира експедиция до Луната, предаде ТАСС. Агенцията се позовава на предприемаат Навин Джейн.\"Муун експрес\" е получила разрешениеда спусне модул на лунната повърхност.През март догодина индийски космически апарат ще достави на Луната вседеход, съобщи списание \"Лайф\". Мисията \"Чандраян-2\" ще включва лунен орбитален апарат, спускаем модул и вседеход. Апаратите ще изследват сеизмичната активност на Луната и лунния прах.Двете мисии ще възобновят проучването на Луната.", "date": "2017.10.29", "title": "Готвят се нови мисии до Луната"}
{"url": "https://news.bg/world/pritiskat-tereza-mey-za-brekzit-bez-sporazumenie-s-es.html", "text": "Притискат британския премиер Тереза Мей за Брекзит без споразумение с ЕС, разкрива в. \"Обзървър\".Според изданието това е позицията на най-големите спонсори на управляващата британска Консервативна партия.Някои евроскептични консерватори са недоволни от бавния ход на преговорите за Брекзита и настояват Лондон да си запази възможността да излезе едностранно от ЕС. По този начин няма да се приема неизгодно за Острова споразумение.Преговорите между Лондон и Брюксел трябва да продължат до ноември следващата година, след което страните ще разполагат с половин година за ратификация на споразумението в националните парламенти. Самият Брекзит трябва да се състои не по-късно от март 2019 г.", "date": "2017.10.29", "title": "Притискат Тереза Мей за Брекзит без споразумение с ЕС"}
{"url": "https://news.bg/world/margaret-tachar-e-primer-za-kraynata-desnitsa-v-germaniya.html", "text": "Лидерът на дясната партия Алтернатива за Германия Алис Вайдел каза, че нейният пример за подражание е бившият британски премиер Маргарет Тачър. За това Вайдел заяви в интервю за в. \"Билд ам зонтаг\".\"Тачър дойде на власт в Обединеното кралство, когато страната е била икономично на сметището и я построи отново\", каза политикът.Вайдел отбелязва, че опитът на Тачър е полезен за нея във връзка с основната цел на партията. Освен това идеите на британския политик може да се използва за формирането на дългосрочен политически курс на Алтернатива за Германия.По-рано бившият лидер на формацията Фрауке Петри обяви плановете си да създаде нова партия.", "date": "2017.10.29", "title": "Маргарет Тачър е пример за крайната десница в Германия"}
{"url": "https://news.bg/world/yapontsi-shte-pazyat-nato-ot-kiberataki.html", "text": "Японски експерти ще бъдат изпратени в Центъра за кибернетична сигурност на НАТО, който се намира в столицата на Естония. Това каза в интервю за японския вестник \"Йомиури Шимбун\" генералният секретар на НАТО Йенс Столтенберг. Днес той започва своето посещение в Япония.\"Ние сме много заинтересовани от участието на японски експерти в киберсигурността\", подчерта генералният секретар на Алианса.Според Столенберг координацията по този въпрос е в последния етап. Той също така отбеляза, че се разглежда участието на японската страна в учения на НАТО за киберсигурност.В Естония редовно се провеждат различни упражнения за борба с кибератаките. По-специално, през пролетта в Талин бе домакин на големи учения, наречени \"Заключени щитове\", на която присъстваха около 800 специалисти, работещи в областта на информационните технологии, международното право, както и военни, учени и журналисти.", "date": "2017.10.29", "title": "Японци ще пазят НАТО от кибератаки"}
{"url": "https://news.bg/world/v-makedoniya-glasuvat-na-vtori-tur-za-kmet.html", "text": "В Македония гласуват на втория кръг на местните избори, съобщи МИА.Гласуването ще започне в седем сутринта и ще продължи до 19 часа. 70 кандидати ще се борят да спечелят изборите в 35 общини.Първият кръг от изборите беше на 15 октомври, когато бяха избрани кмет на град Скопие и кметове в 45 общини. В първия кръг бяха избрани и членове на общинските съвети.", "date": "2017.10.29", "title": "В Македония гласуват на втори тур за кмет"}
{"url": "https://news.bg/world/mitove-i-fakti-za-ubiystvoto-na-dzhon-f-kenedi.html", "text": "Множество конспиративни теории витаят около смъртта на Джон Ф. Кенеди. Не малко от тях са се оказали погрешни. Малцина обаче очакват, че разсекретяването на архивите за неговото убийство ще донесе нещо сензационно.Това коментира \"Дойче веле\".И до днес той е сочен за убиеца на Джон Ф. Кенеди - Лий Харви Осуалд, бивш военен, служил няколко години във военноморските сили на САЩ. По време на покушението той е бил на 24 години. Осуалд се интересувал от идеите на марксизма и дори е живял няколко години в Съветския съюз.И все пак: възможно ли е един-единствен човек да планира и извърши убийството на президента на САЩ?Докладът на комисията \"Уорън\"Седмица след атентата президентът Линдън Джонсън възлага на специална комисия под ръководството на върховния съдия Ърл Уорън да разследва случая. През 1964 г. комисията излиза със заключението, че покушението е дело на един извършител - Лий Харви Осуалд, който няколко седмици преди фаталния 22 ноември 1963 започнал работа в един склад за учебници в Далас. Именно от там били произведени изстрелите срещу президента Кенеди, а в помещението следователите открили три празни гилзи и оръжието на престъплението с пръстовите отпечатъци на Осуалд върху него. Освен това той отговарял на описанието на очевидци, които го забелязали на един от прозорците на сградата.Но има и редица аргументи срещу версията, че Осуалд е действал сам. Така например той не само не е признал престъплението, но дори и е отричал да го е извършил. Следователите обаче така и не успели да го разпитат подробно, защото при прехвърлянето му в затвора е застрелян от мъж на име Джак Руби - на публично място и пред камерите на редица телевизии. Малко след това Осуалд умира в болницата от раните си.Имало ли е и втори стрелец?Само минута и половина след като проехтяват изстрелите, полицай вече е в склада за учебници. Но той нито е превъзбуден, нито е запъхтян. Няколко свидетели на атентата твърдят, че са чули изстрели от противоположната страна - от малко затревено възвишение. Имало ли е зад него втори стрелец? Освен това вторият изстрел на Осуалд не само е засегнал гърлото на президента Кенеди, но е нанесъл и няколко рани на губернатора на Тексас Джон Конъли, който е седял на предната седалка - пред Джон Кенеди. Критиците не вярват в съществуването на някакъв \"магически куршум\", който на няколко пъти е променил траекторията си.Именно въпросите без отговор и съществуващите противоречия, които остават необяснени, пораждат съмения в официалната версия за покушението. Същото важи и за ликвидирането на предполагаемия извършител на атентата, застрелян пред много хора. Неизяснен в достатъчна степен е също мотивът на Осуалд, твърди берлинският историк Кнуд Кракау. А според изследване, проведено през 2013 година, повече от половината анкетирани американски граждани са изразили съмнение в достоверността на теорията за единичния извършител на покушението срещу Кенеди.Руснаците ли са били? Или убийството на 35-ия президент на САЩ е дело на американската мафия? А може би поръчителите трябва да се търсят в редиците на ЦРУ? Има дори хора, които са убедени, че извънземни са убили Кенеди. Версии колкото щете. Но нито една дотук не е била доказана.Алтернативните теории - още по-неубедителниМеждувременно нови детайли могат да обяснят някои от загадките, например около т. нар. \"магически куршум\": преди се приемаше, че президентът Кенеди и губернаторът Конъли са седели на еднаква височина в колата. По-новите данни обаче говорят за това, че Конъли е седял на допълнителна седалка, която е била на 5 сантиметра по-ниско от седалката на Кенеди. Освен това той се бил обърнал точно в момента на изстрела. Ако вземем всичко това предвид, то вторият изстрел на Осуалд наистина би могъл да нанесе въпросните поражения на губернатора на Тексас.След публикуването на доклада \"Уорън\" през 1964 година са правени и други разследвания. Но историците продължават да вярват в теорията, че Осуалд е действал сам. А причината за това - според Кнуд Кракау - е, че алтернативните теории са \"още по-неубедителни\".Няма да има сензационни разкритияМнозина очакват, че разсекретяването на архивите сега ще отговори на редица въпроси. Например: защо ЦРУ е следяло Осуалд непосредствено преди извършването на покушението; дали са били допуснати грешки, които след това е трябвало да бъдат прикрити; какво е правил Лий Харви Осуалд в Мексико седем седмици преди атентата и дали се е опитвал да се сдобие със съветска виза?А може би разсекретяването ще отговори и на въпроса, който президентът Доналд Тръмп загатна още в предизборната си кампания през 2016 година, а именно, че бащата на вътрешнопартийния му конкурент Тед Круз е бил свързан с Осуалд.Без значение какво точно ще прочетем в тези архиви, едно е сигурно: че всяка една от страните по случая с убийството на Джон Ф. Кенеди ще намери аргументи в своя полза.", "date": "2017.10.29", "title": "Митове и факти за убийството на Джон Ф. Кенеди"}
{"url": "https://news.bg/world/oranzhev-kod-za-silen-vyatar-v-nedelya.html", "text": "Синоптиците прогнозират силни ветрове в неделя. Обявен е код оранжев с предупреждение за опасно време. В цяла Северна България ще духа силен вятър с пориви.Потенциално опасно с код жълто ще бъде времето в Югозападна България - в областите София, Перник, Кюстендил и Благоевград. В Югоизточна България времето ще остане сравнително спокойно, отбелязва БНТ.През нощта срещу понеделник започват нови валежи от запад на изток.", "date": "2017.10.29", "title": "Оранжев код за силен вятър в неделя"}
{"url": "https://news.bg/regions/stotitsi-se-pokloniha-pred-moshtite-na-sv-vartolomey.html", "text": "Църквата в столичния квартал \"Горубляне\" събра стотици миряни, които се поклониха пред мощите на Христовия ученик Свети апостол Вартоломей. Частица от мощите на светеца беше донесена у нас благодарение на съдействието на западно и средноевропейския митрополит Антоний.Митрополит Антоний оглави архиерейската света литургия. В литургията молитвено участие взе и българския патриарх Неофит.Свети апостол Вартоломей е небесен закрилник на столичния квартал \"Горубляне\" и паметта му се почита от всички вярващи, съобщи bTV.", "date": "2017.10.29", "title": "Стотици се поклониха пред мощите на Св. Вартоломей"}
{"url": "https://news.bg/world/nad-1-1-mln-kataluntsi-demonstrirat-za-edinna-ispaniya.html", "text": "Хиляди каталунци излязоха на демонстрация в полза единството на Испания, съобщават АП, Ройтерс и АФП.В Барселона се провежда голяма демонстрация в подкрепа на националното единство.Участниците скандират \"Да живее Испания\" и \"Диктаторите вън\". Те носят флаговете на Испания и ЕС. Някои от участниците носят и лозунги като \"Затвор за Пучдемон\" и \"Да бъдеш каталунец е гордост. Да бъдеш испанец е чест\".Според каталунската полиция около 300 000 души участват в марша.Организаторите твърдят, че участват близо 1,1 милиона души. Централното правителство също съобщава за над 1 милион демонстранти. Демонстрацията е организирана два дни след обявяването на независимост от страна на каталунското правителство.Организаторите на събитието заявиха, че тяхната цел е да защитят единството на Испания и да отхвърлят \"безпрецедентна атака срещу историята на демокрацията\". Към марша се очаква да се присъединят членове на централното правителство и основните просиндикални партии с лозунга \"\".Инес Аримадас, лидерът на основната опозиционна партия в Каталуния \"Сиудаданос\", каза пред журналисти на марша, че повечето каталунци желаят да си \"върнат бъдещето\".\"\", добави тя.Можете да гледате протеста на живо ", "date": "2017.10.29", "title": "Над 1,1 млн. каталунци демонстрират за единна Испания"}
{"url": "https://news.bg/regions/zhiteli-na-smolyansko-selo-nastoyavat-za-legnali-politsai-po-patya-smolyan-rudozem.html", "text": "Жителите на село Подвис, област Смолян, излязоха на протест на международния път Смолян - Рудозем, съобщи bTV.Протестиращите искат по международния път да бъдат поставени ограничители за скоростта.Според жителите на селото трафикът по пътя Смолян - Рудозем е много интензивен и въпреки пешеходните пътеки и сигнализациите, ограниченията на скоростта там не се спазват. През селото минава целия трафик от пътуващите в посока Смолян, Мадан, Златоград и Рудозем.Протестиращите настояват в селото да бъдат поставени съоръжения за ограничаването на скоростта на автомобилите - \"легнали полицаи\".", "date": "2017.10.29", "title": "Жители на смолянско село настояват за \"легнали полицаи\" по пътя Смолян - Рудозем"}
{"url": "https://news.bg/world/iran-se-zakani-da-prodalzhi-da-ukrepva-raketniya-si-potentsial.html", "text": "Иран ще продължи да произвежда ракети, за да укрепи отбраната си. Ислямската република не възприема това като нарушение на международните споразумения.Това заяви президентът на Иран Хасан Рохани в реч, предавана по държавната телевизия, информира Ройтерс.Рохани говори няколко дни след гласуване в Камарата на представителите на САЩ за налагане на нови санкции на Ислямската република заради ракетната й програма.\"\", каза Рохани пред парламента.Ние ще произведем всякакви оръжия, от които се нуждаем и ще ги използваме по всяко време, за да се защитим, предупреди иранският лидер.САЩ наложиха едностранни санкции на Иран с аргумента, че ракетните изпитания на Ислямската република нарушавали резолюция на ООН.Рохани също разкритикува САЩ заради отказа на президента Доналд Тръмп от по-рано този месец официално да потвърди, че Техеран изпълнява ядрената сделка от 2015 г., макар че международни инспектори са категорични, че Иран изпълнява задълженията си към договора., изтъкна Рохани., добави той.", "date": "2017.10.29", "title": "Иран се закани да продължи да укрепва ракетния си потенциал"}
{"url": "https://news.bg/world/levitsata-krayniyat-pechelivsh-sled-vota-v-islandiya.html", "text": "Исландците, разгневени заради серията от политически скандали, свалиха дясноцентристкото правителство след проведения вчера предсрочен вот. Млад и харизматичен лидер на опозицията има възможност да формира лява коалиция. Това става ясно от окончателните резултати след вота, информира Ройтерс.Дясноцентристкото коалиционно правителство на Бярни Бенедиктсон е губещият след вота. Движение \"Леви зелени\" на Катрин Якобсдотир най-вероятно ще получи възможност за формиране на правителство.Но все още не е сигурно какъв ще е съставът на новото правителство, тъй като президентът не е възложил мандат на партия за формиране на коалиция.Бярни Бенедиктсон обяви през септември, че организира предсрочни избори, по-малко от година след формирането на правителство, след скандал, който накара партия \"Светло бъдеще\" да напусне управляващата коалиция.Предишното правителство пък падна миналата година след разкритията на \"Панамските документи\". Бившият премиер Зигмундур Гунлаугсон беше принуден да подаде оставка, тъй като името му се свързваше с офшорни компании.След последното преброяване на резултатите Движение \"Леви зелени\" на 42-годишната Катрин Якобсдотир ще има крехко мнозинство в парламента с други три опозиционни партии.Резултатите показват, че лявата коалиция, включваща Движение \"Леви зелени\", Пиратската партия и Социалдемократическият алианс, ще държи 32 места в 63 местния парламент.В парламента влизат 8 партии. Има две нови партии, а една от партиите в настоящото трипартийно правителство не си осигури достатъчно гласове, за да остане в парламента.Партията на независимостта, основната партия в правителствената коалиция, изгуби 4% в сравнение с изборите през миналата година. Тя получава 25% подкрепа.Движение \"Леви зелени\" е на второ място със 17%, 1% повече в сравнение с резултата от миналата година, а трети са социалдемократите с 12%, които почти удвояват резултати си.Новата Партия център, формирана през септември от бившия премиер Гунлаугсон, получи 11%.Партията на независимостта доминира в политическия живот на Исландия от десетилетия. Тя иска да намали националния дълг и данъците. Партията спечели 21 места на изборите преди година.Движение \"Леви зелени\" иска да намали неравенството и да увеличи парите за обществено здраве, образование и инфраструктура чрез увеличаване на данъците и въвеждане на имотен данък. Миналата година движението получи 10 места на вота.Пиратската партия изгуби подкрепа, тъй като печели 9% след гласуването вчера в сравнение с 14% през 2016 г.Така след проведените вчера избори Исландия може да има второто ляво правителство от обявяването на независимост от Дания през 1944 г.", "date": "2017.10.29", "title": "Левицата - крайният печеливш след вота в Исландия"}
{"url": "https://news.bg/society/hilyadi-balgarski-shofyori-sa-s-globi-i-otneti-knizhki-v-chuzhbina.html", "text": "Хиляди българи, които са шофирали в чужбина и са нарушили правилата за движение, са с глоби и с отнети книжки, предаде Би Ти Ви.Най-много такива случаи са засечени в Германия, Румъния и Гърция.В Европа българските водачи са наказвани най-често за шофиране без застраховка, пияни или дрогирани.Заради нарушения зад граница около 3000 българи годишно биват глобявани, а над 1000 остават без книжки. Дори глобите да бъдат платени веднага, често минават месеци докато получат документите си обратно.\"Понякога в нашата съседка Румъния се губи някъде около половин година, независимо от срока на наказанието. Този, който е наказан, дори и да му е изтекло наказанието, не може да получи нова книжка, тъй като старата му е отнета от полицията в съответната държава.\" - коментира Алекси Стратиев, бивш началник на \"Пътна полиция\".Отнетите книжки се изпращат в българските мисии зад граница, преминават през Министерството на външните работи и накрая пристигат в КАТ, обясни шефът на пътната полиция Бойко Рановски. Проверява се дали водачът си е платил глобите, и едва след това си получава свидетелството обратно.Затова от КАТ апелират, като са в чужбина, българите да карат внимателно и да не дават рушвети.Някои обаче си плащат и пак шофират в нарушение.\"70 евро беше глобата, ако я платиш веднага - 35. Говорил съм по телефона и продължавам да говоря, без хендсфри, на късмет.\" - признава шофьорът на камион Христо Христов.Шофьори от Благоевград се оплакват от грубо отношение на гръцки полицаи. Иван Николов например е глобен 300 евро там и твърди, че след проверката номерата на камиона му били свалени и стъпкани на земята.", "date": "2017.10.29", "title": "Хиляди български шофьори са с глоби и отнети книжки в чужбина"}
{"url": "https://news.bg/politics/ekoministarat-razgovarya-s-kmeta-na-kavarna-po-problema-s-kaliakra.html", "text": "Министърът на околната среда и водите Нено Димов разговаря днес с кмета на Каварна Нина Ставрева и с представители на работните групи по казуса \"Калиакра\" предаде bTV.Целта на срещата е да се намерят работещи решения във връзка с решението на съда на ЕС по случая, информират от екоминистерството.Съобщава се, че има сближаване на позициите, които през месец ноември министър Димов ще трябва да защитава в Брюксел.На този етап Интегрираният план за управление на защитените зони е изваден от разговорите поради факта, че е силно неприемлив за местната общност.Междувременно е приет нов подход за управление на зоните от \"Натура 2000\", при който областните управители и кметовете да бъдат отговорни за изработването на интегрираните планове, съвместно с местните общности и защитавайки интересите на гражданите и опазването на околната среда, което е императив на ЕС. Това изисква законови промени, които ще се направят през 2018 г., посочват още от министерството.В началото на октомври МОСВ предостави поисканите от община Каварна и местната общност научни данни, с които разполага по \"Натура 2000\". В момента експертите се запознават с тях и подготвят становище. След като община Каварна го получи, обществеността ще бъде информирана.Бяха обсъдени и предстоящите заповеди за защитените зони, които трябва да влязат в сила, за да може да се изпълни решението на съда и да не се стигне до плащане на санкции.Нено Димов увери, че е запознат с внесените от кмета на Каварна документи, с които плажът \"Болата\" да премине на управление и стопанисване от общината, и се надява това да стане факт в най-скоро време.Министър Димов изрази увереност, че позицията на страната ни ще бъде защитена в Брюксел.", "date": "2017.10.29", "title": "Екоминистърът разговаря с кмета на Каварна по проблема с Калиакра "}
{"url": "https://news.bg/bulgaria/proektat-aets-belene-e-nezhiznesposoben-sochi-ekspertizata-na-ban.html", "text": "Проектът за АЕЦ \"Белене\" е финансово нежизнеспособен според експертизата на БАН, съобщава \"Дневник\".През пролетта правителството възложи на учените да направят анализ на ситуацията, след като България бе осъдена да плати и приеме оборудването за централата, поръчано преди години.Докладът все още не е публично оповестен. До края на работния ден в петък от Министерството на енергетиката не са отговорили на въпрос на \"Дневник\" дали докладът вече е получен във ведомството.По-късно в предаването \"Беновска пита\" председателят на БАН Юлиан Ревалски заяви, че в момента се прави редакция на готовия вече доклад и в скоро време ще бъде предаден на възложителя - БЕХ. Той поясни само, че са разгледани различни сценарии - от силно песимистичен до умерено оптимистичен, като е използван математико-икономичен модел. По думите му, от възложителя зависи дали анализът ще бъде оповестен публично.Според изчисленията на БАН, при нормална очаквана възвращаемост за частния инвеститор приходите от експлоатацията на АЕЦ \"Белене\" няма как да покрият вложените пари. Единственият вариант строежът на централата да бъде възобновен, така че някак сметката да излезе, е тя да бъде изцяло държавен проект, посочва вестникът.От БАН са изготвили стандартен финансов модел на проекта за АЕЦ \"Белене\", в който на базата на прогнозните приходи и разходи се прави оценка за неговата икономическа целесъобразност. В случая заданието е било да се състави модел с презумпцията за частен инвеститор (не е разглеждан вариант, при който държавата участва като 100% собственик). Използвани са данни, които са били предоставени от БЕХ - т.е. става дума за съвсем реални числа от проектната документация на замразената ядрена централа, както и информация от различни международни източници.", "date": "2017.10.29", "title": "Проектът АЕЦ „Белене” е нежизнеспособен, сочи експертизата на БАН"}
{"url": "https://news.bg/politics/glavchev-bnt-i-bnr-da-izlachvat-za-balgarite-v-sarbiya.html", "text": "Един от начините българите в Западните покрайнини да се информират на майчиния си език е БНТ и БНР да излъчват свои пакети в местните медии.Такова мнение изрази председателят на Народното събрание Димитър Главчев, който посети Ниш и Димитровград.Сърбия изпълнява поетите ангажименти към българското национално малцинство, заяви Главчев, цитиран от БНТ.По думите му, проблемите са на ниво Национален съвет на българите, но през идната година ще има избор за нов състав.От 2015 г. е започнало отпечатването на 26 учебника за обучението на български език за местните деца, а още 20 са в проект.Димитър Главчев потърси символиката на мястото, от което започна посещението на българската делегация. Цариброд се намира под Нешков връх, където в обща костница почиват загиналите по време на братоубийствената война от 1885 г. българи и сърби.Това не бива да се случва никога вече, подчерта Главчев. Той увери, че България е готова да помага на Сърбия по пътя й към Брюксел, но когато всички условия за членство в ЕС бъдат изпълнени.До момента има няколко опита с референдум и декларации на общинския съвет в Димитровград името на града отново да стане Цариброд, както е било до 1950 г.", "date": "2017.10.29", "title": "Главчев: БНТ и БНР да излъчват за българите в Сърбия"}
