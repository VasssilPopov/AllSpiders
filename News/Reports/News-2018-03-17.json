{"url": "https://news.bg/world/snegat-otmeni-stotitsi-poleti-v-london.html", "text": "Повече от 100 полети са били отменени от и за лондонските летища, предадоха световните информационни агенции. Причината е тежката зимна обстановка и валежите от сняг. Сред тях са полети за Ню Йорк и Чикаго, както и по-близки дестинации. Летищните власти и авиокомпаниите предупредиха, че се очаква влошаване на времето и призоваха пътниците да следят информацията за полетите си. Припомняме, че това се случва за пореден път в страната тази зима. Лошото време доведе до редица проблеми не само с транспорта в Кралството. Mинистерството на външните работи препоръча на българските граждани да проверяват актуалната информация за статута на техните полети на интернет страницата на съответната авиокомпания.При необходимост, те могат да се обръщат за съдействие към посолството ни в Лондон на следните телефони:+ 442075813144 и + 442075849400Министерство на външните работи на Република БългарияДежурен телефон за запитвания от медии в дирекция Пресцентър: +359 2 948 22 18, е-mail: info@mfa.bgДенонощен телефон за съдействие на български граждани в чужбина на дирекция Ситуационен център:+359-2-948-2404; +359-2-971-3856Телефон за сигнали за корупция, конфликт на интереси на служители на МВнР:080016070 - от България; +359-80016070 - от чужбинаТелефон за неспешна информация за граждани в приемната на МВнР: +359-2-948-2018; +359-2-971-1054Телефон за спешни случаи на ЕС: 112", "date": "2018.03.17", "title": "Снегът отмени стотици полети в Лондон "}
{"url": "https://news.bg/bulgaria/protesti-u-nas-sreshtu-dzhendar-ideologiyata.html", "text": "В няколко града у нас бяха организирани протести срещу джендър идеологията и конкретно Истанбулската конвенция.БНР информира, че около 200 души участваха в протест пред Народното събрание. Те изразиха недоволството си от възможността да бъде ратифицирана Истанбулската конвенция, която основно е за борба с насилието над жени.\"\", \"Не на Содом и Гомор в училищата\", пише на част от множеството плакати, които носиха протестиращите в София.Демонстрантите се обявиха и против \"насилствения начин\", с който Истанбулската конвенция \"налага определени идеи за брака, за семейството, за възпитанието на децата\".Протестиращите ще внесат в понеделник в Народното събрание и Министерския съвет декларация срещу повторното внасяне на Истанбулската конвенция за ратифициране в парламента и налагането на джендър идеологията в българското общество.Подобни протести се проведоха във Варна и други градове.", "date": "2018.03.17", "title": "Протести у нас срещу джендър идеологията"}
{"url": "https://news.bg/world/reshenieto-na-moskva-ne-promenya-faktite-che-e-vinovna-obyavi-mey-i-zaplashi-s-novi-merki.html", "text": "Експулсирането на 23-ма британски дипломати от Русия \"не променя фактите около проблема\" с отравянето на бившия двоен агент Сергей Скрипал и дъщеря му в английския град Солсбъри на 4 март.Тази позиция изрази британският премиер Тереза Мей след решението на Москва да наложи ответни мерки. По-рано тази седмица Мей обяви, че Лондон гони 23-ма руски дипломати, информира АФП.Русия \"скандално наруши международното право\", каза тя на пролетен форум на Консервативната партия и добави, че \"ще обмислим следващите си стъпки през следващите дни\".\"\", атакува Мей Москва.Тя предупреди, че Великобритания \"никога няма да толерира заплаха за живота на британски граждани или други на британска земя от руското правителство\".Но Тереза Мей увери, че Обединеното кралство \"няма разногласия с руския народ\".Москва обяви по-рано днес, че прекратява контактите на високо ниво и ще прекрати дейността на Британския съвет в Русия.\"Ние сме дълбоко разочаровани от това развитие\", се казва в съобщение на съвета.\"\", се допълва в съобщението.", "date": "2018.03.17", "title": "Решението на Москва не променя фактите, че е виновна, обяви Мей и заплаши с нови мерки"}
{"url": "https://news.bg/world/kompaniya-nezakonno-izpolzvala-50-mln-profila-vav-feysbuk-v-polza-na-predizbornata-kampaniya-na-tramp.html", "text": "Компания за анализиране на данни, работила с предизборния екип на президента на САЩ Доналд Тръмп, се сдобила с милиони профили на американски гласоподаватели във \"Фейсбук\" и ги използвала за създаването на софтуерна програма за предвиждане и оказване на влияние при избора на кандидат на изборите в САЩ.Това пише британското издание \"Гардиън\", което отбелязва, че това е най-голямата намеса в данните на \"Фейсбук\".Издайник е разкрил пред Observer как компанията Cambridge Analytica - контролира се от милиардера Робърт Мърсър и по това време е била ръководена от Стив Банън, който е бивш ключов съветник на президента на САЩ Доналд Тръмп, е използвала лична информация без позволение в началото на 2014 г. за създаване на система, която може да направи профил на американските избиратели. Целта е била избирателите да бъдат атакувани индивидуално с политически лозунги.Документи, видени от Observer и потвърдени от \"Фейсбук\" със съобщение, показват, че до края на 2015 г. компанията е събрала информация в безпрецедентен мащаб. Но въпросните повече от 50 милиона профила не са били уведомени и са били предприети ограничени стъпки за защита на личната им информация.Данните са събирани чрез приложението thisisyourdigitallife.Властите в САЩ и Великобритания разследват разкритията.Вчера вестник \"Уолстрийт джърнъл\" писа, че специалният прокурор Робърт Мълър е поискал Cambridge Analytica да предаде вътрешни документи като част от разследване за възможно сътрудничество между кампанията на Тръмп и Русия преди изборите през 2016 г.През юни 2016 г. кампанията на Тръмп наела компанията.", "date": "2018.03.17", "title": "Компания незаконно използвала 50 млн. профила във „Фейсбук” в полза на предизборната кампания на Тръмп"}
{"url": "https://news.bg/world/ot-1971-g-london-i-moskva-obshto-izgonili-269-diplomati-za-shpionazh.html", "text": "От 1971 г. Великобритания и Русия общо са експулсирали 269 дипломати заради шпионски номера.От справката на АФП става ясно, че Великобритания е изгонила 178 дипломати за този период, а Русия - 91.Днес Москва обяви, че експулсира 23-ма британски дипломати като реципрочна мярка на решението на Лондон в отговор на отравянето на бившия руски агент Сергей Скрипал и дъщеря му в началото на този месец в Англия.През септември 1971 г. Обединеното кралство изгонило рекордните 105 съветски дипломати, след като Москва отказала да разкрие информация за действията на 440 свои граждани на Острова. Русия отговорила с експулсирането на 18 британци.През септември 1985 г. Москва и Лондон в продължение на шест дни експулсират по 31 шпиони. Тогава Олег Гордиевски бяга във Великобритания. Той е бил резидент на КГБ в Лондон.През май 1989 г. 11 съветски дипломати и журналисти са изгонени заради шпионаж. Москва отговаря реципрочно.През май 1996 г. Великобритания гони четирима руснаци от посолството в Лондон. Русия предприема реципрочни действия.Януари 2006 г. Москва обяви, че е разкрила четирима британски шпиони, които са имали дипломатически статут. Те са обвинени в незаконно финансиране на продемократични и правозащитни организации.През юли 2007 г. Великобритания изгони четирима руски дипломати и наложи визови ограничения, след Москва отказа да екстрадира Андрей Луговой, който е основният заподозрян за убийството на бившия руски агент Александър Литвиненко, отровен с полоний-210 в Лондон. През януари 2016 г. британско разследване установи, че Москва е отговорна за убийството на Литвиненко. Лондон замрази активите на Луговой и на втория заподозрян Дмитрий Ковтун.Русия отговори с експулсирането на четирима британски дипломати, прекратяване на сътрудничеството в борбата с тероризма и спиране издаването на визи за британски лица.През 2008 г. двата офиса на Британския съвет в Санкт Петербург и Екатеринбург са затворени след натиск от руските власти във връзка с данъчни нередности.", "date": "2018.03.17", "title": "От 1971 г. Лондон и Москва общо изгонили 269 дипломати за шпионаж"}
{"url": "https://news.bg/bulgaria/tets-bobov-dol-sprya-rabota.html", "text": "ТЕЦ \"Бобов дол\" спря работа напълно в петък вечерта.Това съобщи пред БНР изпълнителният директор на дружеството инж. Емил Христов.Причините за спирането са профилактика и ниската цена на тока през последните дни.Радиото уточнява, че на борсата електроенергията в последните дни се купува от 30 до 35 лева за мегават час, което не е в интерес на дружеството да продължи да работи.Пояснява се, че дежурните екипи и работещите на непрекъснат режим са на местата си.Централата ще бъде пусната отново в понеделник с един или с двата 230-магаватови блока според ситуацията и търсенето на електроенергия на пазара и цените на борсата. В централата работят малко над 900 души специалисти. Пълно спиране на мощностите на ТЕЦ \"Бобов дол\" се прави много рядко и при това регулярно, казаха експерти пред националното радио.", "date": "2018.03.17", "title": "ТЕЦ \"Бобов дол\" спря работа "}
{"url": "https://news.bg/bulgaria/padnali-darveta-i-pokriv-ot-silniya-vyatar-v-sofiya.html", "text": "Паднали дървета и покрив от силния вятър в София, съобщават Нова телевизия и БНР.Екипи на Дирекция \"Аварийна помощ и превенция\" към Столична община са отреагирали на два сигнала за паднали клони и дървета в столицата. Общо четири аварийни екипи са на терен заради обявения жълт код за силен вятър.Покрив и облицовка на супермаркет в столичния квартал \"Младост\" 4 се откъсна от силния вятър и падна върху паркиран автомобил, информират от радиото.Инцидентът е станал близо до блок 426 в квартала.Няма пострадали хора.От МВР съобщават, че има десетки сигнали за паднали предмети от силния вятър в София.По непотвърдена информация има и паднал билборд.От Столична община напомнят на гражданите да бъдат внимателни при придвижването си на открито и особено в паркове и лесопаркове, както и да обезопасят незакрепени предмети от тераси или прозорци на жилища, търговски обекти.Изпълнителите на строителни обекти да проверят състоянието на строителните огради, кранове, скелета и да предприемат действия по обезопасяването им. Собствениците на търговски и рекламно-информационни елементи също да проверят обектите си.", "date": "2018.03.17", "title": "Паднали дървета и покрив от силния вятър в София"}
{"url": "https://news.bg/bulgaria/visoki-niva-na-uran-vav-vodata-v-selo-do-stara-zagora.html", "text": "РЗИ - Стара Загора забранява временно употребата на питейната вода в село Казанка за пиене и за приготвяне на храна, съобщиха от инспекцията.След извършен мониторинг на водата в централен водоизточник в село Казанка в община Стара Загора е установено отклонение в химичните показатели на водата за питейно-битови цели.Направени анализи в лаборатория на Институт за ядрени изследвания и ядрена енергетика към Българска академия на науките - София от два водоизточника показват концентрации 0,055 mg/l за ниска зона и резултат 0,045 mg/l за висока зона, които стойности са над максималната от 0,03 mg/l на естествен уран в питейна вода в село Казанка.Във връзка с това РЗИ - Стара Загора направи предписание (до подобряване качествата на питейната вода) за временно ограничаване на ползването ѝ за питейни нужди и за готвене, което влиза в сила веднага.Издаденото предписание е изпратено днес за изпълнение от ВиК - Стара Загора.Водоснабдителното дружество трябва да достави на населението в село Казанка вода за питейно-битови цели. ВиК има задължение също и да уведоми хората за временното ограничение.Нови проби от два водоизточника и взети от домакинство ще бъдат изпратени в Национален център по радиобиология и радиационна защита, за да бъде изследвана отново концентрацията на естествен уран.", "date": "2018.03.17", "title": "Високи нива на уран във водата в село до Стара Загора "}
{"url": "https://news.bg/world/london-slovakiya-shvetsiya-i-chehiya-nay-veroyatnite-iztochnitsi-na-novichok-vyarva-moskva.html", "text": "Великобритания, Словакия, Швеция и Чехия са сред най-вероятните източници на химическия агент новичок.Това заяви говорителят на руското външно министерство Мария Захарова, цитирана от местни медии.Тя увери, че газът никога не е бил произвеждан в Русия или СССР.Използваното за отравянето на Сергей Скрипал вещество може да е от държави, които са проучвали новичока, включително Великобритания, Словакия, Чехия и Швеция, поясни тя.По думите й тези държави са имали програма за новичок от края на 90-те години на XX век до днес.САЩ също трябва да бъдат \"поставени под въпрос\", смята Захарова.\"\", зачуди се тя.Според Захарова Западът лъжи от самото начало.\"Ако британският премиер и други британски експерти предоставят формулата, ще стане ясно в кои държави са разработени тези агенти\", поясни говорителят на ведомството.Вчера Александър Шулгин, представителят на Русия в Организацията за забрана на химическите оръжия в Хага, заяви, че потенциалният нервнопаралитичен газ, свързан с отравянето на бивш руски шпионин във Великобритания, може да е разработен в САЩ и Великобритания, а не в Русия.По-рано тази седмица руският експерт Игор Никулин пък каза, че всички запаси от химическия агент новичок са унищожени с помощта на САЩ. Никулин поясни, че САЩ са финансирали програмата за унищожение на запасите от новичок в изследователски обект в Узбекистан в края на 90-те години на XX век. Обектът в Нукус е използван от СССР за разработване на химически оръжия.През септември 2017 г. Русия обяви, че e унищожила запасите от химически оръжия.", "date": "2018.03.17", "title": "Лондон, Словакия, Швеция и Чехия - най-вероятните източници на новичок, вярва Москва"}
{"url": "https://news.bg/world/vuchich-razhdayte-ili-shte-svarshim-kato-natsiya.html", "text": "Президентът на Сърбия Александър Вучич обяви, че нови мерки ще бъдат въведени в подкрепа на раждаемостта, съобщават местни медии.Той предупреди, че ако неблагоприятните демографски прогнози се изпълнят до 2060 г., \"ние няма да имаме държава или нация\".По думите му въпросът за Косово е от решаващо значение, тъй като хората ще видят, че е постигнат мир и ще останат в Сърбия да създават семейства.На пресконференция в Белград Вучич предупреди, че демографските анализи показват, че Сърбия е изправена пред драматично намаляване на населението - под 7 милиона души (без Косово и Метохия).Сърбия ще е между 3,9 милиона и 5,5 милиона души през 2060 г. Той уточни, че 1,7 милиона от тях ще бъдат пенсионери и това ще засегне икономическия потенциал на страната.Новите мерки ще влязат в сила от юли и ще се прилагат за всяко новородено дете от 1 януари 2018 г.: еднократна помощ за първо дете в размер на 100 000 динара (850 евро), месечна помощ от 10 000 динара (85 евро) за второ дете в продължение на две години; 12 000 динара (102 евро) на месец за трето дете до 10-годишна възраст и 18 000 динара (153 евро) за десет години за четвърто дете.", "date": "2018.03.17", "title": "Вучич: Раждайте или ще свършим като нация"}
{"url": "https://news.bg/bulgaria/dps-svalihme-totalitarniya-rezhim-i-dokarahme-demokratsiyata.html", "text": "\"\".Това заяви Мустафа Карадайъ на възпоменателен митинг по случай трагичните събития от т.нар \"Възродителен процес\" от 1972 година, съобщиха от партията.Митингът, организиран от ДПС, протече под надслов \"\".Пред събралото се множество председателят на ДПС Мустафа Карадайъ припомни, че по време на т.нар \"Възродителен процес\" тоталитарният режим потъпка достойнството на Западните и Източните Родопи, на Делиормана, и основната причина е била разделението.\"\", каза Карадайъ.Той припомни, че благодарение на почетния председател на ДПС д-р Ахмед Доган от затворите са се организирали мирните майски протести в България.Председателят на ДПС се обърна към присъстващите, че \"много сили и много интереси ще се опитват да ни разделят. Не позволявайте лъжи и внушения да ни подвеждат и после да съжаляваме\".В своето емоционално слово лидерът на ДПС отбеляза и своята тревога от участието на националистите във властта.\"Националисти управляват в моята родина. Днес национализмът е политиката на моята държава. ГЕРБ без да има нужда включиха националистите във властта и политиката им стана по-националистическа и от националистите. За това е време отново да се обединим, отново да сме заедно, отново да сме силни. Националистите - вън от властта, за да има стабилност, мир и просперитет в нашата родина\", изтъкна лидерът на ДПС.Във връзка с изучаването на т.нар \"Възродителен процес\" в училищата Карадайъ бе категоричен, че ДПС ще настоява имената на героите от този период да бъдат включени за изучаване в учебниците по история.\"Ние ще следим събитията и имената на героите от Барутин да влязат в учебниците в раздел \"Възродителен процес\" и не само Барутин, но и Корница и Ябланово, Млечино, Могиляне и Пристое, Тодор Икономово, и Кус, и Климент, но първо Барутин. Всички тези събития трябва да влязат в учебниците по история\", бе категоричен Карадайъ.След края на митинга ръководството на ДПС и народните представители поднесоха венци и цветя на паметника на загиналите по време на трагичните събития от 1972 година.", "date": "2018.03.17", "title": "ДПС: Свалихме тоталитарния режим и докарахме демокрацията"}
{"url": "https://news.bg/weather/tsyalata-strana-v-oranzhevo-zaradi-valezhi-i-silen-vyatar.html", "text": "За цялата страна е обявен оранжев код заради очаквани бурни ветрове и валежи. Това съобщават от НИМХ на БАН. В североизточните области се очаква рязко понижение на температурите. В областите Добрич, Разград, Русе и Силистра се очакват валежи от сняг, могат да се образуват и поледици. Очаква се бурен югозападен вятър със средна скорост до 25 -27 м/с. на места. След обяд ще има и валежи от дъжд, временно интензивни и придружени с гръмотевици. Сумарни количества между 15 - 20 л/кв.м.Максималните температури в страната ще са в широки граници - между 0 и 20 градуса. Припомняме, бяха обявени оранжев и жълт кодове заради опасно време. Десетки сигнали са били подадени заради паднали дървета и нанесени щети след бурния вятър. Съобщено бе за паднал покрив на супермаркет в столичния квартал \"Младост 4\". За момента няма данни за пострадали хора. ", "date": "2018.03.17", "title": "Цялата страна в оранжево заради валежи и силен вятър"}
{"url": "https://news.bg/world/kitay-i-germaniya-tryabva-da-nasarchat-nov-tip-mezhdunarodni-otnosheniya-poiska-si-dzinpin.html", "text": "Китай и Германия трябва да насърчат нов тип международни отношения и да поддържат сътрудничество, въпреки че имат идеологически различия. Това призова китайският лидер Си Дзинпин в телефонен разговор с германския канцлер Ангела Меркел, съобщава \"Синхуа\".По думите му Берлин и Пекин трябва да са пример за сътрудничество в полза и на двете държави, което да доведе до развитие на отношенията между Китай и ЕС. Меркел и Си Дзинпин обсъдиха световния пазар на стомана и се съгласиха да работят за намиране на решения в рамките на Г-20, обяви говорителят на германския лидер.Двамата лидери също така подчертаха тесните си отношения и се съгласиха да задълбочат стратегическото си партньорство.Си заяви, че Меркел е поканила китайското правителство да посети Берлин за консултации, а от своя страна лидерът на азиатската държава е поканил Меркел да посети Китай.Те също така са обсъдили ситуацията с КНДР.", "date": "2018.03.17", "title": "Китай и Германия трябва да насърчат нов тип международни отношения, поиска Си Дзинпин"}
{"url": "https://news.bg/health/poredna-transplantatsiya-na-cheren-drob-vav-vma.html", "text": "Специалисти от Военномедицинска академия извършиха поредна чернодробна трансплантация. Реципиентът е 56-годишен мъж в крайна фаза на чернодробна цироза. Донорът е на 52 години с мозъчен кръвоизлив.Това съобщиха от пресцентъра на здравното заведение. Петчасовата интервенция бе осъществена от екипа на проф. д-р Никола Владов, д.м.н., началник на Клиника по чернодробно-панкреатична и трансплантационна хирургия.Колективът на Военномедицинска академия изказва своята изключителна благодарност към близките на донора, които въпреки трудния за тях момент са разрешили експлантацията и така е спасен човешки живот.За 10 години във ВМА са направени над 60 такива трансплантации.", "date": "2018.03.17", "title": "Поредна трансплантация на черен дроб във ВМА"}
{"url": "https://news.bg/world/sadyat-aun-san-su-chi-zaradi-rohingite.html", "text": "Дело срещу лидера на Мианмар и нобелов лауреат Аун Сан Су Чи е било заведено в Австралия. Тя е обвинена в престъпления против човечеството заради етническото малцинство рохингя, предаде \"Индипендънт\".Искът е подаден в Мелбърн от адвокати, представляващи рохингите в тази страна. В него се казва, че Чи се е провалила в предотвратяването на насилия срещу посоченото малцинство. Чи е в Австралия за 3-дневната среща на АСЕАН, която преминава на фона на протести срещу управляващите в Камбоджа и Мианмар. Премиерът Малкъм Търнбул заяви, че и въпросът за рохингите ще бъде повдигнат на заседанията. Припомняме, че при последните сблъсъци между властите и рохингите повече от 600 000 души бяха принудени да търсят спасение в Бангладеш, а няколко хиляди души загинаха. Въпреки постигнатото споразумение между двете държави за връщането им, много от бежанците са споделили, че се страхуват да се завърнат по домовете си. Мианмар бе подложен на международен натиск и обвинения в етническо прочистване. Правозащитни организации пък предупредиха, че Бангладеш е пред криза заради огрония брой бежанци, пристигнали за кратко време. В щата Ракхайн живее малцинството рохингя, изповядващо исляма. То твърди, че традиционно е подлагано на геноцид.", "date": "2018.03.17", "title": "Съдят Аун Сан Су Чи заради рохингите "}
{"url": "https://news.bg/world/izrael-otnovo-udari-hamas-sled-detonirana-bomba.html", "text": "Пореден удар е нанесла израелската армия по позиции на радикалното палестинско движение ХАМАС, съобщиха израелски медии. Съобщава се за разрушени постове на движението. Ударите са били нанесени, след като е било детонирано по-рано взривно устройство. За него има данни, че е поставено от Хамас. Това се случва за пореден път този месец. Бомбата е била взривена на границата с Ивицата Газа, управлявана именно от Хамас. Няма пострадали при взрива. По информация на армията, по това време не е имало военни в района. От палестинска страна са съобщили за ранени.Припомняме, че сблъсъците в Израел и палестинските територии отново зачестиха след решението на САЩ да преместят посолството си от Тел Авив в Йерусалим, като по този начин признаят втория град за израелска столица. Това разгневи не само палестинците, но и мюсюлманите по цял свят, за които Йерусалим е свещен град. ", "date": "2018.03.17", "title": "Израел отново удари Хамас след детонирана бомба "}
{"url": "https://news.bg/world/trima-arestuvani-na-mnogohilyaden-kyurdski-protest-v-germaniya.html", "text": "Най-малко трима души са били арестувани на многохиляден протест в Германия, предаде Fox News. Демонстрацията се е провела в северния град Хановер.Протестът е бил на кюрдското малцинство в страната. То е изразило несъгласие с операцията, която провежда Турция в Северна Сирия. Турският президент Реджеп Ердоган е бил наречен \"терорист\" от демонстрантите. Около 11 000 души са взели участие в проявата. Участниците са скандирали \"Германските танкове вън от Кюрдистан!\", като са обвинили и Берлин в помощ на Анкара.Демонстрацията обаче е завършила със сблъсъци и арести. Полицията съобщава, че по служителите на реда са били хвърляни бутилки и други предмети. По-малобройни протести са се провели в Кьолн и други градове в страната. Те са протекли без инциденти. По-рано днес стана ясно, че най-малко 16 души са загинали, а десетки други са ранени при въздушна атака на турската армия срещу сирийския Африн. Бомбите поразиха и болница.От бомбардировките в Африн и предградията са загинали общо 43-ма души.Африн е обкръжен от турската армия от 13 март. От 20 януари Турция започна операцията \"Маслинова клонка\" срещу кюрдските сили за самоотбрана YPG. Анкара ги смята за клон на Кюрдската работническа партия, която турската страна смята за терористична организация.", "date": "2018.03.17", "title": "Трима арестувани на многохиляден кюрдски протест в Германия "}
{"url": "https://news.bg/int-politics/kitayskite-komunisti-preizbraha-edinodushno-si-dzinpin-za-darzhaven-lider.html", "text": "Китайското събрание на народните представители преизбра единодушно Си Дзинпин за втори мандат като лидер на страната, предадоха информационните агенции.Седмица по-рано китайските депутати отмениха ограниченията за времето, през което може да се заема този пост. Досега това беше възможно не повече от два мандата с продължителност по 5 години.За Си Дзинпин гласуваха всички 2970 делегати. Гласуването беше предавано пряко по китайската държавна телевизия, макар че това не е обичайна практика.Той беше избран начело на страната за първи път през 2013 г.Благодарение на отмяната на ограниченията в мандатността, той ще може да бъде преизбран отново през 2023 г.", "date": "2018.03.17", "title": "Китайските комунисти преизбраха единодушно Си Дзинпин за държавен лидер"}
{"url": "https://news.bg/int-politics/39-amerikanski-senatori-preduprediha-za-riskovete-ot-severen-potok-2.html", "text": "Група от 39 сенатори призова администрацията на Доналд Тръмп да използва всички средства, с които разполага, за да предотврати строителството на газопровода \"Северен поток 2\".Във връзка с това те изпратиха писмо до министъра на финансите Стивън Мнучин и заместник-държавния секретар Джон Съливан, предадоха информационните агенции.Сред подписалите обръщението 28 сенатори представляват Републиканската партия, 11 са демократи. Те подчертават, че проектът ще направи европейските партньори на САЩ по-уязвими за пагубното влияние и \"политиката на принуда от страна на Москва\", както и че този проект би бил крачка назад по отношение на диверсификацията на енергийните доставки за Европа.Наред с това авторите на писмото изразяват загриженост, че осъществяването на \"Северен поток 2\" ще навреди на Украйна.\"Този газопровод, заобикалящ Украйна, ще премахне една от най-значимите причини, поради които Русия избягва широкомащабен конфликт в Източна Украйна\", се казва в документа.Литва, Латвия и Полша също се обявиха против \"Северен поток 2\" с общо изявление на своите парламенти.", "date": "2018.03.17", "title": "39 американски сенатори предупредиха за рисковете от „Северен поток 2“"}
{"url": "https://news.bg/politics/dzhambazki-ne-ochakva-nova-studena-voyna.html", "text": "Не очаквам нова голяма Студена война, а по-скоро ще се развива тази несигурност и конфликтите в Близкия изток. Това коментира евродепутатът и член на ВМРО Ангел Джамбазки в ефира на Нова телевизия на въпрос изправен ли е светът на прага на нова война.Според Джамбазки светът се е променил коренно и няма нищо общо със световния ред, установен с границите от 1915 г.Журналистът Петър Волгин от своя страна заяви, че е съгласен с думите на евродепутата. Той добави, че световният ред и сигурност са се променили тотално не от 1915 г., а 90-те години на миналия век.\"Виждаме възраждането на Русия, Китай и редица други държави, които не са съгласни да бъдат водени от един хегемон в лицето на САЩ\", каза още той.На въпрос жертва ли е Русия на отровения бивш агент Сергей Скрипал и дъщеря му в Солсбъри, Волгин коментира, че самата държава няма интерес да се случи това, защото по този начин се разрушават държавните отношения между страните.Волгин допълни, че не е хубаво България да влиза толкова твърдо и без да мисли в такива ситуации.Джамбазки също взе отношение по темата и коментира, че целта на този скандал, е да се мобилизира английското общество.Припомняме, Сергей Скрипал и дъщеря му бяха открити в безсъзнание в центъра на града на 4 март. Версията, по която се работи от страна на британските власти е \"нападение с цел убийство\". Бившият полковник от руското разузнаване Сергей Скрипал през 2006 г. беше осъден за шпионаж в полза на Великобритания, а през 2010 г. помилван, след което му беше позволено да напусне Русия в замяна на 10 руски агенти, разобличени в САЩ.Нападението над Скрипал предизвика дипломатичен скандал межу Русия и Великобритания. Британският премиер , а външният министър на Великобритания Борис  като поръчител на нападението. \"Този скандал се разрасна освен с предстоящата колосалната победа на Владимир Путин на президентските избори в Русия, но и с неговото изказване на първи март\", допълни от своя страна Волгин.На въпрос ние в България трябва ли да се страхуваме от имперски призраци и двамата констатираха, че това, което трябва да направи Русия, е да печели приятели, а не да организира антируска кампания срещу себе си.\"Президентът Румен Радев е човекът, който прави всичко възможно българо-руските отношения да бъдат възможно най-добри, а не обтегнати\", заяви Волгин и допълни, че ако Русия иска България да й бъде приятел, то трябва да се държи по-културно и по-внимателно.", "date": "2018.03.17", "title": "Джамбазки не очаква нова Студена война"}
{"url": "https://news.bg/health/bolnitsite-sa-kato-kvartalna-bakaliya-spored-natsionalnata-patsientska-organizatsiya.html", "text": "Когато лечебните заведения са като в кварталната бакалия, не може да имаме никакви очаквания, че нещата ще вървят на добре. Това стана ясно от думите на председателя на Националната пациентска организация Станимир Хасърджиев в ефира на Нова телевизия на въпрос на какво се дължи безстопанствеността на болниците в страната.Хасърджиев изрази съжаление, че тези болници, в които се разпределят пари и липсва какъвто и да е политически и обществен интерес, показва колко е остаряла нашата здравна система. Това е само върхът на айсберга, отсече той.\"Цялата ни здравна система е остаряла и хората нямат доверие в нея, защото облагодетелства определена група хора\", посочи председателят на Националната пациентска организация.Хасърджиев добави, че българската здравна система е скъпа и не се знае дали лекарите насочват пациентите към частни лечебни заведения и лаборатории.\"Това само ще покаже на политиците и обществото, че не може така повече. Трябва да се вземат незабавни мерки, защото другите държави вече са въвели реформи, с които предлагат по-широк достъп на хората до здравеопазването\", заяви Хасърджиев.От своя страна Иван Стоянов, изпълнителният директор на русенската болница заяви, че приветства дейността на прокуратурата за извършване на проверки в болничните заведения.Стоянов допълни, че с тези проверки от страна на прокуратурата трябва да се сложи край на нечистите сделки и дела. \"Още в началото на нашето управление през 2015 г. заварихме болница в болницата и уведомихме прокуратурата затова\", заяви Стоянов и допълни, че след това са премахнати всички несъвестни дейности с фирмите, чрез съдебни дела.Той посочи, че през 2017 г. са били извършени проверки от страна на прокуратурата, а през 2010 г. болницата е била в безстопанственост. На въпрос ощетена ли е държавата от Здравната каса по някакъв начин, той отговори, че държавата е ощетена за милиони левове.\"Искам хората да знаят, че болницата в Русе не участва в корупционни дела\", каза още изпълнителният директор на лечебното заведение и изрази съжаление, че корупцията на този етап не може да се победи.Припомняме, прокуратурата води . Софийската градска прокуратура образува досъдебно производство за безстопанственост на УМБАЛСМ \"Н. И. Пирогов\". Прокурорите от Върховната касационна прокуратура са образували другите шест досъдебни производства на болничните заведения. Това са МБАЛ-Попово, УМБАЛ-Бургас, МБАЛ-Благоевград, МБАЛ-Русе и МБАЛ \"Д-р Черкезов\" -Велико Търново и МБАЛ \"Д-р Атанас Дафовски\"-Кърджали.Проверка на . Проверката бе обявена от три институции - МЗ, МВР и прокуратурата в лицето на главния прокурор. Поводът беше окаяното положение в което се намират няколко болници - Враца, Ловеч и др.", "date": "2018.03.17", "title": "Болниците са като квартална бакалия според Националната пациентска организация"}
{"url": "https://news.bg/int-politics/moskva-izgoni-23-britanski-diplomati-v-otveten-udar.html", "text": "Руското външно министерство изгони от страната 23 британски дипломати, предаде BBC. Те са обявени за персона нон грата в страната. Москва прекрати дейността на Британския съвет в страната. Мерките на Москва са в отговор на решението на британския премиер Тереза Мей да изгони точно толкова представители на руската мисия във Великобритания.Руското външно министерство призова отново посланика на Великобритания в страната, Лори Бристов, за среща в събота, съобщиха руски информационни агенции.Говорителят на руското външно министерство Мария Захарова заяви в петък, че Москва вече е взела решение за ответни мерки, за които Великобритания ще бъде информирана в близко бъдеще.Припомняме, дипломатическият конфликт между двете държави беше предизивикан от отравянето на Сергей Скрипал и дъщеря му Юлия. Те бяха открити в безсъзнание в Солсбъри на 4 март. Версията, по която се работи от страна на британските власти е \"нападение с цел убийство\". Веществото с което са отровени е нервнопаралитичен газ \"новичок\". Бившият полковник от руското разузнаване Сергей Скрипал през 2006 г. беше осъден за шпионаж в полза на Великобритания, а през 2010 г. помилван, след което му беше позволено да напусне Русия в замяна на 10 руски агенти, разобличени в САЩ.Британският премиер , а външният министър на Великобритания Борис  като поръчител на нападението.", "date": "2018.03.17", "title": "Москва изгони 23 британски дипломати в ответен удар"}
{"url": "https://news.bg/health/ne-dostigat-pediatri-v-bolnitsite.html", "text": "Съществува сериозен недостиг на педиатри в болниците, съобщи БНТ. В болницата в Сандански детското отделение е затворено. От липса на педиатри се оплакват и Смолянската болница.Командироват се лекари от други градове, за да не се закриват детски отделения. Има опасност за доста лечебни заведения, че може да попаднат в ситуация на дефицит на педиатри, информират от Българската педиатрична асоциация.Изнесената статистика показва, че педиатрите в страната са около 1400. Голяма част от тях обаче работят в пенсионна възраст, изтъкна доц. Димитър Калайков - секретар на Българската педиатрична асоциация.", "date": "2018.03.17", "title": "Не достигат педиатри в болниците"}
{"url": "https://news.bg/bulgaria/gubim-pravata-si-na-potrebiteli-zashtoto-ne-znaem-kam-koy-da-se-obarnem.html", "text": "При нас постъпват около 2000 жалби на година, а около 70% от потребителите са закупили продукти с онлайн транзакции. Това стана ясно от думите на председателя на Европейския потребителски център Игнат Арсенов по повод публичното откриването на Световния ден потребителите в столичния мол \"Парадайс\".По думите му един от големите проблеми, който възниква пред хората е, че при поръчката на онлайн стоки, те не разбират от кой търговец поръчват нещо, а впоследствие не знаят към кого да се обърнат и по този начин изпускат своите права. Арсенов посочи, че като други основни страхове на потребителите са, че се доставя нещо грешно или се забавя тяхната поръчка.На въпрос къде стоят българите в онлайн пазаруването на Европейския съюз, Арсенов отговори, че българите бележат по-нисък процент от този на ЕС. Той добави, че средната ставка на потребителите за Европейския съюз при онлайн пазаруването, е над 55%, а за България е 23%. Преди 3 години, ставката беше 18%, отсече Арсенов.Арсенов отбеляза още, че със Световния ден на потребителите, се цели да се защитят правата на потребителите за един свободен дигитален пазар. Това трябва да стане бързо, лесно и ефикасно, допълни още той.Най-много купуваме хотелски стаи, самолетни билети, стана ясно от думите му. Арсенов допълни, че хората се оплакват най-вече от закъснялата доставка.На свой ред Константин Арабаджиев, член на Комисията за защита на потребителите заяви, че със Световния ден на потребителите се цели да се създаде един свободен дигитален пазар, с който хората да пазаруват свободно и безопасно.\"От декември месец тази година отпада и така нареченото геоблокиране, което означава, че ние ще можем да пазаруваме онлайн от всяка една страна, която е член на Европейския съюз\", каза още той и допълни, че целта е все повече потребители да получат информация за своите права при онлайн пазаруването.Отношение по темата взе и Константин Райков, който също е част от Комисията за защита на потребителите. \"Електронната търговия и електронният пазар растат многократно през годините, а през 2020 година в световен мащаб се очаква да достигнем до три пъти по-голям оборот от миналогодишния\", каза още той.Райков призова потребители, които пазаруват онлайн да упражняват своето право на информация, да анализират сайтовете, през които пазаруват и да ги сравняват с другите сайтове за онлайн търговия.", "date": "2018.03.17", "title": "Губим правата си на потребители, защото не знаем към кой да се обърнем"}
{"url": "https://news.bg/society/kzp-sa-signalizirali-na-angelkova-za-nerednostite-v-hotela-v-chiflik.html", "text": "Комисията за защита на потребителите няколко пъти са изпращали писма до министъра на туризма Николина Ангелкова относно нередностите в хотел \"Чифлика Палас Ризорт и СПА\". Това заяви пред \"24 часа\" председателят на КЗП Димитър Маргаритов.Припомняме, от трибуната на парламента Ангелкова каза, че ще изиска документи от КЗП, за да започне процедура по отнемане на категоризацията.\"Ние сме извършвали много проверки в хотела и сме установявали редица несъответствия при категоризацията му, като сме налагали санкции\", изтъкна Маргаритов и допълни, че са нередностите КЗП е информирала министъра на туризма.\"Нашата работа е да установяваме нарушения в категоризацията на хотели, като сме уведомили министъра на туризма и в документите сме описали нарушенията\",обясни Димитър Маргаритов.Общо 12 акта на стойност 10 хил. лв. са съставени на хотела, стана ясно от думите му. Проведените проверки са от 2015 г. и 2016 г.Отчетените нарушения са липса на заведение за хранене и лоби бар, фризьорски салон, детска площадка и други, които трябва да се предоставят при категорията му.", "date": "2018.03.17", "title": "КЗП са сигнализирали на Ангелкова за нередностите в хотела в Чифлик"}
{"url": "https://news.bg/world/zashto-putin-go-e-grizha-za-protsentite-na-izborite-v-nedelya.html", "text": "Тази неделя Владимир Путин ще спечели четвърти мандат като президент на Русия. Единствената несигурност преди вота е каква ще бъде избирателната активност и каква подкрепа ще получи Путин, пише в коментар американският информационен сайт Аxios.Първоначално Кремъл си постави за цел 70% подкрепа за Путин при 70% избирателна активност, макар че през последните дни администрацията на руския президент промени позицията си.Изданието пита все пак защо Путин го е грижа за тези числа при положение, че със сигурност ще спечели, без значение колко хора ще гласуват на утрешния вот.Аxios коментира, че изборите в Русия не са упражняване на демократична отговорност, а изпитание на легитимността - редовна оценка относно колко добре Кремъл представя имиджа на Путин и способността на системата да го отрази.Според медията Кремъл иска да види, че икономическото и политическото ръководство на местно ниво ще успее да организира плавно провеждане на вота, за да се предотвратят евентуални протести.Аxios пише още, че личните отношения и непрозрачните властови мрежи често са по-важни от формалните процедури, партиите и законите.Американската медия задава въпроса какво ще се случи, ако Кремъл не успее да изпълни целта си 70/70.Аxios отговаря, че първоначално нищо няма да се случи, но по-ниски резултати биха посели нежелано съмнение относно способността на Путин да продължи да управлява Русия. Това от своя страна може да накара елитите да започнат да търсят алтернатива.Също така след победата могат да се появят спекулации дали той планира още един мандат през 2024 г.", "date": "2018.03.17", "title": "Защо Путин го е грижа за процентите на изборите в неделя?"}
{"url": "https://news.bg/society/burgazlii-protestirat-sreshtu-mrasniya-vazduh.html", "text": "Нов протест беше организиран в Бургас срещу мръсния въздух, съобщи БНР. Около 50 души се събраха пред сградата на общината в морския град, за да протестират срещу замърсяването на въздуха в града.Те настояват институциите да установят кой е източникът на замърсяване и да решат проблема.Хората излязоха на протест с плакати с надписи \"Здравето е избор. Имаме право на него\", \"Бургас има право да диша\" и рисунки с пушещи комини на заводи.Сред протестиращите имаше майки с деца. Те твърдят, че заради въздуха в града децата страдат от различни алергии. Протестиращите са категорични, че източници на замърсяването са рафинерията \"Лукойл\" и завода \"Кроношпан\".Протестиращите недоумяват как след редица подадени сигнали в Регионалната екоинспекция все още не може да се установи откъде идват задушливите миризми.\"Всички признават, че има проблем, но никой не може да го отстрани\", изтъкнаха протестиращи. Те искат оставката на директора на Регионалната екоинспекция в Бургас инж. Тонка Атанасова, защото институцията не работи пълноценно.Това е вторият протест срещу замърсяванията на въздуха в Бургас.", "date": "2018.03.17", "title": "Бургазлии протестират срещу мръсния въздух"}
{"url": "https://news.bg/world/kitay-stroi-arkticheski-korab-za-polyaren-pat-na-koprinata.html", "text": "Китай започна строителството на първия полярен експедиционен круизен кораб, съобщава държавната агенция \"Синхуа\", цитирана от \"Ройтерс\".Преди около две години азиатския гигант обяви, че ще насърчава китайски кораби да използват Северозападния морски път през Северния ледовит океан - маршрут, проправен от глобалното затопляне, за да се съкрати времето за пътуване между Атлантическия и Тихия океан.Президентът Си Дзинпин иска да разшири инициативата \"Един пояс, един път\" до Арктика.Строителството на 104,4-метровия кораб, оборудван с модерен електрически двигател и контролна система за навигация в ледените води, се очаква да бъде завършен до август 2019 г., пояснява \"Синхуа\".Китай публикува първата официална Бяла книга за политиката в Арктика през януари 2018 г., в която се разкриват планове за насърчаване на компаниите да градят инфраструктура и да провеждат търговски плавания с цел изграждане на \"Полярен път на коприната\".Инициативата \"Един пояс, един път\" има за цел да укрепи световната роля на Китай чрез свързването на държавата със страните в Европа, Близкия изток и други региони с помощта на големи инфраструктурни проекти.", "date": "2018.03.17", "title": "Китай строи арктически кораб за „Полярен път на коприната”"}
{"url": "https://news.bg/world/podgotvyanite-ot-es-sanktsii-sreshtu-nas-shte-zasegnat-yadrenata-sdelka-predupredi-iran.html", "text": "Всякакви нови санкции на ЕС срещу Иран пряко ще засегнат ядреното споразумение между световните сили и Техеран, предупреди иранският заместник-министър на външните работи, цитиран от \"Ройтерс\".Вчера се появи информация, че няколко държави от съюза подготвят предложение за налагане на санкции на Ислямската република заради ракетната й програма и участието й във войната в Сирия с цел убеждаване на САЩ да останат в ядрената сделка., подчерта Абас Арачки, цитиран от държавната медия.Според него по-добре е европейските държави да продължат с настоящите действия за убеждаване на САЩ да изпълняват ядреното споразумение.Ако Вашингтон напусне споразумението, свършено е с ядрената сделка, изтъкна Аракчи., каза още той.", "date": "2018.03.17", "title": "Подготвяните от ЕС санкции срещу нас ще засегнат ядрената сделка, предупреди Иран"}
{"url": "https://news.bg/world/15-migranti-se-udaviha-do-gratski-ostrov.html", "text": "15 мигранти, включително най-малко пет деца, се удавиха, след като малка лодка се преобърна в Егейско море, съобщиха представители от бреговата охрана на Гърция, цитирани от \"Ройтерс\".Инцидентът е станал до гръцкия остров Агатониси, който се намира в близост до турското крайбрежие. Самоличността и националността на жертвите не е известна.Гръцки служител заяви, че най-малко четири имигранти са в неизвестност, а други трима са спасени.Това е първият инцидент с толкова загинали мигранти на гръцка територия през последните месеци.Местните власти вярват, че на лодката е имало 22 души.Бреговата охрана е била подпомогната от два хеликоптера при издирването на мигрантите.", "date": "2018.03.17", "title": "15 мигранти се удавиха до гръцки остров"}
{"url": "https://news.bg/crime/zabranyavat-parkiraneto-v-tsentara-na-stolitsata-zaradi-futbolno-derbi.html", "text": "Паркирането и престоят на автомобили по южното пътно платно на бул. \"Евлоги и Христо Георгиеви\" между ул. \"Граф Игнатиев\" и ул. \"Ген Гурко\", от страната на Перловска река са забранени. Забраната е в сила от 00:00 часа на 17 март 2018 г. до края на футболната среща на 18 март. Дербито ще се проведе на Националния стадион \"Васил Левски\".Само автобусите превозващи привържениците на \"Левски\" могат да престояват в този район.Столична дирекция на вътрешните работи осигурява охрана и постове за контрол и регулиране на движението.", "date": "2018.03.17", "title": "Забраняват паркирането в центъра на столицата заради футболно дерби"}
{"url": "https://news.bg/world/vanshniyat-ministar-na-gartsiya-poluchi-pismo-s-patron.html", "text": "Външният министър на Гърция Никос Коциас е получил писмо с патрон и заплахи във връзка с продължаващите преговори за уреждане на спора за името с Македония, съобщиха дипломатически източници, цитирани от гръцката агенция AMNA.Писмото е изпратено на министерството във вторник, докато съветници на Коциас са получили заплахи по телефона.Всички тези, които се подпишат за продажбата на нашата Македония, ще бъдат елиминирани със семействата им, пише в писмото.Полицията се опитва да установи авторите на заплахите.Коциас получи две подобни писма в началото на февруари, в които се отправят заплахи към него и семейството му.", "date": "2018.03.17", "title": "Външният министър на Гърция получи писмо с патрон"}
{"url": "https://news.bg/crime/nadziratelite-sabraha-1300-podpisa-za-den-v-protestna-petitsiya.html", "text": "Надзирателите в затворите пуснаха подписка \"Европа и за нас\". Тя върви във всички затвори, арести и съдилища. Служителите искат държавните институции да не остават безучастни свидетели на социалното напрежение в затворите, информира Синдикатът на служителите в затворите. Към момента за 24 часа над 1300 човека са положили подпис под петицията.Исканията са още за предприемане на незабавни действия, с които да се гарантира възстановяването на социалната справедливост в Сектор \"Сигурност\".За един ден са събрани над 1300 подписа. Работници и служители в подразделенията на ГД \"Изпълнение на наказанията\" и ГД \"Охрана\" са подписаните под исканията.До 21 март ще бъде отворена подписката. След това документът ще бъде изпратен до Министерски съвет, Министерството на правосъдието, Народното събрание и до Вера Йоурова, комисар на ЕС по въпросите на правосъдието, потребителите и равенството между половете.Петицията е инициирана от Синдикат на служителите в затворите в България и иска изравняване на възнагражденията на служителите в двете дирекции с останалите служби в сектора за сигурност, увеличаване на броя на служителите и подобряване на условията на труд.От своя страна надзирателите от затвора Белене изпратиха писмо до правосъдния министър Цецка Цачева. В писмото те настояват министърът в едномесечен срок да предприеме действия по изплащане на парично обезщетение за нарушени трудови права и интереси за 3 години назад. Те изтъкват, че не им се отчита и заплаща положения труд в съответствие със закона.За становище на премиера Бойко Борисов настояват от Синдиката. Социалното недоволство в затворите продължава. Локални протести по места са насрочени за 19 март в Бобов дол, 20 март в Белене, 21 март в Ловеч и Враца, 22 ри март Ловеч и Враца, 22 март Пазарджик и 23 март в Стара Загора.Предвижда се и трети национален протест в столицата на 26 март пред правосъдните министри на страните от ЕС.", "date": "2018.03.17", "title": "Надзирателите събраха 1300 подписа за ден в протестна петиция"}
{"url": "https://news.bg/world/dnes-e-denyat-na-sveti-patrik.html", "text": "Днес по света се отбелязва денят на свети Патрик - културен и религиозен празник, който се заражда в Ирландия и се чества ежегодно на 17 март.За ранния живот на св. Патрик се знае малко, но е известно, че е роден във Великобритания по време на римските нашествия, в богато римо-британско семейство. Баща му е бил дякон, а дядо му - свещеник в християнската църква. Когато е на 16 години, е отвлечен от ирландски нашественици и превърнат в роб в Ирландия. Смята се, че е бил държан някъде на западния бряг на Ирландия, най-вероятно в Майо, но точното място не е известно.В своята изповед той споделя, че Господ се е явил в съня му и му е казал да избяга от пленничеството, като стигне до брега, където да се качи на кораб, който да го върне обратно във Великобритания. След завръщането си се присъединява към църквата в Оксер в Галия и става свещеник.През 432 г. той казва, че отново е повикан да се завърне в Ирландия, но този път като епископ, за да откаже ирландците от политеизма и да ги покръсти. Според ирландския фолклор, св. Патрик е използвал трилистна детелина, за да обясни Светата троица.Първоначално цветът, който се е асоциирал със светеца, е бил синият, но през вековете влиянието на зеления цвят е нараснало. Зелени панделки и детелини са се носели по случай деня на свети Патрик още през 17 век.Тъй като св. Патрик е използвал трилистната детелина, за да обясни Светата троица на езичните ирландци, носенето на детелини се е превърнало във ключов момент от празненствата.По време на въстанието от 1798 година, за да изявят политическите си нагласи, ирландските войници, са носели зелени униформи, надявайки се да привлекат общественото внимание.В Ирландия празникът на Свети Патрик е честван с много ритуали и приветстван много подобаващо. Традиционно се пият ирландско уиски и бира.Денят се отбелязва също в САЩ, Великобритания, Швейцария, Аржентина, Канада, Нова Зеландия, Австралия, Япония, Южна Корея и в други страни.(Уикипедия)", "date": "2018.03.17", "title": "Днес е денят на свети Патрик"}
{"url": "https://news.bg/weather/silni-proletni-vetrove-oranzhev-kod-v-11-oblasti.html", "text": "Засилващият се южен вятър ще донесе чувствително затопляне през съботния ден, почти няма да има валежи.Очаква се обаче вятърът да бъде поривист, дори силен и бурен в следобедните часове в Източна България и в районите северно от планините.В 11 области е обявен оранжев код за бурни ветрове: Враца, Ловеч, Габрово Велико Търново, Търговище, Шумен, Бургас, Пазарджик, Пловдив, Смолян и Кърджали.Жълт код е в сила за областите Монтана, Плевен, Русе, Разград, Силистра, Добрич, Варна, Перник, Кюстендил, Благоевград, Сливен, Стара Загора, Хасково, Ямбол, София и София-град.Единствено във Видинска област не се очакват опасни ветрове.Превалявания са възможни в северозападните райони, но като цяло в Западна България ще има повече слънчеви часове. Очаква се облачността да бъде променлива, предимно средна и висока.Максималните температури ще бъдат в интервала 19-25 градуса.Минималните са между 5 и 9 градуса.", "date": "2018.03.17", "title": "Силни пролетни ветрове, оранжев код в 11 области"}
{"url": "https://news.bg/press/prokuraturata-razsledva-7-bolnitsi-sgovor-na-radev-s-hora-ot-dbg-dovel-do-novoto-raztseplenie-v-rb-razvalyat-dogovorite-s-maritsite.html", "text": "Финансовите дефицити в здравеопазването и злоупотребите в сектора са сред водещите теми на съботните вестници.\"Софийската градска прокуратура образува досъдебно производство за безстопанственост на болница \"Пирогов\". Образувани са и 6 досъдебни производства за безстопанственост за болниците в Попово, университетската в Бургас, за МБАЛ Благоевград, за МБАЛ Русе, за МБАЛ-Велико Търново и за МБАЛ - Кърджали. Това обяви на брифинг говорителят на главния прокурор Румяна Арнаудова, предава БНР. Тя припомни, че вече се разследват и болниците във Враца и в Ловеч. В разследванията става дума за т. нар. модел \"болница в болница\", т.е. държавно или общинско лечебно заведение допуска на своя територия частно, което е в нарушение на закона, като сключва договори за еднакви дейности, за отдаване на апаратура под наем или за съвместна дейност. Това от 2010 г. е забранено в Закона за лечебните заведения, а за тази практика се заговори след фалита на болницата във Враца, за която вече има четири обвинения, включително и на един заместник-министър. В края на миналата година след протест на работещите в болницата във Враца главният прокурор Сотир Цацаров, министърът на вътрешните работи Валентин Радев и министърът на здравеопазването Кирил Ананиев обявиха, че започват проверка на стотици договори на болници в цялата страна. Част от тази проверка е и разследването, заради което вчера беше задържан шефът на Здравната каса в Ловеч. Арнаудова отказа да даде подробности за проверките в \"Пирогов\" и за останалите болници с аргумента, че не би искала да пречи на разследването.\"Там обвинени конкретни лица няма, но делата идват в София, за да се избегнат евентуални местни зависимости\", посочи тя.По думите й обвинение ще получи всеки, който източва общинска или държавна болница, независимо от ранга му и независимо от това дали е министър или заместник-министър.На този етап не обмислям смяна на директори на болниците, обвинени в безстопанственост, тъй като не се е доказала вина, заяви здравният министър Кирил Ананиев пред журналисти в парламента, допълва БНТ. Това е работата на прокуратурата, когато има такива сигнали, тя е длъжна да действа. Когато докаже съответни резултати, ще се вземат и съответните съдебни решения, каза Ананиев.Ананиев увери, че засега няма болница, която да е в състояние на фалит.\"Направихме оздравителни планове на всички болници и най-вече на най-тежките болници, които се изпълняват. С всеки месец финансовото им положение се подобрява\", категоричен бе Кирил Ананиев.Той коментира, че няма притеснение за \"Пирогов\". \"Ще влезем следващата седмица в \"Пирогов\" с конкретен оздравителен план, който ще подобри в значителна степен финансовото му състояние. Ще оптимизира разходите и структурите вътре в болницата\", допълни Ананиев.Не ме притеснява проверка, каза директорът на \"Пирогов\" проф. Асен Балтов и заяви, че при тях няма частни структури.\" - в. \"Сега\".\"Към настоящия момент в болница \"Н. И. Пирогов\" не е постъпвала официална информация от страна на прокуратурата за провеждане на каквото и да било производство или проверка. В бъдеще, ако има такава, независимо от кой държавен орган се извършва проверката, ние ще окажем пълно съдействие. Това коментира говорителят на най-голямата болница за спешна медицина Мария Пойразова на извънредна пресконференция в отговор на обявеното по-рано днес разследване за безстопанственост на \"Пирогов\" и още шест болници в страната от Софийската градска прокуратура, цитирана от Агенция \"Фокус\". След новината от прокуратурата здравният министър Кирил Ананиев коментира, че не се притеснява за проверката и че в болницата още от следващата седмица ще се приложи оздравителен план за преструктуриране и съкращения. Попитана какво очаква от влизането на този оздравителен план, говорителят на \"Пирогов\" заяви: \"Нека да влезе. Как да коментирам нещо, преди то да се е случило?\" На въпроси от журналисти дали има частна структура на територията на лечебното заведение, или така наречената болница в болницата, срещу които здравното министерство даде заявка, че ще се бори, Пойразова отговори: \"Към момента не.\"...\" - в. \"Дневник\".\"През декември 2017 г. Изпълнителна агенция \"Медицински одит\" към Министерство на здравеопазването е извършило извънредна проверка в УМБАЛ \"Канев\" АД, гр. Русе, съобщават от болницата. Оттам твърдят, че към настоящия момент, на територията на УМБАЛ \"Канев\" АД не функционира друго лечебно заведение за болнична помощ, което да осъществява идентични медицински дейности с тези на държавната болница. Според проверката на Изпълнителна агенция \"Медицински одит\" подписаните договори от изпълнителния директор на лечебното заведение са в рамките на разрешението му пълномощия. Към датата на извършване на проверката няма дублиране на дейности със СБАЛК \"Медика Кор\" ЕАД в областта на инвазивната кардиология, с което са спазени изискванията на чл. 9, ал. 6 от Закона за лечебните заведения. Проверката е установила още, че на територията на УМБАЛ \"Канев\" АД не са констатирани дублирания на дейности със СБАЛФРМ \"Медика\" ООД в областта на физикалната медицина и рехабилитацията, с което отново са спазени изискванията на закона. От началото на мандата на сегашното ръководство на УМБАЛ, който започва през месец март 2015 г., са били извършени необходимите стъпки за прекратяване на съществуващите договорни взаимоотношения с частните лечебни заведения, които са функционирали на територията на държавната болница. Уведомени са по надежден ред всички компетентни органи и е искано съдействие от тяхна страна във връзка с прекратяването на тези договорите и освобождаването на помещенията. Част от тези стъпки са били две съдебни дела, първото образувано през 2015г., на базата на което Районен съд - Русе осъжда СБАЛФРМ \"Медика\" ООД да предаде на тогавашната МБАЛ-Русе АД недвижимия имот, в което се е помещавала по това време, а именно на седмия етаж на Хирургичния блок на болницата...\" - в. \"24 часа\".\"Великотърновската болница \"Д-р Стефан Черкезов\" няма драстични финансови проблеми, нито е във фалит, е категоричен управителят й д-р Стефан Филев. По повод на прокурорските проверки той уточни, че обект на анализа е бил период от 2010 г., когато е сключен договор с външна фирма за предоставяне на невронавигация и са били усвоени над 1,5 млн. лв. Договорът е бил прекратен още от предшественика на д-р Филев - д-р Людмил Гецов. \"Болницата няма договори с конкурентни частни заведения за изпълнение на сходна медицинска дейност и никога не съм сключвал като директор\", заяви д-р Филев.Той уточни, че болницата не е във фалит и това било видно от финансовите отчети. \"Последният за 2017 г. ще бъде публикуван след около 10 дни и показва относително стабилност на фона на тежкото състояние в здравеопазването у нас. Имаме просрочия към контрагенти, но ги погасяваме, инвестираме в нова апаратура, увеличаваме заплати и дейности\", каза още управителят д-р Стефан Филев. \"Разследването е за период преди аз да стана директор на областната болница. Става дума за обществени поръчки, сключвани при моя предшественик д-р Людмил Гецов\", обясни пред \"24 часа\" д-р Стефан Филев. Срещу бившия директор д-р Людмил Гецов в Търново вървяха разследвания за нарушения по обществени поръчки за скъпа медицинска апаратура в Търново...\" - в. \"24 часа\".\"Окръжна прокуратура - Ловеч, с постановление от 16 март 2018 г. на наблюдаващ прокурор, е задържала за срок от 72 часа и е привлякла като обвиняем Антонио Маринов, директор на РЗОК-Ловеч за длъжностно престъпление. За това, че в нарушение на служебните си задължения като длъжностно лице, заемащо отговорно служебно задължение и в нарушение на норми от ЗЗО,ЗЛЗ,ЗБНЗОК и НРДМД 2017г. е сключил през 2017г. два договора с \"МБАЛ Кардиолайф\" ООД -Ловеч - за извършване на болнична помощ по клинични пътеки и за извършване на амбулаторни процедури, с цел да набави за другиго - \"МБАЛ Кардиолайф\"ООД облага, като от деянието са настъпили значителни вредни последици за бюджета на НОЗК за 2017 г. в размер на 979 925 лв.\" - в. \"Стандарт\".Посещението на Катрин де Бол - бъдещата директорка на Европол, у нас също е във фокуса на всекидневниците.\"Борбата с тероризма, с трафика на хора, със злоупотребата с платежни инструменти, компютърните престъпления бяха сред темите, които обсъди министър-председателят Бойко Борисов с генералния комисар на Федералната полиция на Белгия Катрин де Бол. От 1 май тя ще оглави европейската служба за борба с престъпността Европол, съобщиха от пресслужбата на кабинета. Бойко Борисов и Катрин де Бол оцениха високо успешните съвместни операции на българските и белгийските полицейски служби по линия на противодействие на тероризма. \"Вярвам, че доброто сътрудничество между службите на двете държави ще продължи и след като Вие поемете ръководния пост на Европол\", каза българският премиер. Той посочи, че България и Белгия работят активно и по въпросите, свързани с трафика на хора, фалшиви документи, опазване на обществения ред, детска престъпност, странстващи престъпни групи и др. Българският премиер увери своя гост, че България ще продължи да укрепва сътрудничеството си с Европол. \"Службата винаги е бил надежден партньор на страната ни в борбата с миграционния натиск, с контрабандата на цигари, при злоупотребата с разплащателни средства\", подчерта министър-председателят.\" - в. \"Стандарт\".\"Главният прокурор Сотир Цацаров проведе работна среща с Катрин де Бол, генерален комисар на Федералната полиция на Кралство Белгия. Това съобщиха от прокуратурата, цитирани от БТА. От 1 май тази година Катрин де Бол встъпва в длъжност като нов изпълнителен директор на Европол. На срещата е било подчертано доброто сътрудничество между българската прокуратура и европейската служба за борба с престъпността. Особен акцент на разговора са били противодействието на тероризма, организираната престъпност и трафика на хора. Обсъдена е и организацията на бъдещи обучения на български прокурори и служители на МВР в областта на компютърните престъпления и престъпленията с предмет виртуална валута. В срещата са участвали главният секретар на МВР Младен Маринов и административният ръководител на Специализираната прокуратура Иван Гешев.\" - в. \"24 часа\".Проблемите в енергетиката също са сред актуалните теми.\"Налице са всички предпоставки договорите на двете притежавани от американски компании централи в Марица - изток - ТЕЦ \"Ей И Ес Гълъбово\" и \"Контур Глобал -Марица изток 3\" да бъдат прекратени до две седмици. Това са научили представители на работодателските организации на среща днес при премиера Бойко Борисов, съобщиха от пресслужбата на Българската стопанска камара. Срещата е трета в рамките на два месеца след като бизнес съюзите обявиха готовност за протести, ако проблемите в енергетиката не бъдат решени. По-късно министърът на енергетиката Теменужка Петкова обяви пред журналисти, че прекратяването на договорите с американските централи е процедура, която няма как да приключи в рамките на няколко седмици. Преговорите с двете американски централи за прекратяването на дългосрочните им договори за изкупуване на електроенергията на преференциални цени се водят заради това, че в този си вид те нарушават европейската забрана за държавна помощ. Преди месец председателят на парламентарната комисия по енергетика Делян Добрев беше коментирал схемата, която би могла да даде решение - първо да се изчисли каква част от инвестициите в двете централи вече се е изплатила, а за остатъка да се търси модел за компенсация. На днешната среща с бизнес съюзите представители на държавата са ги успокоили и че няма ма допуснат \"далавера в енергетиката\" чрез игри със студения резерв и нови мощности с \"преференциални цени\". Потвърдено е неувеличаване на средногодишната стойност на студения резерв от 500 МВт. Поет е ангажимент в подготвяния в момента пакет от законови промени в сферата на енергетиката да се добавят и такива, които да не позволят блокиране на либерализацията на пазара, появата на нов тип производители на енергия с \"преференциални цени\"\" и участието им в регулирания пазар с такива \"преференциални цени\"\", което би било неправомерна държавна помощ, се казва в съобщението от срещата, изготвено от Българската стопанска камара, която е ротационен председател на бизнес съюзите...\" - в. \"Дневник\".\"Парламентарната комисия, която ще изяснява обстоятелствата около сделката с покупката на ЧЕЗ, е създадена за да отвлича вниманието. Това заяви в предаването депутатът от ДПС Рамадан Аталай, който е и член на тази комисия, по БТВ. Той каза, че не очаква нещо особено да излезе от комисията. \"Сделката е приключила в първата си фаза. Те имат окончателен договор. Фирмата е платила съответните средства в рамките на 5 млн. и е поела определени ангажименти. Тези хора, когато са поемали тези ангажименти, са знаели, че ще влязат в домовете на 3 млн. души\". ДПС бяхме изненадани от представянето по този начин на темата, с която ще се занимава комисията, коментира той: \"Първоначално идеята на БСП беше да проследим и да проучим планираната продажба на ЧЕЗ и се изненадах как ще следим сделка, която е на ЧЕЗ, и се развива в Чехия ние ще проследим как чехите са я планирали. Както винаги, ГЕРБ се опитват да променят същината на проблема и вкараха още едно изречение и сега стана една мега комисия и ще разгледаме обстоятелствата около приватизацията и планираната продажба на ЧЕЗ в рамките на един месец, неща, които са се случили от 2002 г. до 2017 г.\" Не е работа на политиците и на министър-председателя да се намесват във вътрешните работи на частните дружества, защото по този начин, заплашвайки ги, когато те чувстват несигурност в тази държава - големите инвеститори напускат, заяви депутатът. ЧЕЗ си заминават, има и много други фирми, няма сигурност, няма стабилност. Докато няма сигурност в инвеститорите - няма кой да дойде да инвестира в тази държавата, допълни Рамадан Аталай. По думите му, намесата на институциите с цел да бъдат пречка на развитието на икономиката ни гони инвеститорите от тук...\" - в. \"Труд\".Всекидневниците проследяват и коалиционните раздори от последните дни.\"И Крим раздели Симеонов от Сидеров След размяната на ултиматуми за руския патриарх Кирил лидерите на НФСБ и \"Атака\" Валери Симеонов и Волен Сидеров се разминаха и в оценките си за анексирането на Крим от Русия. \"Няма как да приемем такава намеса, една такава агресивна акция, при която се отнема територия от друга държава\", заяви Симеонов с уговорката, че говори като политик, а не като вицепремиер, по време на дискусия, посветена на окупацията на Крим. Той подкрепи санкциите срещу Москва. \"Може да му помогнем на Валери да прочете по-внимателно и по-обективно събитията там. Може някой да му внушава и неверни факти за случая с Крим\", отговори Сидеров, който беше наблюдател по време на референдума в бившата украинска територия. За разлика от партньорите си в \"Обединените патриоти\" вицепремиерът Валери Симеонов усили критичния си тон към Русия. Той не само охули изказването на московския патриарх Кирил при срещата му с президента Радев, наричайки го \"цигарен патриарх\" и второразрядно ченге от КГБ, но осъди и действията на Русия в Украйна. Лидерът на НФСБ ги определи като \"акт на агресия\" и \"нарушаване на международни норми и право\". По думите му демократичните държави трябва да са единни, а не да се водят от собствените си икономически двустранни отношения с Русия в конкретния случай. От своя страна Волен Сидеров изрази готовност да изнесе \"историческа лекция\" на колегата си Симеонов за това \"как там нашите българи гласуваха \"за\" референдума, защото се чувстваха застрашени от правителството в Киев. Той обаче увери, че трите партии в коалиция \"Обединени патриоти\" имат различия по определени въпроси, но \"по основното - преди всичко българския национален интерес, сме на едно мнение\".\" - в. \"Сега\".\"Партията \"Глас народен\" напуска Реформаторския блок. Това се разбира от нейна позиция, публикувана във фейсбук профила ѝ. Партията продължава самостоятелно, като остава отворена към всички десни партии, организации и граждани за диалог, общи политики и инициативи, се допълва в позицията. Припомня се, че \"Глас народен\" е подписала споразумение с блока през февруари 2017 г. с идеята, че единственият път за запазване на дясното е обединение. На последните парламентарни избори обаче блокът се разцепил на три, с което оставил без представителство 300 хил. души. А от това спечелили основно ГЕРБ, БСП, ДПС и др. През последните месеци партията инициирала дебати и срещи с цел обединение, но традиционната десница продължавала с разпада си. Замразяването на членството на \"Движение България на гражданите\" е ясен знак за непреодолими различия и \"Глас народен\" не вижда смисъл да продължи да легитимира политическия разпад на дясното, се посочва още в позицията. При това положение в рамките на Реформаторския блок остават СДС и БНД след като през ноември миналата година БЗНС също напусна формацията.\" - в. \"Дневник\".\"ДБГ напуска реформаторите, но партията не била желана и от другия център - около \"Да, България\" Някои патриоти пък поддържат топла връзка със СДС Невероятни движения в различни посоки са тръгнали от Реформаторския блок, който тези дни бе напуснат от партията на Меглена Кунева \"Движение България на гражданите\" (ДБГ), разказаха пред \"24 часа\" отвътре. Ексдепутатът от ДБГ Антони Тренчев, когото медии определиха като \"Ален Делон на българския парламент\", е сред тези, които си тръгнаха от партията преди почти година - още, докато лидер в оставка бе Кунева. След това, през септември 2017 г. ДБГ оглави друг млад бивш народен представител - Димитър Делчев. Междувременно Кунева, която след парламентарните избори през март м.г. подаде оставка като лидер на ДБГ, замина на работа в Брюксел. През последните месеци Тренчев и хора около него започнали да се срещат с президента Румен Радев. Държавният глава периодично е подозиран, че подготвя свой политически проект. Такива съмнения изрази в четвъртък и зам.-председателят на ГЕРБ и лидер на парламентарната група на партията Цветан Цветанов. Логично е президентът да привлече десни хора в евентуален политически проект - така ще се еманципира от лидера на БСП Корнелия Нинова и ще събере привърженици от целия политически спектър. При всеки повод Радев напомня, че той не е избран само с гласовете на левицата, напомнят анализатори. Срещите на Тренчев с държавния глава обаче засега са концептуални и до организационни въпроси до момента не се е стигало, твърдят запознати. Имало смисъл с партийно строителство около рейтинга на държавния глава да се започне само при задаващи се предсрочни избори. ДБГ пък замрази членството си в РБ през уикенда - засега за месец, но очевидно след това и завинаги, тъй като ултиматумът, който постави - блокът да поиска оставката на правителството, е очевидно неизпълним. Нито говорителят на реформаторите Петър Москов, нито синият лидер Божидар Лукарски дава знаци на курс срещу Бойко Борисов. В блока засега остават СДС, БНД на Борислав Великов и \"Обединени земеделци\" на Петя Ставрева. Последно оттам излезе вчера с \"кърваво писмо\" на фейсбук страницата си партията \"Глас народен\" на столичния общински съветник Светльо Витков. Втвърдявайки се срещу правителството, от ДБГ се надявали да бъдат приобщени към другата бъдеща дясна коалиция - около \"Да, България\", която набирала скорост. В партията на Христо Иванов обаче не искали и да чуят за сближаване с формацията, създадена от Кунева...\" - в. \"24 часа\".", "date": "2018.03.17", "title": "Прокуратурата разследва 7 болници, сговор на Радев с хора от ДБГ довел до новото разцепление в РБ, развалят договорите с „Мариците“…"}
{"url": "https://news.bg/bulgaria/boing-737-katsna-avariyno-na-letishte-sofiya-zaradi-piyanski-skandal.html", "text": "Боинг 737 на турската авиокомпания \"Корендон Еърлайнс\" се е приземил аварийно в София след като пиян пътник е нападнал стюардеса на борда, съобщи в. \"24 часа\".Според първоначалната информация мъжът, предизвикал извънредното кацане, е бил под въздействието на алкохол и е искал от стюардесата още пиене.Телевизионният канал TVN24 е получил от зрител видеокадри от инцидента, който е станал в четвъртък следобед.Самолетът, който е изпълнявал чартърен полет CXI496, е излетял от полския град Вроцлав в 16:15 ч. местно време. Събрал е допълнително пътници в Познан и е трябвало да отпътува за летището в Хургада.Първоначално не е имало проблеми. Когато самолетът наближил Балканите, на борда е избухнал пиянски скандал.\"Не видях момента на нападението, но от думите на други пътници и екипажа стана ясно, че е била нападната стюардеса\", разказва пасажер от полет 496.Повод за нападението бил отказът на стюардесата даде още алкохол на мъжа.За ситуация като тази има подробно описани процедури и пилотът в съотвествие с тях е предприел извънредно кацане на летището в София. На борда на самолета са се качили я представители на българската гранична полиция - според записа най-малко трима униформени служители, които са извели скандалджията.Към 21 часа самолетът е излетял за крайната си дестинация Хургада. От консулския отдел на посолството на Полша в София са потвърдили за инцидента и за свалянето на пътника в София.Стюардесата, която не е знаела полски, обявила, че не се чувства в безопасност. Първо помолила някой да преведе на пътника, че ако продължи да се държи така, това ще доведе до принудително кацане. Той обаче не престанал. Когато се намесили няколко мъже и го \"успокоили\", а капитанът обявил, че е взел решение за извънредно кацане, внезапно изтрезнял и започнал да се извинява, разказа полският публицист Бартломей Скшински, който се е намирал на борда на самолета.", "date": "2018.03.17", "title": "Боинг 737 кацна аварийно на летище София заради пиянски скандал"}
{"url": "https://news.bg/world/v-slovakiya-desetki-hilyadi-protestiraha-sreshtu-pravitelstvoto.html", "text": "Около 65 хиляди души се събраха на протест срещу словашкото правителство в Братислава, предаде Би Би Си. Демонстрациите продължават вече трета поредна седмица.Вълната на недоволство, предизвикана от убийството на журналиста Ян Куцияк и годеницата му Мартина Кушнирова принуди премиера Роберт Фицо да обяви вчера, че подава оставка.Според протестиращите обаче Фицо продължава да упражнява влияние. Те настояват за предсрочни избори в страната.Премиерът в оставка заяви, че коалиционното правителство може да управлява до края на пълния си мандат, който приключва през 2020 г.Убитият Ян Куцияк разследваше данни за политическа корупция, свързана с италианската мафия.Неговото незавършено разследване беше публикувано след смъртта му в края на февруари. То предизвика гнева на гражданите срещу правителството, което според повечето хора не се справя с корупцията.В петъчния ден се проведоха протести в 35 словашки града.", "date": "2018.03.17", "title": "В Словакия десетки хиляди протестираха срещу правителството"}
{"url": "https://news.bg/world/turskata-armiya-bombardira-bolnitsa-v-afrin.html", "text": "Най-малко 16 души са загинали, а десетки други са ранени при въздушна атака на турската армия срещу сирийския Африн, предаде dpa.Съобщава се, че бомбите са поразили и болница.\"Болницата е беше изложена на непосредствени удари. Бомбардировките завариха пациентите буквално на болничните легла\", разказва директорът на здравното заведение.Според информация на Сирийската обсерватория за човешките права SOHR, сред загиналите има две бременни жени.От бомбардировките в Африн и предградията са загинали общо 43-ма души, обобщава dpa.Африн е обкръжен от турската армия от 13 март. От 20 януари Турция започна операцията \"Маслинова клонка\" срещу кюрдските сили за самоотбрана YPG. Анкара ги смята за клон на Кюрдската работническа партия, която турската страна смята за терористична организация.", "date": "2018.03.17", "title": " Турската армия бомбардира болница в Африн"}
{"url": "https://news.bg/int-politics/seshans-uvolni-makkeyb-dva-dni-predi-pensioniraneto-mu.html", "text": "Американският правосъден министър и главен прокурор Джеф Сешънс уволни бившия заместник-директор на ФБР Андрю Маккейб, два дни преди той да излезе в пенсия, предаде CNN.В неделя, 18 март, той навършва 50 години и ако не беше уволнен би получил право на заплащане за ранно пенсиониране, което сега е под въпрос.Андрю Маккейб коментира, че уволнението му е част от войната на администрацията на Тръмп срещу ФБР.\"Нарочиха ме и се отнесоха така с мен заради моята роля, моите действия и събитията, на които станах свидетел след уволнението на Джеймс Коми\", заяви Маккейб, който посвети на ФБР над 20 години.Той наруши мълчанието си след повече от година обвинения, разследвания и подигравателни постинги в Тwitter от страна на Доналд Тръмп. Срещу него бяха отправяни упреци, че е наредил да се даде информация на репортер за текущо разследване и че се е опитвал да подвежда разследващите.Маккейб обяви, че никога, по никакъв начин не е саботирал разследване.Той допълни, че е бил обект на поредица от атаки, целящи да унищожат репутацията му, включително от страна на Тръмп.", "date": "2018.03.17", "title": "Сешънс уволни Маккейб два дни преди пенсионирането му"}
{"url": "https://news.bg/world/moskva-sasht-velikobritaniya-i-frantsiya-sa-pryako-zameseni-vav-voynata-v-siriya.html", "text": "Руският външен министър Сергей Лавров осъди незаконното присъствие на водените от САЩ коалиционни войски в Сирия, отбелязвайки, че дислоцирането на западни войски на територията представлява \"пряка намеса във войната\", съобщават руски медии.\"\", каза Лавров в интервю за държавната медия на Казахстан.Това е не толкова \"прокси война\", а пряка намеса във войната, подчерта той.Според него американската коалиция е \"нелегитимна\" от гледна точка на международното право и Хартата на ООН.\"Но ние сме реалисти и разбираме, че не можем да се борим с тях. Така че ние координираме действията си най-малко, за да предотвратим нежелани сблъсъци. Нашите военни постоянно са във връзка с американските командири, които водят операцията на сирийска територия\", каза още Лавров.Междувременно \"Ройтерс\" съобщава, че хиляди цивилни бягат от градовете си заради ожесточени сблъсъци на две различни места в Сирия.Най-малко 10 000 души са избягали заради въздушни удари на сирийската армия над Източна Гута до столицата Дамаск.Най-малко 30 цивилни са загинали при въздушни удари в анклава Източна Гута, заявиха от Сирийския център за наблюдение на човешките права.В северния регион Африн повече от 150 000 души са избягали през последните дни заради офанзивата на турската армия срещу сирийските кюрди.", "date": "2018.03.17", "title": "Москва: САЩ, Великобритания и Франция са пряко замесени във войната в Сирия"}
{"url": "https://news.bg/world/vlastite-vav-florida-bili-predupredeni-za-puknatini-po-ruhnaliya-most-2-dni-po-rano.html", "text": "Властите в американския щат Флорида са получили съобщение за пукнатини по рухналия мост два дни преди да се срути, съобщава БиБиСи.Инженер, работил по изграждането на пешеходния мост в Маями, предупредил за пукнатини два дни преди инцидента, при който загинаха най-малко 6 души.Дени Пейт, водещият инженер от компанията FIGG, оставил гласово съобщение на транспортното ведомство в щата във вторник.Той предупредил за \"пукнатини\", но в същото време уверил, че няма причина за тревога \"от гледна точка на безопасността\".Служителите в департамента не са чули съобщението преди падането на моста.", "date": "2018.03.17", "title": "Властите във Флорида били предупредени за пукнатини по рухналия мост 2 дни по-рано"}
{"url": "https://news.bg/comments/putin-prosto-iska-da-otkrie-svetovnoto-po-futbol.html", "text": "36-годишният Михаил Зигар е един от най-добре информираните руски журналисти. Той е посветил последните няколко години на събиране на признанията на десетки приближени на Владимир Путин - бизнесмени, възпитаници на КГБ, стари приятели от Санкт Петербург и членове на президентската администрация. В интервю за френското печатно издание Le Point авторът на книгата \"Мъжете на Кремъл\" описва задкулисното положение на властта и сглобява портрета на Владимир Путин, \"станал цар случайно\", който несъмнено ще бъде преизбран за още 6 години на 18 март.Le Point : Путин е на път да започне четвърти президентски мандат. Това същият Путин ли е отпреди  18 години?Михаил Зигар: Путин се промени много през тези години. Когато дойде на власт, той беше може би най-прозападният лидер в руската история. Дори планираше да се присъедини към НАТО, но му дадоха да разбере, че балтийските страни са приоритет и трябва да изчака реда си. Всичко се преобърна вследствие на украинската революция през 2004 г. Той сам се убеди, че Съединените щати дърпат конците и преследват целта си да свалят режима в Русия. И това усещане се засили по време на арабските революции, организирани според него от Запада.Неговото отношение към общественото мнение също се промени. След протестите през зимата на 2011 г. той се отказа да разчита на средната класа. Тя разбра, че подобряването на стандарта й на живот минава единствено през покачващите се цени на петрола. Но за Путин тези нови богаташи се показаха неблагодарни. Оттогава той изгражда идеологията си, обръщайки се към работническата класа. И един от лостовете му е да култивира носталгия по великата империя. Лозунгът на неговата кампания прилича на \"Направи Русия велика отново\" със смесица от ценности, вдъхновени от ортодоксията и сталинизма.Превърна ли се той в големия майстор на световната дипломация?Чуждестранните медии го наричат ​​главен стратег, велик манипулатор. Но това е смешно. Той е преди всичко тактик, който играе в защита и реагира на събитията. Пример за това? Интервенцията в Сирия. Путин винаги е бил незаинтересован по отношение на Близкия изток. В продължение на години той не искаше да помогне на Башар ал-Асад, който го молеше да се ангажира по-активно. Но не щеш ли, ето че избухва украинската криза. Западните санкции падат. На срещата на върха на Г-20 в Австралия Путин вижда като унижение отстраняването си от вечерите и семейната снимка. Затова той търси показност, начин за отклоняване на вниманието на света от конфликта в Донбас. И тук идва идеята: решава да се включи във войната срещу ДАЕШ на страната на сирийските сили. За кратко време се говори само за това. Държавните глави отново започват да споменават името му. Постигнал е целта си. Той налага своя дневен ред и отново намира мястото си на международната сцена.Има ли някакъв начин да се реши конфликтът в източна Украйна?Кaкъв? Кой се интересува днес от Украйна? Никой. И това устройва всички. Включително и украинският президент Петро Порошенко, който се нуждае от този конфликт. Има мълчаливо съгласие между него и Путин да оставят Донбас в състоянието, в което е сега. Реинтегрирането на този регион означава да дадат възможност на жителите му да гласуват. Но в такъв случай Порошенко знае, че ще загуби изборите. Да реинтегрират Донбас е равнозначно на това да изхарчат цяло състояние, за да възстановят една икономика в руини. А Киев не иска това. Тъкмо отбратното, поддържането на идеологията на войната може да консолидира украинското мнение. Парадоксално за Порошенко,но Путин е фактор на стабилността.Как Путин взема решенията си?Отличителна черта на един голям лидер е понякога да бъде непопулярен. Но Путин никога не е действал по този начин. Той иска да бъде сигурен, че всяко негово решение ще удовлетворява населението. И антуражът му го знае. Когато през 2013 г. опозиционерът Алексей Навални беше осъден на пет години затвор, в Москва се проведе голям митинг в негова подкрепа. Властта се изплаши и заместник-началникът на президентската администрация Вячеслав Володин отиде при Путин с идеята да осигури освобождаването му. \"Направи това, което според теб е най-добре\", каза ръководителят на Кремъл. Това е Путин. Той работи чрез намигвания, кимвания. Той изпраща сигнали. В състояние е да каже едно нещо на прокурора, а друго - на Володин. И често позволява на другите да поемат инициативата и да се нагърбят с отговорносттa.Управлението му се основава на система от тежести и противотежести. Неотдавнашното осъждане на бившия министър на икономиката Алексей Улюкаев на 8 години затвор следва същия принцип. От една страна той оставя на сянката си Игор Сечин да организира ареста на министъра. Но от друга поставя същия Сечин в затруднение, като упълномощава съда да го призове четири пъти.Каквo е мястото на премиера Дмитрий Медведев в обкръжението му?В очите на Путин Медведев има едно голямо качество - лоялността му. През 2008 г., когато двамата си размениха постовете и Медведев стана президент, близките до Путин го предупредиха за бъдещо предателство на Медведев. Путин не им повярва. Но доверието му бе разклатено, когато Медведев се отказа от правото си на вето в ООН, за да предотврати намесата на Запада в Либия. Когато пристъпи към следващия мандат, той поиска Медведев да му върне поста. И той се подчини. За Путин този жест е безценен. Медведев би могъл да участва в премахването на наставника си, но не го направи. Наистина, той унищожи политическата си репутация пред онези, които вярваха в него, но укрепи връзката си с Путин. Дори продължава да го защитава, тъй като именно той понася всички удари като министър-председател.Говори се, че Путин няма да изкара пълен четвърти мандат и ще назначи свой наследник в рамките на две или три години. Какво мислите?Това е спекулация, която се появява често. Едно нещо е сигурно, беше почти невъобразимо Путин да не се кандидатира. Дори само поради една причина, която се подценява - той иска да бъде президентът, който ще открие Световното първенство по футбол.Можем ли да си представим, че бившият министър на финансите Алексей Кудрин, либерал, близък до Путин, може да стане следващият премиер?Името му се спряга. Ако се ангажира с реални икономически реформи, това вероятно е правилният избор. Но се съмнявам, защото човекът има характер. А Путин се нуждае от слаб премиер.", "date": "2018.03.17", "title": "Путин просто иска да открие Световното по футбол"}
{"url": "https://news.bg/world/merkel-targovskiyat-izlishak-se-sviva.html", "text": "Германският канцлер Ангела Меркел заяви, че търговският излишък се свива заради увеличеното вътрешно потребление, което е тенденция, която правителството ще се опита да запази и за в бъдеще.В ежеседмичното си видеообръщение Меркел коментира притесненията на президента на САЩ Доналд Тръмп относно \"нелоялния\" търговски дисбаланс, който го принуди да обяви мита върху вноса на стомана и алуминий.Меркел поясни, че има фактори, които Берлин не може да контролира, такива като валутния курс и цените на петрола. Тя добави, че търговският излишък показва, че германските продукти \"се търсят и ние естествено искаме това да се запази и за в бъдеще\".Германският икономически министър Петер Алтмайер ще пътува до САЩ в неделя, за да преговаря с Вашингтон Берлин да бъде изключен от новите мита, макар че канцлерът предупреди за реципрочни мерки, ако \"едностранните действия\" на САЩ не бъдат избегнати.", "date": "2018.03.17", "title": "Меркел: Търговският излишък се свива"}
{"url": "https://news.bg/crime/registar-na-pedofilite-iska-yavor-kolev-ot-gdbop.html", "text": "Законодателни промени за регистър на педофилите иска началникът на \"Компютърни престъпления\" към ГДБОП Явор Колев, съобщи bTV. По думите му стана ясно, че положението в момента е такова, че педофилите излежават конкретна присъда лишаване от свобода и след като я излежат - органите на реда не знаят къде работят и какво правят.Практиката в други държави била тези хора да бъдат следени, изрично вписано е къде работят, за да не може да продължават да експлоатират сексуално деца.Около 200 сайта за запознанства имало преди, където където педофилите са \"върлували\", докато сега техните основни канали са Facebook, Youtube, Snapchat, Viber, jivotnoto.com и пр., обясни комисар Колев.\"Педофилът е един от нас, хора като вас, имат добро образование, добър начин на живот и обикновено се стремят да работят професия, която е свързана с деца\", заяви Явор Колев. По негово мнение педофилите не са само т. нар. \"просто гледащи\", а и производители на порнографско съдържание с деца, онлайн груминг и сексторшън.Родителите трябва да вземат активна роля в процеса на дигитално ограмотяване, категоричен е той. Колев информира, че тази седмица са хванати двама педофили от Дупница. Той обясни, че децата между 8 и 14 години са най-застрашената група потребители в Интернет.Колев обясни, че единият от педофилите с фалшив профил във социалната мрежа Фейсбук е подмамил 13 момичета на възраст между 11 и 13 години, с някои от тях било злоупотребявано сексуално.\"Фактът, че родителят е в съседната стая, а детето е на компютъра, не означава, че то е защитено\", обясни Колев. Само 52% от родителите знаят, че децата им са получавали съобщения от хора, които са искали да ги експлоатират сексуално.", "date": "2018.03.17", "title": "Регистър на педофилите иска Явор Колев от ГДБОП"}
{"url": "https://news.bg/world/mnogohilyadni-protesti-za-po-visoki-pensii-v-ispaniya.html", "text": "Многохилядни протести се проведоха в Барселона и стотици други испански градове днес, предаде \"Евронюз\". Участниците настояха за достойни пенсии, съобразени с инфлацията, докато властите се оправдават с изискванията на Брюксел за дефицита и налагането на икономии. За 2017 година те получиха 0,25% увеличение на пенсиите, което считат за обидно. Това е пореден протест с подобни искания за последните седмици в страната и тоа засилва натиска над правителството на премиера Мариано Рахой. За пенсии се отделят 139 млрд. евро или 29% от бюджета всяка година. Експертите изразиха притесненията си за бъдещето на пенсионната система при застаряващото население и намаляването на работещите в Кралството. ", "date": "2018.03.17", "title": "Многохилядни протести за по-високи пенсии в Испания "}
{"url": "https://news.bg/world/albaniya-arestuva-39-dushi-za-trafik-na-hora-izdirva-i-balgari.html", "text": "Албанската полиция арестува 39 души за трафик на хора, предаде АП. Издирват се още 12 души. Сред тях има и поне двама българи. Те са транспортирали нелегално хиляди албанци във Великобритания, Канада и САЩ. Получавали са между 9 000 и 30 000 долара за услугите си. Ударът на властите е в резултат на продължително разследване срещу престъпни клетки в десетки държави. При арестите са били иззети документи, техника, коли и оръжие. Борбата с организираната престъпност и нелегалния трафик на хора е сред големите предизвикателства на страната, член на НАТО от 2009 година. Тя се стреми и към приемане в Европейския съюз. ", "date": "2018.03.17", "title": "Албания арестува 39 души за трафик на хора, издирва и българи "}
{"url": "https://news.bg/world/tramp-skochi-na-klintan-i-komi-sled-uvolnenieto-na-makeyb.html", "text": "Очаквано, американският президент Доналд Тръмп не остави без коментар и уволнението на бившия заместник-директор на ФБР Андрю Маккейб. Припомняме, че по-рано стана ясно, че последният е освободен от правосъдния министър Джеф Сешънс два дни преди 50-годишнината си и правото му на ранно пенсиониране е под въпрос. Тръмп използва познатия начин, за да изрази позицията си по въпроса - чрез коментар в профила си в \"Туитър\". В него той намеси стария си враг Хилъри Клинтън и уволнения от него директор на ФБР Джеймс Коми. По-рано в друго съобщение той вече приветства уволнението на Маккейб като \"велик ден за служителите на ФБР\". След това отново го атакува.Колко хиляди долара е получила съпругата му по време на неуспешно кандидатиране за Сената на Вирджиния от екипа на тогавашния губернатор на щата Тери Макалиф, близък съюзник на Хилъри Клинтън, пита в съобщението си Тръмп., пита държавният глава. Той завършва с твърдението, че Джеймс Коми е знаел за всичко това. Андрю Маккейб коментира, че уволнението му е част от войната на администрацията на Тръмп срещу ФБР.\"Нарочиха ме и се отнесоха така с мен заради моята роля, моите действия исъбитията, на които станах свидетел след уволнението на Джеймс Коми\", заяви Маккейб, който посвети на ФБР над 20 години и сам подаде оставка, така че уволнението му е формално.", "date": "2018.03.17", "title": "Тръмп \"скочи\" на Клинтън и Коми след уволнението на Макейб "}
{"url": "https://news.bg/world/rusiya-izbira-prezident-1.html", "text": "Президентските избори в Русия вече започнаха, съобщиха световните информационни агенции. Стартът бе даден в 23 часа московско време, въпреки че официално Денят за размисъл още не е приключил. Припомня се, че Русия има 11 часови зони. Първи отвориха секциите в Далечния Изток - Чукотка и Камчатка. Стана ясно, че до 12 часа в някои села в Чукотка е била отбелязана 100%-ва активност. Последни ще гласуват избирателите в Калининградска област, като изборите ще приключат в 21 часа московско време. Изборният ден започва в 8 часа и ще приключи в 20 часа (местно време за всяка област).Разкрити са 97 000 секции, като 400 от тях са в чужбина. Избирателите са 109 млн. души. Хиляди наблюдатели следят хода на изборите. Кандидатите са осем, като най-големи шансове за победа има настоящият президент Владимир Путин. Той ще се бори за четвърти мандат. Според проучванията, той ще спечели вота с голяма преднина. Социологическите проучвания му дават около 70% подкрепа. Сред неговите опоненти са Владимир Жириновски, милионерът комунист Павел Грудинин и бившата телевизионна водеща Ксения Собчак, но никой от тях не набира повече от 8 процента в социологическите проучвания.На Навални, най-сериозния критик на Путин, му беше забранено да участва в изборите, защото има присъда по криминални обвинения, която поддръжниците му заклеймиха като политически мотивирана.След победата могат да се появят спекулации дали той планира още един мандат през 2024 г.Президентската администрация очаква и висока избирателна активност. За първи път се очаква да влязат в сила и нови правила за уседналост на избирателите. Припомняме, че вотът преминава на фона на обтегнатите отношения между Русия и Великобритания след отравянето на двойния агент Сергей Скрипал и дъщеря му. Страните изгониха дипломати и планират още мерки. ", "date": "2018.03.17", "title": "Русия избира президент"}
