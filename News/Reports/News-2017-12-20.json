{"url": "https://news.bg/crime/bombena-zaplaha-evakuira-letishte-varna.html", "text": "Бомбена заплаха е наложила евакуацията на летище \"Варна\" тази вечер. Това са потвърждават в съобщението си от летището. По случая има задържан, съобщиха от bTV. Сигналът е подаден около 20:30 часа. Проверката е продължила около 2 часа. Не е било открито взривно устройство.Летището оперира при повишени мерки за сигурност.", "date": "2017.12.20", "title": "Бомбена заплаха евакуира летище \"Варна\""}
{"url": "https://news.bg/health/hronichno-bolnite-mogat-da-si-vzemat-lekarstvata-po-rano-ot-30-dnevniya-srok.html", "text": "Заради празниците отпускат лекарствата на хронично болните по-рано от 30-дневния срок, съобщиха от Здравната каса. Заради предстоящите неработни дни, общопрактикуващите лекари или специалистите по съответния профил на заболяване биха могли да предпишат, а аптеката да отпусне, лекарствените продукти, полагащи се на здравноосигурените лица, по-рано от регламентирания 30-дневен срок.Следващото предписание трябва да е на датата, до която са достатъчни получените лекарства, след последните две отпускания от аптеката.Срокът, за който са достатъчни отпуснатите по предходното предписание количества и тези по извънредното предписание, се отразява в амбулаторния лист на пaциента. В него и в новата рецептурна бланка се записва конкретната дата за следващото предписване на лекарства.", "date": "2017.12.20", "title": "Хронично болните могат да си вземат лекарствата по-рано от 30-дневния срок"}
{"url": "https://news.bg/world/sasht-vklyuchiha-kadirov-v-spisaka-magnitski.html", "text": "САЩ наложиха санкции на петима руснаци, включително на чеченския лидер Рамзан Кадиров за нарушаване на човешките права и корупция, съобщават Ройтерс, АФП и руски медии.Те са санкционирани според американски закон, известен като \"Магнитски\". В списъка \"Магнитски\" са прибавени също Аюб Катаев, Юлия Майорова, Андрей Павлов и Алексей Шешеня.Списъкът \"Магнитски\" е наречен така в памет на руски адвокат, загинал в московски арест. Той беше гласуван от американския Конгрес през 2012 г., а впоследствие беше допълван. В отговор Москва забрани на американци да осиновяват руски деца. Сергей Магнитски бе вкаран в ареста, след като помогнал за разкриването на схема за данъчни измами в размер на 230 милиона долара. Той е осъден посмъртно от руски съд.", "date": "2017.12.20", "title": "САЩ включиха Кадиров в списъка „Магнитски”"}
{"url": "https://news.bg/finance/obshtina-blagoevgrad-shte-izhvarlya-bokluka-v-sasedni-depa.html", "text": "Петте общини в област Благоевград, за които Регионалната инспекция по околната среда и водите е наредила да бъдат затворени депата за отпадъци, ще могат да депонират битовите си отпадъци в съседни регионални депа.На заседание на Министерския съвет по-рано днес управляващите взеха решение битовите отпадъци от регионите Дупница, Благоевград и Бяла да се депонират в съседни регионални системи. Разрешението за депонирането на боклука ще важи до изграждането на новите регионални депа в съответните региони. Това решение ще се прилага само в случай, че общините не са намерили други решения за законосъобразно третиране на отпадъците.Решението е в съответствие със Закона за управление на отпадъците и допуска използването на до 10% от оставащия капацитет на регионалното депо, който е в експлоатация, или проектния капацитет на друг вид регионално съоръжение за третиране на битовите отпадъци за нуждите на други региони, когато е налице обоснована и неотложна необходимост, свързана с изпълнението на Националния план за управление на отпадъците.Използването на депата, на които се разрешава депониране за нуждите на други региони, са изградени над 50 на сто със средства, осигурени от държавния бюджет или от друго национално или международно финансиране.Приемането на решението е продиктувано от опасността от второ осъдително съдебно решение на Съда на Европейския съюз относно депонирането на отпадъци, с което ще бъде наложена имуществена санкция на България.Припомняме, вчера стана ясно, че община Благоевград е пред фалит заради проблем с боклука. След като екоинспекцията в града нареди да се затворят депата в пет общини (Благоевград, Симитли, Рила, Кочериново и Бобошево) и след като новото регионално депо за отпадъци все още не е готово, стана ясно, че общината е пред сериозен проблем. Стана ясно още, че общините са подписали договор за превозването на боклука до депо в Разлог, но се оказа, че депото там има крайно недостатъчен капацитет, за да побере боклука, поради което някои кметове определиха този договор като фиктивен.Кметът на Благоевград Атанас Камбитов посочи, че нерешен остава и въпросът за финансовия разход по транспортиране на отпадъците и таксите, които общините трябва да заплащат. Според Камбитов този разход трябва да се поеме от държавата, защото в противен случаи общините ще фалират.Днешното решение на МС на практика позволява битовите отпадъци от община Благоевград да се депонират в съседни регионални системи. Не става ясно обаче как ще се поемат разходите по транспортиране на отпадъците и таксите, които общините трябва да заплащат, което е и същинският проблем по думите на кмета на общината.До края на работния ден от община Благоевград все още не са отговорили на въпроса на news.bg, а именно дали е намерено решение на проблема за финансовия разход по транспортиране на отпадъците и таксите, които общините трябва да заплащат. ", "date": "2017.12.20", "title": "Oбщина Благоевград ще изхвърля боклука в съседни депа"}
{"url": "https://news.bg/regions/smetkite-na-obshtina-kyustendil-sa-zaporirani.html", "text": "Запорирани са сметките на община Кюстендил. Причината, според кмета Петър Паунов, е дело за неизплатени около половин милион лева на фирма, извършила възстановителни работи след наводнение от 2009 г.Това е абсолютен прецедент, каза Паунов. Държавата вече е сезирана, колегите от Министерския съвет също са уведомени, министърът на правосъдието, Висшият съдебен съвет. Очакваме подкрепа от държавата по най-бързия начин, посочи Паунов.", "date": "2017.12.20", "title": "Сметките на община Кюстендил са запорирани"}
{"url": "https://news.bg/tourism/turistite-na-faliraliya-sofiya-tur-i-holidey-shte-poluchat-obezshteteniya.html", "text": "Туристите на \"София тур и Холидей\", които не успяха да реализират почивките си, тъй като туроператорът обяви фалит, ще получат обезщетения. Това стана ясно след срещата на министъра на туризма Николина Ангелкова с изпълнителните директори на двете застрахователни дружества \"Алианц България\" и \"Групама\", с които фирмата е имала договори.Това съобщиха от пресцентъра на министерството на туризма. В уведомлението от \"София тур и Холидей\" няма информация какъв е броят на пострадалите клиенти и какъв е размерът на евентуалните щети, поясни министър Ангелкова. Това може да забави процедурата по изплащане на обезщетенията, която може да стартира, след като се съберат необходимите документи, свързани с броя на потърпевшите. Орлин Пенев, изпълнителен директор на \"Алианц България\" уточни, че все още не се знае какъв е размерът на исковете, за това не може да се каже и дали ще стигнат парите за всички.При нас има подадени малко повече от 80 иска, за които все още не е установено към кой от застрахователите трябва да се насочат, добави още изпълнителният директор на \"Алианц България\".Лимитът на полицата на \"София тур и Холидей\" е 450 хил. лв., а към \"Групама\" е 25 хил. лева. Пенев беше категоричен, че сума от 1 млн. лв., каквато беше обявена от туроператора, не съществува. \"Групама\" също ще изплаща обезщетения, каза изпълнителният директор на компанията Селин Болар.Досега в министерството не са получавани сигнали за нарушения на \"София тур и Холидей\", информира министър Ангелкова. Тя поясни, че с прекратяването на дейността туроператорът не се заличава автоматично от Националния туристически регистър. Това е отделна процедура, която ще стартира и ще отнеме известно време. За улеснение на потребителите в Националния туристически регистър с червено се подчертават тези туроператори, които са заличени.Очаква се до края на седмицата съвместно със застрахователните компании да се установи точният брой на пострадалите от некоректната фирма. Все още обаче не може да се каже в какви срокове потърпевшите ще може да си получат обезщетенията. Министерство на туризма ще сигнализира за случая МВР и прокуратурата, за да може и те да направят необходимите проверки и действия.Проверява се валидността на застраховките на всички туроператори, включени в Националния туристически регистър. Компании, които работят без задължителната полица ще бъдат предложени за заличаване от регистъра.С цел превенция на подобни случаи и засилване на контрола Министерството подчертава необходимостта от създаване на инспекторат, съобщи министър Ангелкова. Тя поясни, че това ще стане с промени в Закона за туризма през следващата година.", "date": "2017.12.20", "title": "Туристите на фалиралия \"София тур и Холидей\" ще получат обезщетения "}
{"url": "https://news.bg/world/5-ot-izpolzvanite-ot-islyamska-darzhava-orazhiya-balgarski.html", "text": "През 2014 г. ДАЕШ (\"Ислямска държава\") завзе части от Ирак и сложи ръце върху огромно количество оръжие от иракската армия. Част от него бе американско, а терористичната групировка често създаваше заглавия с използването на американски M4 и M16 в своите пропагандни видеоматериали, както и ползването на джиповете \"Хамър\" в самоубийствените атаки.Въпреки голямата плячка от западни оръжия след завземането на части от Ирак, около 90% от всички оръжия и муниции са от държави като Китай, Русия или Източна Европа. Поне това показва анализът, направен сред 40 000 оръжия на \"Ислямска държава\", възстановени от Сирия и Ирак, от Conflict Armament Research между 2014 и 2017 г., информира Money.bg.43,5% от всички оръжия са били произведени в Китай, а 9,6% - в Русия. Общият брой на американските е 1,8%.На второ място след Поднебесната империя се нарежда наша съседка - Румъния с 12,1%. Унгарските оръжия имат дял от 7,2%, а българските - 5,3%. Друга наша съседка - Сърбия, ни следва с 4%.", "date": "2017.12.20", "title": "5% от използваните от „Ислямска държава” оръжия – български"}
{"url": "https://news.bg/world/shveytsariya-protiv-natsionalna-zabrana-na-burkite.html", "text": "Швейцарското правителство се обяви против национална забрана на бурките на обществени места, предаде \"Ройтерс\". То счита, че по този въпрос решение трябва да вземе всеки кантон. Властите призоваха избирателите да се противопоставят на кампанията за забрана в цялата страна. Предстои референдум по темата, който трябва да се проведе до 2020 година. Допитването е по инициатива на група, включваща депутати от националистическата Швейцарска народна партия, която инициира и забраната за строителство на минарета.Франция, Австрия и още няколко европейски страни вече забраниха носенето на бурки.", "date": "2017.12.20", "title": "Швейцария против национална забрана на бурките "}
{"url": "https://news.bg/world/palestina-zakleymi-otpravyanite-ot-sasht-zaplahi-kam-stranite-chlenki-na-oon.html", "text": "Външният министър на Палестина Риад ал Малки обвини САЩ в отправяне на \"заплахи\" към страните членки на ООН преди гласуване в Общото събрание, което може да отхвърли решението на Вашингтон за признаване на Йерусалим за столица на Израел, информира АФП.Ал Малки отбеляза, че САЩ \"са направили друга грешка с разпространяването на това прословуто писмо, което заплашва страните и суверенното им решение да избират как да гласуват\".Министърът изрази позицията си на пресконференция с турския си колега в Истанбул.Вашингтон заплаши страните в ООН, че Доналд Тръмп ще наблюдава кой гласува против САЩ.Междувременно саудитският крал Салман увери президента на Палестина Махмуд Абас, че Рияд подкрепя Източен Йерусалим да бъде столица на бъдещата палестинска държава, информира АФП.Монархът подчерта \"легитимните права на палестинския народ за създаването на независима държава със столица Източен Йерусалим\".", "date": "2017.12.20", "title": "Палестина заклейми отправяните от САЩ заплахи към страните членки на ООН"}
{"url": "https://news.bg/regions/politsiya-i-ekolozi-proveryavat-koy-zamarsyava-vazduha-v-sofiya.html", "text": "Съвместни екипи на РИОСВ - София и полицаи от СДВР започват засилен контрол върху горенето на отпадъчни материали, съобщиха от МОСВ.За това се договориха днес на среща министърът на околната среда и водите Нено Димов, кметът на Столичната община Йорданка Фандъкова и главният секретар на МВР Младен Маринов.В екипа има и представители на столичната пожарна, които заедно със Столичния инспекторат имат правомощия да проверяват горенето на открити площи. Целта е да видят кой замърсява въздуха в София.В екоминистерството подготвят стандарти за твърдите горива за битово отопление (въглища и дърва). Целта е от следващия отоплителен сезон горивата, които достигат до крайния потребител, да са с по-ниско съдържание на сяра и пепел.Съвместните проверки със Столичната община ще обхванат сервизите за ремонт на автомобили, за използване на отработени масла за отопление, както и предаването на излезлите от употреба гуми на оторизирани за оползотворяването им фирми.Столичният инспекторат продължава кампанията за събиране на излезли от употреба гуми. До момента са събрани над 2500 гуми и акцията продължава. Столичната община засили и честотата на събиране на едрогабаритни отпадъци от домакинствата. Целта и на двете мерки е да се предотврати нерегламентираното им изгаряне.", "date": "2017.12.20", "title": "Полиция и еколози проверяват кой замърсява въздуха в София"}
{"url": "https://news.bg/bulgaria/predsedatelstvoto-brekzit-i-drugi-vaprosi-obsadiha-zaharieva-i-jepe-tranholm-mikelsen.html", "text": "Заместник министър-председателят по правосъдната реформа и министър на външните работи Екатерина Захариева обсъди днес с генералния секретар на Съвета на ЕС Йепе Транхолм-Микелсен готовността на България да поеме председателството на Съвета на Европейския Съюз, Брекзит и други въпроси.Това съобщиха от пресцентъра на Министерството на външните работи.Работната среща бе част от двудневното посещение на генералния секретар на Съвета на ЕС Микелсен в София, на което той проведе срещи с министър-председателя Бойко Борисов и министрите от кабинета.  каза на своя гост министърът.Тя подчерта, че вече е започнала подготовката и е насрочено извънредно заседание на Съвет общи въпроси (СОВ) по член 50 през месец януари 2018 г., на което ще бъдат приети директивите за преходния период по преговорите за Брекзит.\"\", добави външният ни министър.Това ще бъде една от централните теми, но в същото време е изключително важно по време на заседанията и работните срещи да се отдели не по-малко внимание на европейската перспектива на Западните Балкани, миграцията, многогодишната финансова рамка на Съюза и кохезионната политика.Двамата обсъдиха и други въпроси, свързани с координацията между Генералния секретариат на Съвета и външния ни министър за периода на Българското председателство.Програмата на вицепремиера ще бъде обвързана и с отговорността да замества върховния представител за общата външна политика и политика за сигурност на ЕС Федерика Могерини за периода на Председателството.", "date": "2017.12.20", "title": "Председателството, Брекзит и други въпроси обсъдиха Захариева и Йепе Транхолм-Микелсен"}
{"url": "https://news.bg/world/turtsiya-ne-izklyuchva-voyna-s-gartsiya-za-sporni-ostrovi-v-egeysko-more.html", "text": "Турция ще търси дипломатическо решение, Международния съд или война, за да си върне някои острови в Егейско море.Това обяви турският външен министър Мевлют Чавушоглу пред турския парламент, информира Greek Reporter.Кореспондентът на телевизия Ant1 в Турция съобщи, че е имало сблъсък в турския парламент между управляващата партия и основната опозиция относно казуса за някои гръцки острови в Егейско море. Анкара има претенции към тези острови.По време на обръщението си Чавушоглу подчерта, че Турция има три варианта: да се опита да работи за дипломатическо решение с Гърция, да внесе казуса в Международния съд или да изпрати турската армия на спорните острови.Имайки предвид островите Имия/Кардак, външният министър поясни, че това е национален въпрос и че Партията на справедливостта и развитието не е отговорна за това, което се е случило през 1996 г., защото тогава не са били в правителството. Той заяви, че Имия е \"окупиран\" от гърците.Ще продължим дипломатическите си разговори с Гърция. Ако не се съгласят, парламентът ще реши алтернативите и ние ще ги изпълним. Но това е национална политика. Това не е въпрос, който ще бъде обсъждан в коридорите, каза Чавушоглу.", "date": "2017.12.20", "title": "Турция не изключва война с Гърция за спорни острови в Егейско море"}
{"url": "https://news.bg/world/tramp-zaplashi-da-spre-parite-za-stranite-chlenki-na-oon-zaradi-jerusalim.html", "text": "Президентът на САЩ Доналд Тръмп заплаши да спре финансовата помощ за страните, които подкрепят в ООН проекторезолюцията срещу решението му да признае Йерусалим за столица на Израел, съобщава Ройтерс.\"\", каза Тръмп пред журналисти в Белия дом.193-те страни членки на ООН ще гласуват в Общото събрание на извънредна сесия в четвъртък предложение на арабски държави срещу спорното решение на САЩ за Йерусалим.Тръмп похвали посланика на САЩ в ООН Ники Хейли, която във вторник разпространи писмо, в което пише, че Вашингтон ще си запише имената на държавите, които подкрепят мярката.", "date": "2017.12.20", "title": "Тръмп заплаши да спре парите за страните членки на ООН заради Йерусалим"}
{"url": "https://news.bg/economics/neloyalna-konkurentsiya-e-nay-chestoto-narushenie-ustanoveno-ot-kzk-za-2017.html", "text": "Най-честите нарушения в областта на нелоялната конкуренция, установени през 2017 г., са свързани с недобросъвестно поведение в противоречие с общата забрана за нелоялна конкуренция. Това отчитат от Комисията за защита на конкуренцията в своя годишен отчет за 2017 година. В отделни подраздели от КЗК показват тенденциите за нарушаване правото на конкуренция.Следващите нарушения са имитация и заблуждаваща реклама, информират от КЗК.По отношение на производствата по Закона за обществените поръчки, бяха откроени няколко тенденции. Най-често обжалваният акт на възложител е решението за избор на изпълнител, най-много обжалвания има по открити процедури и публични състезания. Според предмета на обществената поръчка най-голям е броят на жалбите по поръчки за строително монтажни работи (СМР), доставка на хранителни продукти и осъществяване на охрана.При изпълнение на своите правомощия по застъпничеството за конкуренцията Комисията прие становища и направи предложения по два важни законопроекта за изменение и допълнение на Административнопроцесуалния кодекс (АПК) и на Закона за храните.През 2017 г. в Комисията са образувани 12 нови производства по Антитръст и секторни анализи, от които 3 - по решение на КЗК (самосезиране). Други 9 са по искане на лицата, чиито интереси са засегнати или застрашени от нарушение на Закона за защита на конкуренцията (ЗЗК).През същия период Комисията е разгледала 22 антитръстови преписки, от които 13 - образувани по нейна инициатива, и 9 - по искане (в това число 1 върната от Върховния административен съд (ВАС).През 2017 г. Комисията е постановила общо 24 решения по антитръстови производства. С 5 решения КЗК наложи имуществена санкция за извършени нарушения. Наред с решенията за нарушение, Комисията е постановила и 7 решения за поемане на задължения.Шест от решенията, с които са наложени мерки, засягат застрахователния пазар. Те са продължение на секторния анализ, който КЗК извърши с Решение № 143/25.02.2016 година, уточняват от КЗК.След този анализ са образувани девет производства. През 2017 г. КЗК предяви твърдения за извършено нарушение, изразяващо се налагането на забранени вертикални споразумения за определяне на цени на препродажба в посредническите договори със застрахователните брокери.След приключването на тези производства с поемане на задължения от голяма част от застрахователите се очаква подобряване на ценовата конкуренция между брокерите. Дружествата следва да приведат в действие предписаните мерки в рамките на няколко месеца съобразно сроковете, определени в решенията на КЗК.Отделно от горепосочените решения Комисията е наложила санкции за неоказване на съдействие на две дружества. В първия случай са наложени две санкции съответно за неизпълнение на задължение за оказване на съдействие по време на извършване на проверка на място. Във втория случай имуществената санкция е за неизпълнение на задължение за оказване на съдействие във връзка с изпратени писма за събиране на доказателства.За периода 01.01.2017 г. - 19.12.2017 г. в Комисията са образувани общо 38 производства по постъпили уведомления за разрешаване на концентрация между предприятия. През същия период Комисията постанови общо 46 решения по Глава пета от ЗЗК.През 2017г. нотифицираните сделки са разрешени в рамките на извършване на ускорено проучване по реда на чл. 80 и следващи от ЗЗК, като само по едно от тях КЗК постанови решениe за започване на задълбочено проучване на основание чл. 83, ал. 1 от ЗЗК. През същия период КЗК не е наложила мерки, пряко свързани с изпълнението на концентрация между предприятията, необходими за запазване на ефективната конкуренция.Няма образувани производства по инициатива на Комисията на основание.Председателят на КЗК отказа да образува производство по постъпило искане от \"Луврие Инвестмънтс Къмпани 33 С.А.\", Люксембург. Мотивите за отказ бяха, че решението, чиято отмяна се иска, не е влязло в сила, а подателят на искането няма правен интерес. С Определение № 3837 от 29.03.2017 г. ВАС оставя в сила издаденото от председателя на КЗК разпореждане за отказ от образуване на производство.КЗК извърши анализ на информацията, съдържаща се в общо 377 уведомления и мотивирани искания за концентрации между предприятия, изпратени от ЕК (чийто срокове изтичат към 31.12.2017 г.), информират от Комисията.През 2017г., в КЗК са депозирани 1276 жалби по Закона за обществените поръчки (ЗОП), които са с 43 повече в сравнение с 2016г., когато броят на жалбите е достигнал 1233, съответно с 334 повече в сравнение с 2015 г. Или през 2017г. подадените жалби са със 74% повече спрямо тези през 2015г.Образувани са 924 бр. производства, т.е. със 100 повече в сравнение с 2016г., когато броят на производствата е бил 824, съответно с 358 повече спрямо тези, образувани през 2015г. (през 2015г. са 557 бр.).Причина за нарастване броя на подадените жалби, през последните две години, е значително по-ниския размер на таксите (минимален - 850 лв. и максимален -4 500 лв.), спрямо установеният в предходната тарифа и в този смисъл е улеснен достъпът на заинтересованите лица до обжалване.По 409 жалби, депозирани в КЗК, са издадени съответно 409 разпореждания на председателя на КЗК, за отказ от образуване на производство през 2017 година. Този брой приблизително съвпада с общия брой на издадените разпореждания през 2016 година- 401.През 2017 година КЗК е постановила общо 1202 акта (651 решения и 551 определения), с които е приключила образувани пред нея производства по ЗОП или се е произнесла по искане за налагане на временна мярка спиране или искане за допускане на предварително изпълнение. За сравнение, през 2016 год. КЗК е постановила общо 878 актове (490 решения или 388 определения), в производства по ЗОП.За 2017 г. КЗК е постановила 7 решения по ЗОП, с които са наложени имуществени санкции общо в размер на 178 923.27лв. За сравнение, през 2016 г. КЗК е постановила 5 решения по ЗОП, с които са наложени имуществени санкции общо в размер на 110 852.64 лв.Решенията, с които КЗК оставя жалбата без уважение и тези, с които отменя акта или отменя акта и връща преписката за продължаване на процедурата са приблизително равен брой. В процентно отношение отменените/обезсилени/изменени от ВАС актове представляват около 7 % от всички постановени от Комисията за годината решения, определения, разпореждания по реда на ЗОП.През 2017 г. се наблюдава увеличение и на подадените жалби по Закона за концесиите. За 2017г. са депозирани 22 жалби. По 20 жалби са образувани производства, а по 4 жалби е отказано образуването на производство на основание чл.85, ал.6 от ЗК. За сравнение, през 2016 г. в деловодството на КЗК са депозирани 7 жалби, като по тях са образувани 4 производства, а по три от жалбите е отказано образуването на производство на основание чл.85, ал.6 от ЗК.През 2017 г. КЗК е постановила общо 18 акта (10 решения и 8 определения), в производства по ЗК. В сравнение с 2016 г. в които КЗК е постановила 8 акта (4 решения и 4 определения).През 2017 г. Комисията за защита на конкуренцията е постановила общо 11 решения, свързани със застъпничеството за конкуренцията. Пет от тях е образувала производства по собствена инициатива за съответствието с правилата на конкуренцията на действащи нормативни актове, на проекти за тяхното изменение или на нормативни административни актове.През годината Комисията продължи да съдейства за развитието на конкурентната среда в страната като в рамките на своите правомощия по застъпничество за конкуренция прие шест становища по проекти или действащи нормативни и административни актове.В две от решенията на КЗК бяха обсъдени законопроекти за изменение и допълнение на следните значими нормативни актове - Закона за храните и Административнопроцесуалния кодекс (АПК).През 2017г. в Комисията са образувани общо 79 производства с цел да установят наличието или липсата на \"Нелоялна конкуренция\", отчитат от КЗК.", "date": "2017.12.20", "title": "Нелоялна конкуренция е най-честото нарушение, установено от КЗК за 2017"}
{"url": "https://news.bg/world/polskiyat-prezident-podpisa-sadebnata-reforma.html", "text": "Полският президент Анджей Дуда подписа съдебната реформа, заради която Европейската комисия обяви, че ще предприеме действия срещу страната, предаде \"Ройтерс\". Това обяви самият той. \"\", заяви държавният глава в телевизионно обръщение. Според него те ще направят съдебната система по-ефективна. Европейската комисия започна днес безпрецедентен процес по отнемането на правото на глас на Полша в Европейския съюз.Полските власти разкритикуваха това решение. Решението на Европейската комисия да открие наказателна процедура по член 7 от Договора на ЕС срещу Полша е незаслужено и е политически мотивирано. Това обяви по-рано говорителката на управляващата полска партия \"Право и справедливост\".\"Това решение няма никакво основание, според нас то е само и единствено политическо решение\".В момента Полша се разглежда като дезинтегрираща Европейския съюз силаи следователно е важно да се прекрати разрушаването на репутацията на Полша.Това призова председателят на Европейския съвет Доналд Туск, който е бивш премиер на Полша.Туск добави, че не очаква в близко бъдеще да бъдат наложени санкции на Полша.", "date": "2017.12.20", "title": "Полският президент подписа съдебната реформа"}
{"url": "https://news.bg/world/us-kongresat-prie-istoricheskata-danachna-reforma.html", "text": "Републиканците в Конгреса на САЩ окончателно приеха най-мащабната данъчна реформа за последните повече от 30 години. Така проектозаконът отива за подпис на бюрото на президента Доналд Тръмп, съобщава АП.Промените в данъчния кодекс предвиждат намаляване на данъците за корпорациите и най-богатите американци, но милиарди долари ще бъдат прибавени към националния дълг.Пакетът от 1,5 трилиона долара включва по-малки данъчни облекчения за средната класа и семействата с ниски доходи.Днес доминираната от републиканците Камара на представителите гласува за одобрение на комплексното законодателство, след като в полунощ Сенатът прокара проектозакона. Камарата на представителите за втори път гласува законопроекта, след като при първия път имаше точки, които бяха в противоречие с правилата на горната камара.Мерките предвиждат намаляване на корпоративния данък от 35% на 21%, а също така данъчни облекчения за бизнеса, които ще са за постоянно, но данъчните отстъпки за американските граждани и семейства отпадат след 10 г. Стандартните отстъпки, използвани от 2/3 от американците, ще бъдат удвоени до 24 000 долара за брачна двойка.По-рано президентът на САЩ Доналд Тръмп приветства данъчната реформа, отбелязвайки, че е изпълнил предизборното си обещание за отмяна на \"Обамекеър\".По време на среща на кабинета той обяви: \"Обамакеър\" е отменен с този законопроект\".", "date": "2017.12.20", "title": "US Конгресът прие историческата данъчна реформа "}
{"url": "https://news.bg/crime/igra-s-piratki-prati-3-detsa-v-bolnitsa.html", "text": "Три деца бяха приети в болница днес след игра с пиратки в столицата.Инцидентът е станал в района на Южния парк, предаде bTV, като цитира информация на МВР.Двама от ранените са настанени в \"Пирогов\". Едното дете е с наранявания на ръцете, а другото с наранявания на лицето.Те са на около 14-годишна възраст.Третият пострадал е в болница \"Царица Йоана\" (ИСУЛ) с по-леки травми.", "date": "2017.12.20", "title": "Игра с пиратки прати 3 деца в болница"}
{"url": "https://news.bg/video/vasil-vasilev-godinata-na-levski-imashe-mnogo-silen-efekt.html", "text": "\"Неизбежно в сърцата на българите образът на Левски се явява, за да почувстват това упование, тази сила, която е необходима на българите, за да посрещнат предизвикателствата на новото време.\" Това заяви председателят на Изпълнителното бюро на Общобългарски комитет \"Васил Левски\" Васил Василев на днешното честване на Годината на Левски.Днес се проведе заключителното заседание на Националния инициативен комитет за честването на 180-годишнината от рождението на Васил Левски.\"Левски е идеология. Идеология на българския дух\", изтъкна Василев.\"Държавата отпусна значителни средства за реализацията на почти всички инициатива, във връзка с честванията\", обясни той.Василев акцентира, че в рамките на цялата държава са се провели десетки, дори стотици разнообразни инициативи във връзка с честванията. По думите му идеята на Левски продължава да бъде смисъла на това което българите искат.\"Може би заради това Годината на Левски действително имаше много силен ефект\", предположи Василев.Той благодари за подкрепата на институцията на Министерството на културата и обясни, че идеята е припозната от трима министри.Дейността започна, когато Вежди Рашидов беше министър на културата, след това инициативата продължи при мин. Младенов, сега мин. Банов също подкрепя изцяло дейността, обясни Василев.В зала \"Средец\" на Министерство на културата, където се проведе последното заседание е подредена изложба, организирана от проф. Пламен Вълчев.Изложбата показва Левски, рисуван от най-големите български художници, но и неговите завети, неговия живот и описание. Стиховете на Ботев и Вазов също са сред експонатите на изложбата заедно с част от протокола от разпита на Левски пред съда.Васил Василев обяви, че тази изложба ще бъде изпратена във всички български училища в чужбина. Така ще ,може да стигне и до сърцата на тези деца, които живеят в една чужда среда, в която почти нищо не се знае, нито за българската история, нито за Левски, каза Василев.\"Това е начина, по които държава, обществени организации, общини могат да взаимодейства в името на националните цели\", възторжено изтъкна Василев.", "date": "2017.12.20", "title": "Васил Василев: Годината на Левски имаше много силен ефект"}
{"url": "https://news.bg/health/bolnitsite-shte-poluchat-parite-si-za-izvarshena-i-otchetena-deynost-reshi-nzok.html", "text": "На редовното заседание на НЗОК, което се проведе вчера, 19 декември, Надзорният съвет на Националната здравноосигурителна каса е решил да бъдат изплатени средствата за извършена и отчетена дейност за месец ноември на лечебните заведения за болнична медицинска помощ.Средствата ще бъдат преведени до петък, 22 декември. От НЗОК подчертават, че пари ще получат всички болници, в това число и болниците в и .", "date": "2017.12.20", "title": "Болниците ще получат парите си за извършена и отчетена дейност, реши НЗОК"}
{"url": "https://news.bg/health/kabinetat-otpusna-5-mln-lv-za-merki-sreshtu-ptichi-grip.html", "text": "Правителството одобри отпускането на допълнителни 5 млн. лв. по бюджета на Министерството на земеделието, храните и горите за ликвидиране на огнища на болестта \"инфлуенца по птиците\" (птичи грип). Средствата са и за обезщетяване на собствениците на животни, както и за тестове за диагностика на заболяването африканска чума по свинете.200 000 лева от средствата са определени за закупуване на тестове за ранно откриване на вируса на африканска чума по свинете (АЧС). Мярката се предприема във връзка с усложнената епизоотична обстановка по отношение на заболяването по животните на територията на Европа. Предвид бързия и неконтролируем ход на разпространение на АЧС досега, възможността за проникване на вируса на болестта на българска територия е реална.С 4.8 млн. лв. ще се обезпечат мерки за ограничаване и ликвидиране на констатираните нови огнища на болестта \"инфлуенца по птиците\", за повишаване на епизоотична готовност на територията на страната, както и за обезщетяване на собствениците на умъртвени животни.", "date": "2017.12.20", "title": "Кабинетът отпусна 5 млн. лв. за мерки срещу птичи грип"}
{"url": "https://news.bg/crime/bratovchedat-na-damla-prizna-che-ya-e-ubil.html", "text": "Братовчедът на  е обвиняем. Преди час е привлечено лице в качеството на обвиняем. Племенникът на майката на убитото дете е привлечен като обвиняем за умишлено убийство. Той е син на брат й. Окръжната прокуратура в Кърджали обвини и задържа за 72 часа М.Г.Х за убийството на Дамла.Това съобщи главният прокурор Сотир Цацаров по повод убийството на 7 - годишната Дамла в Момчилград.Обвинението е за убийство на малолетно дете, извършено по особено мъчителен начин. Обвиняемият е съзнавал какво върши. Направил е пълни признания. Ще бъде извършен следствен експеримент с него.Задържаният е имал ключ за жилището им.Все още не са изготвени заключенията на назначените от прокуратурата експертизи: комплексна ДНК, дактилоскопна и физикохимична експертиза на веществени доказателства и съдебно- техническа експертиза на приобщени по делото средства за мобилна комуникация.По повод простреляния шеф в НАП, Цацаров заяви, че версията е, че станалото е изцяло свързано със служебните му задължения.", "date": "2017.12.20", "title": "Братовчедът на Дамла призна, че я е убил"}
{"url": "https://news.bg/world/kurts-iska-avstriya-da-e-posrednik-mezhdu-iztoka-i-zapada-v-es.html", "text": "Новото правителство на Австрия иска да успокои напрежението между източните и западните държави в ЕС. Това заяви канцлерът Себастиан Курц по време на визита в Брюксел, информира ДПА.\"Искаме да помогнем за преодоляване на съществуващите кризи\", каза той след среща с председателя на Европейския парламент Антонио Таяни.31-годишният канцлер поясни, че Австрия може да бъде посредник при разрешаването на разногласията в мигрантската политика.Курц подкрепя позицията на председателя на Европейския съвет Доналд Туск, който нарече квотите за прием на бежанци \"неефективни\" и \"сериозно разединяващи\".", "date": "2017.12.20", "title": "Курц иска Австрия да е посредник между Изтока и Запада в ЕС"}
{"url": "https://news.bg/regions/promenyat-marshrutite-na-stolichni-avtobusni-linii.html", "text": " Столична община информира, че се променят маршрутите на автобусните линии №26, 27 и 29.Маршрутите на линиите се променят в посока от квартал \"Илиянци\" към \"Требич\".Маршрутите се променят както следва:Автобусите ще се движат по булевард \"Рожен\" до Северна скоростна тангента, надясно по булевард \"Рожен\", до квартал \"Требич\" по улица \"Латин Борисов Колев\". После автобусите ще продължават по сегашните си маршрути.", "date": "2017.12.20", "title": "Променят маршрутите на столични автобусни линии"}
{"url": "https://news.bg/regions/zasadete-zhivite-si-elhichki-pred-bloka-prizovava-so.html", "text": "Столична община приканва гражданите, които са избрали да украсят дома си с жива елха в саксия за Коледа, да засадят коледните дръвчета в междублоковите си пространства след празниците. За максимално прихващане на дръвчетата, препоръчително е да се запази целостта на кореновата бала при изваждането й от контейнера и пренасянето й в почвата. Озеленителите съветват засаждането да се реализира в ден с положителни температури. При избора на локация за посаждане на дръвчето, препоръчително е да се спазва отстояние от 6-7 метра от други дървета и храсти.Столична община напомня още, че всички, които предпочетат да украсят отрязана жива елха в дома си, след празниците трябва да изхвърлят дървото до сивите контейнери за битови отпадъци. Специализиран превоз ще събере елхите по график и ще ги извози за рециклиране на инсталацията за биологично третиране \"Хан Богров\", където ще бъдат преработени и от тях ще бъде направен компост за подхранване на почвата.От столичната управа също така призовават жителите на районите \"Витоша\", \"Панчарево\", \"Връбница\", \"Нови Искър\", \"Кремиковци\" и \"Овча купел\" да изхвърлят коледните си дръвчета на изградените обособени места за събиране на зелени биоразградими отпадъци от домакинствата, както следва по адреси:", "date": "2017.12.20", "title": "Засадете живите си елхички пред блока, призовава СО"}
{"url": "https://news.bg/video/ot-knsb-iskat-natsionalen-plan-za-deystvie-po-evropeyskiya-stalb-za-sotsialni-prava.html", "text": "Меморандум за сътрудничество подписаха президентът на КНСБ Пламен Димитров и министърът за Българското председателство на Съвета на Европейския съюз Лиляна Павлова. Тя и социалният министър Бисер Петков участваха в заседанието на Координационния съвет на синдиката, където беше представен календарът с предстоящите събития.Големите очаквания към България са свързани с напредък по Европейския стълб за социални права, подписан на 17-и ноември в Гьотеборг. От КНСБ настояват да бъде приет Национален план за действие по този стълб. \"В него има огромен заряд, който да бъде развит по време на нашето председателство\", заяви председателят на КНСБ Пламен Димитров.Предложихме на ЕК и на ЕП да имат пряк ангажимент към насърчаване на Алианс за справедливи заплати - да има възходяща конвергенция на заплатите, обясни Димитров. Този подход бе предложен и на премиера Бойко Борисов от Европейската конфедерация на профсъюзите заедно с премиерите на Чехия, Словакия и на Унгария, които са се присъединили към този алианс. Този подход е подкрепен от Швеция и Франция. Очаква се правителствата в Германия и на Холандия да бъдат ангажирани в този формат.Ако това стане, скоро корпорациите ще плащат толкова, колкото изработваме. Има съгласие, че социалният дъмпинг вреди на всички, включително и на страните в Западна Европа, обясни Пламен Димитров.Министърът на европредседателството Лиляна Павлова обясни, че по време на нашето лидерство са предвидени 1500 събития в Брюксел и Люксембург, а у нас - 300. Тя напомни, че през 2018 г. приключва мандатът на ЕК и на ЕП.През 2019 са изборите за новия парламент. Имахме 57 мерки в плана, за да сме напълно готови, обясни Павлова.Темата Брекзит по време на нашето председателство трябва да се даде мандат за договорката фаза 1 и минаването на фаза 2 - да защитим интереса на българските граждани. И трябва да задържим единството на 27-те държави, обясни министърът на европредседателството ни.Вторият важен момент е темата за сигурността и стабилността. Третата тема на нашето европредседателсвто е активирането на чл. 7 от договора срещу Полша. Това е заради нарушаване принципите на върховенството на закона, обясни Павлова.Четвъртата тема е европейският социален стълб след прокламацията в Гьотеборг. Очакваме ЕК да приеме механизъм, по който да следим изпълнението на приетите 20 ключови принципа да има дългосрочна стратегия, допълни Лиляна Павлова.Тя поясни че социалният министър Бисер Петков председателства съвета за изпълнение на социалния стълб, където се водят преговори за командировани и за транспортни работници.Павлова изреди четирите приоритета на нашето евролидерство - дебатът за бъдещето на Европа минава през социалния стълб и младите хора. Важно е да се развиват знанията, да се наблегне на ранно детско образование, каза тя. Вторият приоритет е сигурност и стабилност като част от сигурността - интеграция на младите хора. Третият - Западните Балкани - да има мир и стабилност, да използва потенциала - нямаме пътища, жп линии, директни самолетни линии. Четвъртият приоритет е дигиталната икономика и уменията на 21 век, допълни министърът на европредседателството.", "date": "2017.12.20", "title": "От КНСБ искат Национален план за действие по Европейския стълб за социални права"}
{"url": "https://news.bg/world/ungariya-obeshta-da-nalozhi-veto-na-sanktsii-sreshtu-polsha.html", "text": "Предприетите от Европейската комисия действия срещу Полша заради съдебната реформа нарушават суверенитета на Полша и Унгария ще наложи вето. Това съобщи вицепремиерът на унгарската страна Жолт Шемен, цитиран от Ройтерс и АП.Шемен поясни пред местната агенция MTI, че е неприемливо Брюксел да оказва натиск върху суверенна страна членка.\"\", допълни политикът.Запитан дали това означава, че Унгария ще наложи вето на предложените действия срещу Полша, вицепремиерът отговори утвърдително.Според Шемен решението на Брюксел е \"безпрецедентно и поразително\".С решението си ЕС \"сериозно вреди на суверенитета на Полша\" категоричен вицепремиерът и изтъкна, че Будапеща ще защити Варшава от \"несправедливата политическа процедура\" и от \"произволното наказване на демократично избрано правителство\".", "date": "2017.12.20", "title": "Унгария обеща да наложи вето на санкции срещу Полша"}
{"url": "https://news.bg/society/zemedeltsite-dokazvat-realizatsiya-do-kraya-na-yanuari.html", "text": "Земеделците, кандидатствали по схемите за обвързано подпомагане за плодове, зеленчуци и за зеленчуци - оранжерийно производство, трябва да докажат минимални добиви и реализация на произведената продукция. Това трябва да стане в периода между 2 и 31 януари 2018 г, съобщават от Държавен фонд \"Земеделие\".Земеделците трябва да подадат декларация по образец и да предоставят документи в ДФ \"Земеделие\". Бланки и инструкции са налични на сайта на фонда.До 31 януари земеделците трябва да подадат попълненият по образец опис на електронен и на хартиен носител, придружени от заверени копия на описаните документи. Те се подават в областните дирекции на ДФЗ по постоянен адрес на кандидата - физическо лице или по адрес на управление на фирмата, ако бенефициентът е юридическо лице или едноличен търговец.От ДЗП напомнят, е при попълване на приложения файл не се обединяват редове, не се добавят работни страници и по никакъв начин не се променя формата на зададената таблица.От Фонда информират, че не подлежат на подпомагане кандидати по схемите за обвързана подкрепа за плодове и зеленчуци, които не са предоставили в определените срокове декларация и опис по утвърдения образец.", "date": "2017.12.20", "title": "Земеделците доказват реализация до края на януари "}
{"url": "https://news.bg/politics/borisov-sled-brekzit-obmenyame-100-informatsiya-za-sigurnostta-s-velikobritaniya.html", "text": "\"Странно нещо е животът. Преди повече от десетилетие, във време в което Европол не желаеше да си говори с България, какви усилия положихме да затвърдим доверието , да започнем да обменяме информация, да правим заедно операции. Какви усилия положихме тогава с британските служби. За разлика от сега когато на политическо ниво има пълно разбирателство, тогава на политическо ниво цареше пълно недоверие.\" Това заяви премиерът Бойко Борисов по време на дискусията \"Отвъд Брекзит - бъдещото сътрудничество за сигурност между Обединеното кралство и ЕС\".Той припомни как е изграждано доверие на всяко ниво и основният критерий е бил да не изтече информация, за да се стигне до днес, когато има пълно доверие между службите.С Великобритания сме изградили трайни връзки, 100% обмен на информация, категоричен беше премиерът.Той изрази убеденост, че между нашите служби и правоохранителни органи и британските доверието трябва да се запази, независимо от излизането на Великобритания от ЕС. Премиерът подчерта важността на Великобритания като обмен на информация със специалните й служби при борбата с тероризма, наркотици, трафик на хора.\"В тази сфера на Брекзит съм оптимист, защото се надявам здравият разум да надделее, защото това е важно за сигурността на всички държави, особено в нашия регион на Балканите\", добави Борисов.Борисов сподели, че е говорено с Уейнрайт експерти по биткойн да помогнат на ГДБОП.По темата Западни Балкани, премиерът заяви, че влиянието на агентурата, която Великобритания има в региона трябва да е в услуга на всички, по всички теми. Той сподели, че с Тереза Мей имат разбирателство по този въпрос.Борисов беше категоричен, че на Балканите всички големи геостратегически играчи искат да имат влияние, и Русия, и Турция, и Китай, и Европа, а след Брекзит и Великобритания.Но ние искаме след Брекзит Великобритания да е неразривна част от Европа, заяви още премиерът. Той изрази оптимизъм, защото в разговорите с колегите си всичко, което е обсъдено и трябва да се направи на Балканите е безрисково и е срещнало разбиране. Вече се мисли и за инструменти за подобряване на отношенията на Турция с ЕС.Борисов заяви, че сега е моментът да се придвижат Западните Балкани напред. По думите му работата, която е свършена, е много и настроенията са такива, че сега трябва да се направи.Той заяви, че ще положи много усилия за сигурността на Западните Балкани.", "date": "2017.12.20", "title": "Борисов: След Брекзит обменяме 100% информация за сигурността с Великобритания"}
{"url": "https://news.bg/world/voyna-mezhdu-sauditska-arabiya-i-iran-na-animatsiya.html", "text": "В арабското интернет пространство се разпространява анимация с пълномащабна война между Саудитска Арабия и Иран, пише израелският вестник \"Аарец\".Според изданието видеото с анимацията, озаглавено 'Saudi Strike Force', е публикувано в момент на сериозно напрежение в региона.На анимацията, която е с продължителност 6 минути, саудитската армия побеждава Иран. Саудитският новинарски сайт Sabq информира, че анимацията е направена от саудитски \"младежи\".В началото започва с цитат на престолонаследника на Саудитска Арабия Мохамед бин Салман, който предупреждава, че основната цел на Иран е да достигне Мека. Салман се заканва, че страната му \"няма да чака, докато битката започне в Саудитска Арабия\", а в Ислямската република.От вторник анимацията е гледана в YouTube от над 1 милион души.Египетският сайт Arabi21 предполага, че анимацията е \"саркастична реакция\" на наскоро взетото от Рияд решение да позволи кината, които са затворени в сунитската държава от 80-те години на ХХ век.", "date": "2017.12.20", "title": "Война между Саудитска Арабия и Иран на анимация"}
{"url": "https://news.bg/health/oshte-proverki-v-hitrino-za-razpredelyaneto-na-pomoshtite.html", "text": "Националният обществен съвет препотвърди спазването на приетите с негово решение обективни критерии за разпределянето на помощите в . Критериите за включване на пострадалите домакинства в съответната категория в зависимост от нанесените щети остават същите, като всички жители с напълно разрушени къщи да бъдат включени в първа категория.Това стана ясно от проведеното заседание на НОС управление на финансовите средства от кампанията за Хитрино, което се проведе в Централата на БЧК. Заседанието беше ръководено от омбудсман и съпредседател на НОС Мая Манолова.По този начин всички хора, които са подали сигнали с молби за преминаване в по-висока категория, ще трябва да почакат още малко. Решението на НОС е екип на съвета да извърши проверка на място, като на база на резултатите от нея, НОС ще вземе съответното решение по всички молби.Днес на съвета бяха разгледани 15 жалби, съобщи БНР. Пет от жалбите са счетени за основатели, по другите 10 случая ще има още проверки. Очаква се след празниците омбудсманът Мая Манолова и представители на БЧК  да посетят Хитрино.Въз основа на внесено предложение от Местния обществен съвет за разпределяне на резерва от финансови средства по Кампанията за извършване на строително-ремонтни дейности на пострадали имоти, НОС реши списъкът да се предостави на жителите на село Хитрино за публично обществено обсъждане, след което да бъде внесен за разглеждане в Националния обществен съвет.Секретарят на Обществения съвет на БЧК Любомир Каракановски обясни, че при разпределението на средствата по дарителската кампания за Хитрино не са били констатирани нарушения.\"Определено мога да кажа, че изразходването на всяка стотинка се контролира. Дарителите могат да бъдат спокойни\", подчерта още Каракановски.", "date": "2017.12.20", "title": "Още проверки в Хитрино за разпределянето на помощите"}
{"url": "https://news.bg/crime/shefat-na-evropol-nad-70-hil-prestapnitsi-ustanovi-agentsiyata.html", "text": "\"Станахме свидетели на най- голямата киберпрестъпност тази година. Контрабандата на мигранти става сериозна заплаха, над 70 000 престъпници е установила Европол. Трафикът на наркотици също е проблем на сигурността в Европа.\" Това заяви Роб Уейнрайт - директор на Европол по време на дискусията \"Отвъд Брекзит - бъдещото сътрудничество за сигурност между Обединеното кралство и ЕС\"Според него за такива транснационалните проблеми има нужда от транснационален орган. Затова е важно Европол да има активни партньори, да се събира повече данни и обменяме повече информация, за да дадем отговор на престъпността.Аз съм тук , в България, която много активно подкрепя Европол, заяви той.В борбата с наркотиците и фалшифициране на еврото сме благодарни на българските институции.Уейнрайт подчерта, че Великобритания е важна, защото тя е доставчик номер 1 за разузнавателна информация за киберпрестъпността, и номер 4 в информацията за борбата с тероризма.Важно е договарянето на Брекзит да е такова, че да се обменя информация, за да се води борба с терористични организации. Трябва да се намери договорка, за да продължи Кралството да предоставя информация.\"Идеята на тази дискусия е да се насърчи диалога какви ще бъдат отношенията след излизането на Кралството от ЕС. Какви ще са бъдещите отношения в търговията и сигурността. Тук ще положим началото на обсъждането на това, защото България ще бъде председател на Съвета на ЕС.\" Това заяви британския посланик Ема Хопкинс на откриването на дискусията.", "date": "2017.12.20", "title": "Шефът на Европол: Над 70 хил. престъпници установи агенцията"}
{"url": "https://news.bg/world/putin-chuzhdi-razuznavatelni-agentsii-se-mesyat-vav-vatreshnite-ni-raboti.html", "text": "Президентът на Русия Владимир Путин призова спецслужбите да \"издигнат предпазна ограда\" срещу чужда намеса в обществото и политиката на страната преди президентските избори през следващата година, съобщават местни медии., изтъкна Путин по време реч пред спецслужбите, които днес имат професионален празник в страната.Путин също ги призова да \"подсилят вътрешните и външни граници\" в борбата срещу тероризма., подчерта той.По-рано тази година руският президент заяви, че около 7 000 граждани от бивши съветски държави, предимно от Централна Азия, са се присъединили към терористите в Сирия и Ирак.", "date": "2017.12.20", "title": "Путин: Чужди разузнавателни агенции се месят във вътрешните ни работи"}
{"url": "https://news.bg/int-economics/novite-pravila-za-targovska-zashtita-vlizat-v-sila.html", "text": "Новите законодателни разпоредби на ЕС за търговската защита влизат в сила от 20 декември, съобщиха от Еврокомисията.Те са неразделна част от програмата на председателя Юнкер \"Европа, която закриля\". Очакванията са да променят начина, по който ЕС противодейства на дъмпинговия и субсидирания внос от страните със значителни изкривявания на пазара вследствие на държавна намеса.Изменените влизат в сила година след представянето на предложението от Комисията.С тези разпоредби се въвежда нов метод за изчислението, с което се определя дали има дъмпинг при внос в ЕС от страни, в които има изкривяване на икономиката поради държавна намеса.Предназначението на новите разпоредби е да се гарантира, че Европа разполага със средства за търговска защита, с които може да се справи със сегашното положение. Те са \"изкривявания вследствие на държавна намеса, които често водят до свръхмощности - в международната търговска среда, същевременно спазвайки изцяло международните задължения на ЕС по нормативната уредба на Световната търговска организация (СТО)\", пишат от ЕК.Председателят Жан-Клод Юнкер заяви: \"ЕС е и ще продължи да бъде един от най-отворените пазари в света. Ние сме и ще продължим да бъдем сред най-верните защитници на откритата и справедлива търговия, основаваща се на правила.\".Европа ще може да бъде в крак с времето и да се справя по-успешно с непрекъснато променящата се международна търговска среда, смята Юнкер.Комисарят на ЕС по въпросите на търговията Сесилия Малмстрьом заяви, че влизат в сила новите антидъмпингови и антисубсидийни законодателни разпоредби на ЕС.Това е важно събитие в нашата политика за търговска защита. По този начин заявяваме волята на ЕС да използва силни и ефективни средства за търговска защита.ЕС е открит за предприемачеството, но ние трябва също така да пазим промишлеността си от нелоялната конкуренция при внос, особено от страни, в които има значително изкривяване на икономиката поради държавна намеса.Издаването на доклади по страни ще спомогне за прилагането на практика на новата методология. С тези доклади ще осигурим и основа, която предприятията от ЕС да използват за съставяне на аргументацията си при съмнения за дъмпингов или субсидиран внос от страни с изкривяване на икономиката.\"При стандартният метод за проверка дали има дъмпинг се сравнят износните цени с цените или разходите на вътрешния пазар в страната износител. При държавна намеса в икономиката цените или разходите на вътрешния пазар може да са изкривени. В такъв случай Комисията няма да ги вземе предвид при изчислението на стойността на вътрешния пазар. Вместо това тя ще използва други референтни стойности, които отразяват производствените и продажбените разходи без изкривяване.Новата методология може да се прилага по отношение на всеки член на Световната търговска организация. Преди да се приложи новата методология, ще бъде необходимо да се докаже, че в икономиката на страната износител има значителни изкривявания вследствие на държавна намеса.За тази цел Комисията ще проучва всички доказателства, представени в хода на разследването, в т.ч. от предприятията от ЕС. В този контекст Комисията може също така да съставя доклади, в които да описва икономиките на някои страни или отрасли.Първият доклад е за Китай. Причината е, че основната част от дейността на ЕС за противодействие на дъмпинга е свързана с вноса от тази страна.Следващият доклад ще бъде за Русия.По новата методология от значение може да бъдат социалните и екологичните стандарти. При избора на представителна трета държава за замяната на разходите, освен брутния национален доход на глава от населението или други относими икономически показатели Комисията може да взема предвид и равнището на социалната закрила и опазването на околната среда в представителната държава източник.С новата методология също така се подсилва антисубсидийното законодателство на ЕС, така че в бъдеще всички нови субсидии, разкрити в хода на дадено разследване, да могат да бъдат разследвани и отразени в окончателно наложените мита.Припомняме, че на 9 ноември 2016 г. Европейската комисия представи предложение за нов метод за изчислението, с което се определя дали има дъмпинг при внос от страни със значителни изкривявания на пазара. На 3 октомври 2017 г. Европейският парламент и Съветът след тристранни преговори постигнаха съгласие по предложението на Комисията.", "date": "2017.12.20", "title": "Новите правила за търговска защита влизат в сила "}
{"url": "https://news.bg/tourism/sobstvenikat-na-faliraliya-turoperator-vse-oshte-ne-e-otkrit.html", "text": "Направено е спешна проверка, но никой не е открит на адреса на фирма \"София тур и ко\" и \"София тур и холидей\". Още се установява колко са закупилите туристически пакети без да могат да реализират пътувания. Това стана ясно от думите на министъра на туризма Николина Ангелкова.Тя обяви, че следобед прави спешна среща на Алианц България новият застраховател на туроператора и старият \"Групама\", защото има \"странно обстоятелство\", по думите й. Застрахователят е сменен на 12 декември.Ще се коментира как и кога най- бързо ще се изплатят обезщетенията на пострадалите.Ангелкова обяви, че са реагирали на подадените преди 6 месеца сигнали за нередности на туроператора, но подадените сигнали са срещу \"София тур и ко\", която не е обявила неплатежоспособност, като сигналът е подаден към КЗП и комисията е установила, че няма нарушения за стартиране на процедура по заличаване от регистъра на туроператорите.В случая фалит е обявила \"София тур и холидей\", но за нея не е имало постъпила информация.За нея туристическото министерство е установило, че октомври месец сменя собственика си, като е прехвърлена на сръбски гражданин, който не може да бъде открит.Ангелкова призова всички пострадали за сигнализират в Министерството на туризма, за да се установи броят им.Тя заяви, че това, което е притеснително е, че в сайта на туристическата компанията се е появила информация , че застраховката е с 1 млн.лв покритие, а при тях е 450 000лв., като за това ще бъде сигнализирана прокуратурата.", "date": "2017.12.20", "title": "Собственикът на фалиралия туроператор все още не е открит"}
{"url": "https://news.bg/politics/55-ot-balgarite-ochakvat-uspeshno-evropredsedatelstvo.html", "text": "55% от българите очакват България да се справи успешно при председателството на страната ни на Съвета на ЕС. Това сочат данни от социологическото проучване на \"Галъп интернешънъл\" за политическия и икономически индекс през 2017 година. Проучване е направено в периода 30 ноември - 7 декември и обхваща 756 души на възраст над 18 години.Данните на \"Галъп\" сочат, че 55% от сънародниците ни смятат, че ще се справим добре със задачата \"европредседателство\". 16% от българите обаче са на противоположното мнение - че България няма да се справи добре като председател на Съвета на ЕС.По-голямо впечатление обаче прави делът от хора, които са посочили \"Не знам/без отговор\". 29% от българите нямат мнение по въпроса. Само 10 дни преди началото на европредседателството близо 1/3 от българите нямат мнение, наблюдения или очаквания от представянето на страната ни като председател на законодателния орган на Европейския съюз.От данните следва да се отбележи и че традиционният негативизъм на българите към родните институции по-скоро не се пренася към очакванията за председателството. Според анализа на \"Галъп\" и по-оптимистично настроени са привържениците на ГЕРБ, но и привържениците на БСП не споделят сериозен негативизъм по въпроса.Проучването показва и че като цяло авторитетът на Европейския съюз и НАТО се възстановява в очите на обществото.В края на 2017 година 62% от анкетираните са посочили, че имат доверие в ЕС. 26% са обявили, че нямат доверие в Съюза, а 12% са останали без мнение по въпроса. Припомняме, през миналата 2016 година доверието в ЕС беше спаднало до нова от под 50%, а недоверието беше близо до 40%.Това означава, че ЕС е върнало доверието си в очите на българите. Причината за това може да се търси в това, че през тази година в няколко ключови за Европа избори надделяха проевропейски кандидати в сблъсък с евроскептици. Влияние върху този процес може и да оказва мобилизацията около и след изборите на политически сили, които ползват по-скоро прозападни послания.Доверието на българите в НАТО също се е повишило. През 2016 година се създаде тенденция доверието на българите в НАТО да спада, но през 2017 година данните не потвърждават тази тенденция.38% от анкетираните са посочили, че имат доверие в НАТО. Само преди година доверието към съюза не надвишаваше 30%. Недоверието към НАТО логично е спаднало. През 2017 година 44% от българите посочват, че нямат доверие на военния съюз, а през 2016 година това недоверие е било над 50%.По традиция образът на НАТО се възприема с повече противоречия в сравнение с този на ЕС. Вероятно е това да се дължи на традиционно високите симпатии към Русия в обществото ни, както и на факта, че става дума за военен съюз. Нарасналите външнополитически амбиции на Русия, която е в период на обтегнати отношения и информационни противоборства със Запада, вероятно също дава известно отражение.В годините прави впечатление по-скоро резервираното отношение на привържениците на левицата към НАТО, а дори в известна степен - и към ЕС. Националистите също не показват ентусиазъм по тези теми. Затова е и възможно положителните сигнали в данните за НАТО и ЕС през 2017 г. да идват и от сериозната следизборна позитивна инерция в нагласите в полза на ГЕРБ.Статистиката показва и че новият български еврокомисар Мария Габриел е още сравнително непозната в обществото у нас. Тя обаче има добри дялове на доверие около 25%, което я поставя между личностите, към които българите имат най-много доверие.Доверието към Габриел е 25%, а недоверието - 28%. . В края на годината обаче неразпознаваемостта на еврокомисаря ни остава значима - повече от една четвърт от пълнолетните българи признават, че не са чували или не са запознати с личността на Мария Габриел.", "date": "2017.12.20", "title": "55% от българите очакват успешно европредседателство"}
{"url": "https://news.bg/health/patsientski-organizatsii-pri-borisov-s-merki-za-inovativnite-lekarstvata.html", "text": "За взимане на краткосрочни и дългосрочни мерки по отношение на  са разговаряли пациентски организации по време на срещата си с премиера Бойко Борисов и здравния министър Кирил Ананиев в Министерски съвет. Това стана ясно от думите на д-р Станимир Хасърджиев от Националната пациентска организация.Той заяви, че още в понеделник в телефонен разговор са изложили пред премиера опасенията си относно мораториума върху иновативните лекарства. На срещата днес са разговаряли за мерки, за да може лекарства ще стигнат наистина до тези пациенти, които имат нужда.Според пациентските организации е необходимо да се вземат няколко краткосрочни мерки.От пациентските организации искат здравният министър да проведе бърз кръг преговори с фармацевтичната индустрия за цената на лекарствата и за по-добри финансови условия за подсигуряване на тези лекарства.Искаме още да се приложат европейските терапевтични ръководства при предписването и отпускането на тези лекарства, за да се избегне всякакво съмнение за местен лобизъм или предписване на някои от по-скъпите лекарства.С цел да се знае какво и за кого се харчи, да се разшири съставът на тези комисии, които се занимават със \"скъпите\" заболявания, за да се включат и тези лекарства.В дългосрочните мерки ще се настоява лекарствената политика да има ясна концепция, защото такава все още няма. Ще се работи по такава, която да включва прогенеричната политика. Иска се национална лекарствена политика, в която да има и навлизането на иновациите и по какви критерии навлизат.Иска се и развитие на здравноосигурителния модел. От пациентските организации изразиха тревога и заради това, което се случва с болничната система. Според тях у нас трябва да се приложат утвърдени европейски и световни модели за преструктуриране на болниците. Това са темите, по които сме се разбрали, заключи Хасърджиев.Относно намеренията на здравния министър Кирил Ананиев да създаде специална комисия за болните, лекуващи се с иновативни лекарства, Хасърджиев поясни, че още понеделник са казали, че такава комисия не е работещ модел.Припомняме, във вторник парламентарната група на ГЕРБ реши да предложи на Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК.Така от ГЕРБ отговарят на лидера на социалистите Корнелия Нинова, която вчера информира, че  по темата с мораториума върху иновативните лекарства, след което е провела разговор и с Цветан Цветанов.Предложението на ПГ на ГЕРБ ще е за отмяна на Параграф 6 от Закона за бюджета на НЗОК - параграфът и върху, който , което беше ", "date": "2017.12.20", "title": "Пациентски организации при Борисов с мерки за иновативните лекарствата"}
{"url": "https://news.bg/int-politics/yuzhna-koreya-s-249-predupreditelni-izstrela-sreshtu-kitayski-ribarski-lodki.html", "text": "Бреговата охрана на Южна Корея обяви, че е изстреляла 249 предупредителни изстрела срещу група китайски рибарски лодки, обкръжили един от патрулните ѝ катери в южнокорейски води, предизвиквайки призив за сдържаност от страна на Пекин, съобщава \"Ройтерс\".Плавателни съдове на южнокорейската брегова охрана редовно преследват китайски лодки, заподозрени в незаконен риболов в южнокорейски води, понякога предизвиквайки насилствени сблъсъци, усложняващи отношенията между двете страни, които са от ключово значение в опитите за справяне с ядрената и ракетната програми на Северна Корея.Флотилия от 44 китайски рибарски лодки, подсилени с железни пръти и стоманена мрежа са предприели атака срещу патрулен катер, който е излъчил звукови предупреждения към лодките, уточниха от бреговата охрана.Катерът на бреговата охрана е изстрелял 249 предупредителни изстрела над лодките, докато не са се оттеглили.\"Китайските риболовни кораби се опитаха да обкръжат и да се сблъскат с нашия патрулен кораб, пренебрегвайки предупредителните сигнали\", се посочва в изявлението на южнокорейската брегова охрана.Китай, който в миналото е изпращал протестни ноти на Южна Корея заради използването на сила от нейната брегова охрана, изрази \"сериозна загриженост\" относно информациите.\"Надяваме се, че Южна Корея по подходящ начин се справя със съответния проблем и в хода на правните действия няма да предприеме екстремни действия, които застрашават сигурността на хората\", предупреди говорителка на китайското външно министерство.Външното министерство в Сеул заяви, че бреговата охрана следва вътрешното право при използването на оръжие като \"легитимна стъпка\" срещу лодките, които са направили \"масово нарушение на териториалните води на страната за незаконен риболов\".През септември миналата година трима китайски рибари бяха убити при огън срещу лодката им, след като екип на южнокорейската брегова охрана се е опитал да ги арестува за незаконен риболов, като хвърлили ръчни гранати в каюта, в която те са се укривали.", "date": "2017.12.20", "title": "Южна Корея с 249 предупредителни изстрела срещу китайски рибарски лодки"}
{"url": "https://news.bg/int-politics/v-sarbiya-i-harvatiya-zadarzhaha-17-dushi-za-kontrabanda-na-migranti-v-es.html", "text": "В съвместна операция сръбската и хърватската полиция задържаха 17 души, заподозрени в контрабанда на десетки имигранти в Европейския съюз, съобщава сръбското министерство на вътрешните работи, цитирано от \"Ройтерс\".Сърбия е в центъра на миграционната криза през 2015 г. и 2016 г., когато стотици хиляди хора, избягали от войни и бедност в Близкия изток и Азия, тръгнаха през Балканите, за да достигнат до Европейския съюз.Този маршрут бе ефективно затворен миналата година, но продължават да пристигат доста мигранти, главно от Турция през България. Много мигранти използват контрабандисти, за да достигнат до ЕС.В изявление министерството на вътрешните работи съобщава, че задържаната в Белград и в четири северни града група е от 12 сърби и един афганистанец. Полицията в съседна Хърватия задържа още четирима заподозрени, каза той.\"Смята се, че тази престъпна група улеснява незаконното преминаване на границата и транзит ... общо 82-ма са мигрантите от Афганистан, Иран и Ирак, от които са взели 1500 евро на човек\", се казва в съобщението.Официални данни сочат, че в Сърбия има около 4,500 имигранти в държавни лагери. Правоохранители твърдят, че още стотици са разпръснати в столицата Белград и градовете по хърватската граница.", "date": "2017.12.20", "title": "В Сърбия и Хърватия задържаха 17 души за контрабанда на мигранти в ЕС"}
{"url": "https://news.bg/society/pravitelstvoto-dade-vtori-miliard-na-mrrb-za-saniraneto.html", "text": "Правителството отпуска на МРРБ втория милиард за Националната програма за енергийна ефективност на многофамилните жилищни сгради. Днес беше отпуснат 1 млрд. лв. на Министерство на регионалното развитие и благоустройство за 2017 г. за изпълнение на програмата за саниране на блоковете. Средствата са до размера на одобрените за изпълнение на Програмата и са предназначени за изплащане на задълженията, с което министерството превежда към Българската банка за развитие дължимите суми по изпълнението на Програмата.На 18 януари Народното събрание одобри вторият милиард за финансирането на Програмата.С Националната програма за енергийна ефективност на многофамилните жилищни сгради за първи път в България има ясна политическа воля за мащабно финансиране на мерките за енергийна ефективност в жилищния сграден фонд.", "date": "2017.12.20", "title": "Правителството даде втори милиард на МРРБ за санирането"}
{"url": "https://news.bg/economics/znachitelen-spad-na-bezrabotnite-zheni-u-nas.html", "text": "През 2016 година средният брой на безработните жени у нас е намалял значително. Ако през 2015 година безработните жени у нас са били над 180 хиляди, през 2016 година броят им е намалял до 156 462 или с близо 26 хиляди. За същия период безработните мъже са намалели до 128 255, или с 20 340.Това сочат данни от Доклада за равнопоставеността на жените и мъжете в България за 2016 г., който беше приет от правителството по-рано днес.Статистиката показва още, че през 2016 г. средният брой на продължително безработните жени, които не могат да си намерят работа повече от 12 месеца, са били 65 379 или с близо 16 000 по-малко в сравнение с 2015 г.Според цитираните в доклада данни, месечната нетна заплата на жените е с около 12% по-ниска от тази на мъжете. Средната разлика за страните от ЕС е 16%. През миналата година делът на работещите бедни е намалял и сред двата пола.Докладът за равнопоставеността на жените и мъжете в България за 2016 г. отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са също борбата с насилието, основано на пола, и промяната на обществените стереотипи спрямо половете.Акцент в доклада е поставен върху приетия Закон за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете.", "date": "2017.12.20", "title": "Значителен спад на безработните жени у нас"}
{"url": "https://news.bg/world/ot-2040-g-frantsiya-zabranyava-dobiva-na-petrol-i-drugi-izkopaemi.html", "text": "Парламентът на Франция прокара закон, забраняващ добива на петрол и газ от 2040 г. - предимно символична мярка, тъй като страната е на 99% зависима от вноса на изкопаеми, пише \"Гардиън\".Само дясната партия \"Републиканците\" гласува против законопроекта, докато левите депутати гласуваха \"въздържал се\".След 2040 г. няма да се издават разрешителни за добив на изкопаеми горива или да се подновяват съществуващите лицензи. Така на територията на Франция и отвъдморските територии ще бъде прекратен добивът.Франция добива по около 815 000 тона петрол на година - количество, което се добива в Саудитска Арабия само за няколко часа. Страната вече обяви, че планира да спре продажбата на автомобили с конвенционални двигатели след 2040 г.", "date": "2017.12.20", "title": "От 2040 г. Франция забранява добива на петрол и други изкопаеми"}
{"url": "https://news.bg/int-politics/polsha-se-glasi-da-dostavya-do-8-mlrd-kubika-gaz-godishno-na-ukrayna.html", "text": "Полша иска да доставя на Украйна между шест и осем милиарда кубически метра газ годишно, в това число по газопровода Baltic Pipe. Това обяви представителят на правителството на Полша по въпросите на стратегическата енергийна инфраструктура Пьотр Наимский в интервю за местно издание.През юни правителствените ръководители на Полша и Дания подписаха меморандум за изграждането на газопровода Baltic Pipe. Съгласно меморандума, проектът трябва да бъде реализиран през 2022 г. Неговата стойност възлиза на около 1,7 млрд. евро. От тази сума повече от половината ще бъде отделена от държавната полска газопреносна компания Gaz-System.\"Благодарение на Baltic Pipe ние можем да доставим в Полша до 10 млрд. куб. метра газ. В съчетание с разширяването на газохранилището в Швиноуйшче това ще прави около 16-18 млрд. куб. метра годишно\", посочи Наимский.Той отбеляза, че това не само ще задоволи напълно нуждите на Полша, но и ще позволи закупуване на газ от съседните страни.Наимский уточни, че се планира свързването на Baltic Pipe с газопроводите на съседни страни.\"Плановете за такива инвестиции вече са налице и трябва да бъдат реализирани в същото време, в което и Baltic Pipe. Строим връзка с Литва и Словакия. Има договорен график за изграждането на такава връзка с Чехия. Ние също така сме разработили и връзка с Украйна\", обясни той.Той подчерта, че полската кампания PGNiG продава на украински потребители около 2 млрд. куб. м газ годишно, като Полша иска увеличение на това количество с три или дори четири пъти.", "date": "2017.12.20", "title": "Полша се гласи да доставя до 8 млрд. кубика газ годишно на Украйна"}
{"url": "https://news.bg/world/vitseto-na-eksprezidenta-na-iran-mahmud-ahmadinedzhad-osaden-na-63-g-zatvor.html", "text": "Заместник на бившия президент на Иран Махмуд Ахмадинеджад е осъден на 63 г. затвор за злоупотреба с държавни пари, съобщава АП, позовавайки се на полуофициалната агенция ИСНА.Наложената на Хамид Багаи присъда е най-голямата срещу бивш държавник в Иран от десетилетия.Багаи беше за кратко задържан през 2015 г. Процесът срещу него по обвинения в корупция започна по-късно същата година, но той не беше в ареста.През май Багаи подаде документи за участие на президентските избори, но не беше допуснат.Той има 20 дни да обжалва присъдата.Ахмадинеджад и съюзниците му често критикуват съдебната система. Бившият държавен глава атакува шефа на правосъдието аятолах Амоли Лариджани, че е \"некомпетентен\".", "date": "2017.12.20", "title": "Вицето на експрезидента на Иран Махмуд Ахмадинеджад осъден на 63 г. затвор"}
{"url": "https://news.bg/int-politics/polsha-skochi-na-bryuksel-merkite-mu-bili-politicheski-i-nezasluzheni.html", "text": "Решението на Европейската комисия да открие наказателна процедура по член 7 от Договора на ЕС срещу Полша е незаслужено и е политически мотивирано. Това обяви говорителката на управляващата полска партия \"Право и справедливост\".\"Това решение няма никакво основание, според нас то е само и единствено политическо решение\", отсече говорителката, цитирана от новинарската агенция PAP.Европейската комисия започна днес безпрецедентен процес по отнемането на правото на глас на Полша в Европейския съюз.От своя страна премиерът на Полша Матеуш Моравиецки е готов да разговаря с Европейската комисия относно върховенството на закона в Полша на среща през януари, ако подобна среща бъде организирана.  ", "date": "2017.12.20", "title": "Полша скочи на Брюксел, мерките му били политически и незаслужени"}
{"url": "https://news.bg/video/karakachanov-opredeli-obzhalvaneto-za-mig-29-kato-opit-za-sabotazh.html", "text": "Украинската държавна компания \"Укроборонпром\" от холдинг \"Украинмаш\" обжалва пред Комисията за защита на конкуренцията решението на министерството на отбраната да преговаря с РСК МиГ. Обжалването бе в деня, за който бяха насрочени преговорите с РСК МиГ за . Жалбата е срещу решение №129 на Министерството на отбраната от 6 декември 2017 г. за поддръжка на бойните самолети МиГ-29, съобщиха от Министерството на отбраната.Решението на МО осигуряваше поддръжката на 15 изтребителя МиГ-29 за срок от 4 г. срещу 82 млн. лева. В заданието изрично бе посочено, че министерството на отбраната избира процедура на пряко договаряне с РСК \"МиГ\", защото руското дружество единствено притежава лиценз, произвежда оригинални резервни части и разполага със способности да ремонтира и удължава експлоатацията на изтребителите МиГ-29.Благодарение на жалбата от украинската държавна компания и блокираната процедура се прекъсва поддръжката на бойната ни авиация. Определените за ремонта пари се . Ще бъдат необходими минимум 3 - 4 месеца за осигуряване на нови средства за ремонт и поддръжка на българските бойни самолети, заяви военният министър.Украинската фирма \"Украйноборон пром\" няма лиценз, няма способност да извърши подобни ремонти, заяви пред медиите военният министър Красимир Каракачанов. На практика това, което е извършила, е опит за саботаж срещу решението на МО да ремонтира самолетите си. Тя е направила договор за пряко договаряне с РСК МиГ за ремонта, уточни Каракачанов.Фирмата, която обжалва решението на МО, не е внесла такса за разглеждане. Няма и преведена регистрация на български език. Няма никакви данни дали подписалите жалбата лица са с тази представителна власт, обясни Каракачанов.По процедура, от КЗК трябва в 3-дневен срок да изискат от украинската фирма да коригира неточностите. \"Комисията може да се събере най-рано на 28 декември. Дори да постанови, че отхвърля жалбата, следва обжалване във Върховния административен съд. Това на практика прави невъзможно използването на средствата от бюджета, които трябваше да бъдат изразходвани в края на годината\", обясни Каракачанов.\"Тепърва ще изясним какви са причините - дали зад това действие се крият политически мотиви или икономически на онези, които се почувстваха неприятно изненадани от решението на МО да не търси посредници за разлика от всички досегашни сделки по отношение на МиГ\", обясни Каракачанов. Надявам се компетентните органи да си свършат работа, но това ни връща с 3 месеца, поясни военният министър.По предварителна информация тази жалба се очакваше, заяви военният министър Красимир Каракачанов. На миналото заседание на МС бяха гласувани , а на днешното трябваше да бъдат гласувани още 22 млн. лева. Искахме да сключим договор с фирмата-производител за поддръжка и ремонт на произведените от нея самолети.Същата фирма обжалва преди 3 месеца договора на МО с ТЕРЕМ за ремонта на хеликоптера Ми-17 и по същия начин спря процедурата. За мен това е саботаж, защото от компанията много ясно осъзнават, че няма как на тях да им възложат договора, тъй като нямат лиценз и способности да го извършат, допълни Каракачанов.Докато ръководството на МО успее да реагира на жалбата от украинската компания, в 09.00 часа днес, 20 декември, е депозирано писмо от българската фирма, избрана да строи двата ни патрулни кораба.От  съобщават, че се оттеглят от преговорите и подписването на договора за реализация на инвестиционен проект \"Придобиване на многофункционален модулен патрулен кораб\".Мотивът им е намалената с 20% стойност на проекта. Причината е, че от 1 януари 2017 г. бе въведено ДДС върху всички военни сделки. Още тогава беше известно, че определената от парламента сума от 820 млн. лв., реално се намалява със 164 млн. лв. и чуждестранните компании се оттеглиха. Остана само българската, която бе определена за отговаряща на изискванията.", "date": "2017.12.20", "title": "Каракачанов определи обжалването за МиГ-29 като опит за саботаж"}
{"url": "https://news.bg/world/tusk-prizova-da-se-prekrati-razrushavaneto-na-reputatsiyata-na-polsha-v-es.html", "text": "В момента Полша се разглежда като дезинтегрираща Европейския съюз сила и следователно е важно да се прекрати разрушаването на репутацията на Полша.Това призова председателят на Европейския съвет Доналд Туск, който е бивш премиер на Полша, информира Ройтерс.\"\", каза Туск пред местна медия, коментирайки решението на Европейската комисия да предприеме безпрецедентни действия срещу Варшава.Туск добави, че не очаква в близко бъдеще да бъдат наложени санкции на Полша.", "date": "2017.12.20", "title": "Туск призова да се прекрати разрушаването на репутацията на Полша в ЕС"}
{"url": "https://news.bg/comments/zavrashtaneto-na-rusiya-v-blizkiya-iztok.html", "text": "Когато преди две години Русия се намеси в подкрепа на режима на Башар ал-Асад, тя го направи поради две основни причини. Първата бе да съхрани позициите на двете си бази, разположени на западното крайбрежие в Сирия - морската база в Тартус и военно-въздушната в Хмеймим.Втората причина бе опитът на Владимир Путин да преодолее изолацията на Русия, предпоставки за която се създадоха след намесата на Кремъл в Източна Украйна и анексията на Крим. Последното създаде естествен обръч от съображения спрямо Русия, обобщаващ в себе си физическия страх на държавите от Източна Европа и политическия наратив на страните от западната част на континента.С това обаче не се изчерпват причините за инициирането на руската военна кампания в Сирия. Територията на последната, например, се оказа и удачен терен за тестването и рекламирането на разработваните руски оръжия и съоръжения. Над 600 военни артикула - от полевата военна екипировка Ратник до различните серии от бойните самолети СУ, бяха изпробвани в сирийския конфликт.И продажбите не закъсняха: Китай, Индонезия и ОАЕ поръчаха СУ-35с, а Алжир - СУ-24. Турция финализира покупката си на С 400, а дори и Саудитска Арабия /поне на теория/ прояви желание да закупува и произвежда Калашников.Трябва да се отчитат и вторичните интереси на Русия, свързани с конфликта в Сирия.Руските бомбардировки срещу опозицията на Башар ал-Асад в Идлиб и Алепо целяха просто да утвърдят съюзническото управление на сирийския президент. А чрез военно-въздушните си удари срещу ДАЕШ, руската страна целеше не просто унищожаването на физическите позиции на терористичната организация, но най-вече на идеологията й, чийто пренос в руската част на Кавказ можеше да направи ДАЕШ не толкова далечен феномен за Москва.Именно по отношение на Сирия преди дни в руската Дума бе внесен законопроект, касаещ статута на военно-морската база в Тартус. Той стъпва на вече постигнато споразумение между сирийската и руската страна, което предвижда три неща.Първото е разширяването на самата база (с построяването на два допълнителни кея и съоръжения, които да могат да обслужват до 11 военни съдове едновременно - кораби и подводници).Второто, наемането й от Кремъл за още 49 години (плюс 25 години допълнително, ако никоя от двете държави няма против).Третото, сирийската страна няма да има никаква юрисдикция или контрол върху военната база, нито пък ще получи нещо в замяна. Подобно споразумение вече има постигнато и спрямо военно-въздушната руска база в Хмеймим.Това, разбира се, е нищожна цена за Башар ал-Асад, който нямаше изобщо да бъде и в позиция да взима такива решения от името на сирийската страна, ако не беше подкрепата на Владимир Путин.Руското влияние в Близкия изток обаче изобщо не се изчерпва с военното измерение. Даже то е от по-скромен характер, в сравнение с нарастващото икономическо влияние на Москва върху региона.В Турция, например, чрез започналия да се строи \"Турски поток\", Анкара ще увеличи енергийната си зависимост от Русия. По проекта на \"Газпром\" засега е сигурна първата тръба, започваща от Анапа и стигаща до Къйъкей. Тя е предназначена именно за енергийните нужди на нарастващото турско потребление.В Иракски Кюрдистан руската \"Роснефт\" се превърна в най-големия инвеститор в петролната и нефтена индустрия на автономията, усвоявайки пространство, което се освобождава от американските Exxon Mobil и Chevron. За целта през последната календарна година \"Роснефт\" е вкарала около 4 млрд. долара инвестиции в автономията. А с оглед на събитията около провелия се референдум за независимост в Иракски Кюрдистан, то е трудно да се говори, че руската страна е спечелила политически актив, но американската със сигурност загуби такъв, подкрепяйки централните власти срещу кюрдите.За увеличаващото се влияние на Русия в региона говори и \"ядрената дипломация\", която Москва провежда в Близкия изток и Северна Африка.Преди дни в Турция официално бе оповестено започването на строежа на атомна централа край Аккую. Проектът възлиза на 22 млрд. долара и ще бъде реализиран основно от руската \"Росатом\".Форсираха се и споразуменията за дългоочакваната египетска ядрена централа. В областта Матрух АЕЦ \"Дабаа\" ще възлиза на около 30 млрд. долара, като \"Росатом\" ще се ангажира с осигуряването на 85% от сумата, необходима за финансирането на проекта.Дори и Саудитска Арабия, която се стреми да преодолее бюджетната си зависимост от петрола, по принцип планира изграждането на два атомни реактора. Дали те ще бъдат реализирани от \"Росатом\" е рано да се каже. Но Кралството и Русия подписаха миналата седмица пътна карта за сътрудничество в атомната енергетика.Въпреки че има затруднения в намирането на финансови източници, Йордания също не се е отказала от построяването на атомна централа с два реактора, за каквато страната има споразумение с \"Росатом\" от 2015-та г. насам.Това са важни примери, тъй като Турция, Саудитска Арабия и Йордания са от по-близките партньори на САЩ. А след Израел, Египет е вторият най-голям бенефициент на американска помощ в региона.Именно в Египет, на блиц срещата от миналата седмица между президента на страната Абдел Фатах ал-Сиси и руския му хомолог Владимир Путин, бе потвърдено споразумението за това, че египетското въздушно пространство и бази стават отворени за руската военна авиация. От известно време насам се говори също, че Русия има желание да си върне и базата от съветския си период край Сиди Барани в Египет.Разположен на по-малко от 100 км от либийската граница, Сиди Барани има важно логистично значение за събитията, които се развиват в самата Либия. Оттам, макар и неофициално, руски специализирани части, успоредно с военно-морски сили на страната, често \"отскачат\" до Либия, където оказват помощ на генерал Халифа Хафтар. В лицето на последния, Москва се надява да си върне позициите, които Съветският съюз е имал в Либия, и да участва във възстановяването на енергийната и транспортна инфраструктура на страната.Имайки предвид военното присъствие на Русия в Сирия, едно допълнително такова в перспектива - било в Египет, било в Либия, ще увеличи тежестта и ролята на Москва спрямо Средиземноморието.Ако приемем, че Близкия изток и Северна Африка са шахматна дъска, то руският играч сменя дългогодишната си дефанзивна система с атакуваща.Владимир Путин не е Гари Гаспаров. Но въпросът е какви са качествата на опонентите му.", "date": "2017.12.20", "title": "Завръщането на Русия в Близкия изток"}
{"url": "https://news.bg/int-politics/diplomaticheska-svada-mezhdu-livan-i-sauditska-arabiya.html", "text": "Посланикът на Ливан в Саудитска Арабия и неговият саудитски колега влязоха в дипломатическа свада заради дипломатическите си представители, като всяка от страните забавя акредитацията на дипломата на другата, въпреки че и двамата са били назначени преди месеци, съобщава \"Асошиейтед прес\".Забавянето подчертава напрежението между Саудитска Арабия и Ливан след странната, сега оттеглена оставка от страна на премиера на Ливан Саад Харири.Ливански дипломат заяви, че въпросът щял да бъде \"разрешен скоро\". Дипломатът, говорейки при условие за запазване на анонимността му, не е дал повече подробности.Посланикът на Ливан в Саудитска Арабия беше назначен на поста в края на юли, но остава неакредитиран в Саудитска Арабия. Саудитска Арабия назначи посланика си през септември, като той е пристигнал в Ливан през ноември, но все още не е положил клетва пред президента и външния министър, както е обичайно.", "date": "2017.12.20", "title": "Дипломатическа свада между Ливан и Саудитска Арабия"}
{"url": "https://news.bg/world/rusiya-iska-da-vklyuchi-sarbiya-v-zonata-za-svobodna-targoviya-na-evraziyskiya-sayuz.html", "text": "Русия иска да включи Сърбия в зоната за свободна търговия на Евразийския икономически съюз. Това заяви руският лидер Владимир Путин, цитиран от местни медии.Включването на Сърбия в зоната за свободна търговия на Евразийския икономически съюз може да открие нови възможности за развитие на бизнес връзките, поясни Путин, който вчера се срещна със сръбския лидер Александър Вучич в Москва.Държавният глава на Русия каза още, че Москва и Белград разглеждат възможността за включване на Сърбия в \"Турски поток\". По думите му руските енергийни компании работят успешно на сръбския пазар и доставките на руски природен газ за балканската страна могат да достигнат 3,5 милиарда кубични метра до 2022 г.Евразийският икономически съюз е създаден през 2015 г. Той се базира на Митническия съюз, в който членуват Русия, Казахстан и Беларус. По-късно се присъединиха Армения и Киргизстан.През 2016 г. Виетнам официално стана първата страна, присъединила се към блока, която не е от региона.", "date": "2017.12.20", "title": "Русия иска да включи Сърбия в зоната за свободна търговия на Евразийския съюз"}
{"url": "https://news.bg/crime/zasileno-politseysko-prisastvie-sledi-za-bezopasnostta-po-praznitsite.html", "text": "Трима министри - Валентин Радев на МВР, Ивайло Московски на транспорта и Николай Нанков на регионалното развитие, както и столичният кмет Йорданка Фандъкова и шефът на АПИ Дончо Атанасов оповестиха предприетите мерки за безопасност. Те обхващат пътищата, търговските центрове и в населените места по коледните и новогодишни празници.Вътрешният министър Валентин Радев обяви, че основна грижи на МВР ще е контрол по пътищата, за да се избегнат ПТП-тата. Засилва се и контролът по отношение превишаване на скоростта. Ще има проверки за наркотици и алкохол на водачите.Ще има и засилени проверки на документите за шофиране, заради водачите, които карат без книжки. СДВР ще засили контрола си за входа и изхода на Столицата, заради автомобилите, които излизат от София.Засилва се присъствието, на местата където има струпване на граждани. Там ще има и полицаи с късоцевно оръжие.Радев подчерта, ще всички автомобили над 12 т ще бъдат обект на специален контрол, защото те запушват пътищата и често са участници в ПТП.Той заяви, че миналата година са загинали 20 души, а 230 са ранени по празниците, а амбицията тази година е да бъдат избегнати. Магистралите също ще са обект на засилена проверка.Транспортният министър Ивайло Московски обяви, че за празниците екипите на АПИ и Пътна полиция ще си взаимодействат.Ще бъдат взети превантивни мерки, като ИА \"Автомобилна администрация\" ще проверява транспортни предприятия, основно на автобуси. Във всяка област ще има минимум по един екип, който ще дава дежурства. Анализирани са конкретни точки, където се очаква да е по -рисков трафикът, като там ще има мобилни екипи.Набляга се на контролни дейности, проверки и технически прегледи и когато се констатират нарушения да им се дава гласност.Московски обърна внимание на зачестилите нарушения при преминаване на жп прелези и призова да се спре, по думите му, това безумие.Кметът на София Йорданка Фандъкова очаква засилено полицейско присъствие, заради засиленият трафик на вход-изходите на града. Тя призова собствениците на търговските центрове да вземат мерки за регулиране на трафика от подземните паркинги. Където е необходимо ще се регулира трафика чрез системата за регулиране на трафика, допълни още тя.Във връзка с безопасността на движението, Фандъкова призова МВР да има предвид, че в късните часове на деня трябва да има контрол на скоростта по столичните булеварди.Регионалният министър Николай Нанков обяви, че до21 декември спират всички ремонтни дейности по пътищата. Неговото ведомство работи с НИМХ и ще се дава превантивно информация за времето. Над 3000 снегопочистващите машини са в готовност, стана ясно още от думите му.Нанков съобщи, че от петък, 22 декември, започва разпространение на винетките за 2018 г. Новото е, че ще има 3 месечна винетка, която ще струва 54 лв. Винетката вече ще важи не за календарна година, а за година от датата на закупуването й.", "date": "2017.12.20", "title": "Засилено полицейско присъствие следи за безопасността по празниците"}
{"url": "https://news.bg/int-politics/rusiya-raboti-po-zashtitni-merki-sreshtu-eventualni-novi-sanktsii-na-sasht.html", "text": "Русия работи по защитни мерки, за да се подготви за възможни нови санкции от страна на САЩ и други страни. Това обявиха от Кремъл, цитирани от \"Ройтерс\".Американският президент Доналд Тръмп одобри закон за налагането на нови санкции срещу Русия през август, изготвен от Конгреса на САЩ.Санкциите на САЩ и ЕС, наложени заради анексирането на Крим от Русия през 2014 г., и подкрепата ѝ за проруските сепаратисти в Източна Украйна, остават в сила. Но твърденията на САЩ, че Москва се е намесила в американските президентски избори през миналата година, нещо, което Русия отрича, предизвикаха призиви за налагането на още санкции.Днес Кремъл беше помолен да коментира информациите в медиите, че руската държавна банка за развитие VEB е планирала да прехвърли банката си Globex на държавата и за спекулациите, че банката след това ще бъде използвана за обслужване на военнопромишления комплекс, за да се опита да предпази Русия от новите санкции.\"Работим и взимаме мерки, насочени към защита на нашите интереси в контекста на възможни нови ограничителни действия и санкции от страна на различни страни, които продължаваме да смятаме за незаконни\", изтъкна говорителят на Кремъл Дмитрий Песков по време на конферентен разговор с журналисти.Песков не споменал банката Globex.\"Вероятно няма точно сега да направим публични или да разкрием всички тези мерки, насочени към това да се предпазим от различни рискове\", изтъкна Песков.", "date": "2017.12.20", "title": "Русия работи по защитни мерки срещу евентуални нови санкции на САЩ"}
{"url": "https://news.bg/education/poveche-uchenitsi-imat-vazmozhnost-za-stipendiya.html", "text": "Разширява се кръгът от ученици с право на стипендия.На Министерски съвет днес Правителството одобри условията и реда за получаване на стипендии от учениците след завършено основно образование.Промяната цели разширяването на кръгът от ученици, които имат право да получават стипендии, осигурявани със средства от държавния бюджет.Идеята е с това да се даде по-голяма възможност училищните политики да насърчаване образователните резултати на учениците. Освен това се очаква това да повлияе положително на достъпа до образование и предотвратяване на отпадането на учениците от системата.След днешното решение освен учениците, обучаващи се в дневна и индивидуална форма на обучение, стипендии ще могат да получават и учениците в комбинирана форма на обучение и в обучение чрез работа (дуална система на обучение). Учениците от частните училища, ще имат равна възможност с учениците от държавните и общинските училища да получават стипендии. Средствата за тях ще бъдат предоставяни чрез бюджетите на общините.Стипендии ще могат да получават и учениците със специални образователни потребности, завършили VII клас и продължили образованието си.Учениците с трайни увреждания и учениците без родители или с един родител ще могат да получават освен стипендия заради тези обстоятелства и такава по успех. Те ще имат право да получават 50% от стойността ѝ.Предвид целогодишното пребиваване (включително и през периода на ваканциите) и откъсването им от семейната среда за учениците, настанени във възпитателните училища-интернати и в социално-педагогическите интернати, е предвидено да получават за лични нужди по 33 лв. месечно на ученик по аналогия с джобните разходи, които се полагат на децата, настанени в специализираните институции за деца.Актуализирана е и горната граница на месечните стипендии от 50 на 60 лв., като по този начин училищата ще могат да определят месечните стипендии в диапазона от 21 лв. до 60 лева.За осигуряване на стипендии на учениците от VIII клас в общинските училища през 2017 г. правителството одобри допълнителни трансфери по бюджетите на общините в размер на 1 280 020 лева.Освен това правителството отпусна и близо 25 хил. лв. за стипендии на млади спортисти. Министерски съвет одобри трансфери по бюджетите на общини в размер на 24 705 лв. Те са за изплащането на стипендиите за третото тримесечие на 2017 г. на 41 ученици с високи постижения в областта на спорта. Финансирането се осигурява по Програмата на мерките за закрила на деца с изявени дарби от държавни и общински училища през 2017 г.", "date": "2017.12.20", "title": "Повече ученици имат възможност за стипендия"}
{"url": "https://news.bg/politics/valeri-simeonov-pozdravi-besen-novite-20-godishni-kontsesii.html", "text": "Вицепремиерът Валери Симеонов e бесен.\"Пак ни извъртяха! Депутати от ГЕРБ и ДПС промениха току-що приетия Закон за концесиите по най-подлия начин - чрез преходни и заключителни разпоредби на Закона за ограничаване на административното регулиране и административния контрол върху стопанската дейност\", пише той в профила си във Фейсбук.\"Концесиите на плажовете ще се определят от Министъра на туризма, а не по общия ред, определен от Закона за концесиите. Това означава, че ще продължи по най-непрозрачен начин раздаването за по 20 години (а може и повече) на приближени фирми и групировки. Явно при това ръководство на Министерството, България няма да има съвременен и прозрачно-регламентиран туризъм. Това е поредният саботаж на опитите за въвеждане на нормално управление и реална конкуренция\", обяснява недоволството си Валери Симеонов.\"Благодаря на колегите от Обединени патриоти, които се противопоставиха на предложението в пленарна зала. За съжаление, такива са правилата на демокрацията - ДПС+ГЕРБ - 100 \"за\" срещу 43 \"против\", изтъква вицепремиерът и допълва:\"И така, равносметката е:Слънчев бряг север - МаджоСлънчев бряг юг - ВИСНесебър юг - ВИСПоморие централен - братя МаргиниБургас север - братя МаргиниСозопол Харманите - ВИССозопол централен - подготвен за братя Маргинии т.н., и т.н.Сараите на Доган - плаж Отманли - ДПСНа печелившите - Весела Коледа и честити нови 20 години концесии!\"", "date": "2017.12.20", "title": "Валери Симеонов \"поздрави\" бесен новите 20-годишни концесии"}
{"url": "https://news.bg/world/bryuksel-prehodniyat-period-sled-brekzit-da-bade-do-31-dekemvri-2020-g.html", "text": "Главният преговарящ на ЕС за Брекзит Мишел Барние заяви, че преходният период след излизането на Великобритания от ЕС през март 2019 г. трябва да бъде до края на 2020 г., съобщават световни агенции.Британският премиер Тереза Мей официално поиска преходният период да бъде около 2 г.Барние добави, че по време на този период Великобритания ще запази всички права и задължения като член на ЕС. Барние поясни, че е нужно време за организирано изтегляне на Обединеното кралство от съюза, тъй като все още не са стигнали до края.Преходният период ще позволи на Обединеното кралство да се подготви и да бъде част от организирано напускане, изтъкна той и допълни, че преходният период трябва да защити принципите на ЕС.Европейската комисия представи насоките за новата фаза от преговорите с Великобритания, след като по-рано този месец Лондон и Брюксел успешно завършиха първата фаза от преговорите, а евролидерите дадоха зелена светлина за започване на следващата фаза, която включва преговори за бъдещите търговски отношения.Комисията днес изпрати препоръка на Европейския съвет за започване на дискусии за следващата фаза от Брекзит.Според ЕК преходният период трябва да бъде ясно дефиниран и точно ограничен във време. Органът на ЕС препоръчва преходният период да е до 31 декември 2020 г.Великобритания ще продължи да участва в митническия съюз и единния пазар на ЕС (с всички четири свободи) до края на 2020 г. Ще се прилагат всички съществуващи в ЕС регулаторни, бюджетни, надзорнически, съдебни и прилагащи инструменти и структури, включително и решенията на Съда на ЕС.Обединеното кралство ще бъде трета страна от 30 март 2019 г., което означава, че повече няма да бъде представлявана в институциите, агенциите, службите и органите на ЕС.В препоръката също се припомня нуждата от привеждане на резултатите от първата фаза от преговорите в правен вид.Европейският съюз ще приеме допълнителни директиви относно преговорите през януари 2018 г.", "date": "2017.12.20", "title": "Брюксел: Преходният период след Брекзит да бъде до 31 декември 2020 г. "}
{"url": "https://news.bg/politics/ms-dava-oshte-14-mln-leva-na-bnt.html", "text": "Министрите от третия кабинет \"Борисов\" одобриха допълнителни разходи и трансфери за 39,151 млн. лева за настоящата 2017 г., съобщиха от МС.По бюджета на Министерския съвет се предоставят 4,4 млн. лв. Парите са предимно за дължимите към общините данък сгради и такса битови отпадъци за 2017 г. от бюджетните организации в системата на Министерския съвет. С 390 000 лв. ще се финансира предварително проучване за конструктивно обследване на Патриаршеската катедрала \"Св. Александър Невски\".По бюджета на Българската национална телевизия се разпределят 14,2 млн. лв. Те са необходими за плащания, свързани с разпространение на телевизионни програми чрез електронна съобщителна мрежа за наземно цифрово радиоразпръскване.Общините Съединение, Тервел, Куклен, Димитровград, Симеоновград, Харманли, Симитли, Долни Чифлик, Дългопол, Севлиево, Трявна, Шабла, Стамболийски, Търговище, Доспат, Бяла, Луковит, Брезник, Пазарджик, Кюстендил, Раковски и Дупница получават общо 20,6 млн. лв.Парите са за ремонт и рехабилитация на улична и ВиК мрежи, общински пътища и изпълнение на различни обекти от местно значение. Средствата са осигурени от централния бюджет за 2017 г.", "date": "2017.12.20", "title": "МС дава още 14 млн. лева на БНТ"}
{"url": "https://news.bg/politics/deputatite-sporyat-kak-da-se-bori-koruptsiyata.html", "text": "Депутатите спорят как да се бори корупцията. Народните представители търсиха отговор и на въпроса кой е виновен за корупцията.Не можете да ръководите и управлявате органите за борба с корупцията, заяви социалистът Красимир Янков. Той е категоричен, че няма политическа воля за борба с корупцията. На последно място сме в ЕС по противодействие на това престъпление, според социалиста.Моделът е такъв, че поражда корупция, включи се и атакистът Павел Шопов.Да говорим професионално, не политически, настоя Димитър Лазаров от ГЕРБ и обвини, че се дестабилизират службите.Красимир Янков се изненада, че управляващите се припознали в критиките му.Антикорупционният орган ще може да прави искания за използване на специални разузнавателни средства в оперативно-издирвателната си дейност. Това изненада социалистът Крум Зарков, който недоумява защо мегаагенцията ще използва бръмбари, тъй като разследването ще се дава на прокуратурата.Съгласно приетите текстове оперативно-издирвателната дейност на антикорупционния орган има за цел превенция, предотвратяване, разкриване и противодействие на нарушения, свързани с прояви на корупция или бездействия, които разкриват прояви на корупция и предоставянето им на съответните органи на съдебната власт, както и на разследващите органи.Дейността включва още изготвяне и съхранение на веществени доказателствени средства и предоставянето им на съответните органи на съдебната власт, както и установяването на незаконно придобитото имущество. Оперативно-издирвателната дейност ще се извършва чрез справки по информационните фондове на лица, заемащи висша публична длъжност, идентифициране на лица и обекти, оперативна проверка на събираните данни и тяхното документиране, както и извършване на насрещни проверки по документи и вземане на обяснения от граждани.Съгласно приетия текст оперативно-издирвателната дейност завършва с доклад за извършените дейности за противодействие на корупцията и на базата на събраните анализирани и проверени сведения.Припомняме, споровете около новия антикорупционен закон вървят от месеци наред, като имаше и два законопроекта -  и на . Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също .Налагането на вето от страна на президента означава обаче, че  няма да може да се осъществи.На поредно заседание Народното събрание разглежда на второто четене антикорупционния закон, чрез който се създава мегаагенция за борбата с корупцията. Законът трябва да бъде приет до края на годината.", "date": "2017.12.20", "title": "Депутатите спорят как да се бори корупцията"}
{"url": "https://news.bg/finance/godishnite-vinetki-veche-vazhat-ot-datata-na-zakupuvane-na-stiker.html", "text": "Периодът на валидност на годишните винетки вече ще важи за срок от 1 година от датата на издаване на стикера.Промяната в , която следва да заплащат всички пътни превозни средства от 1 януари 2018 г., ще важи за всички моторни превозни средства, независимо от категорията на автомобила и държавата, в която е регистриран.Това стана ясно, след като правителството одобри постановление, с което се изменят Наредбата за условията и реда за събиране на таксите за ползване на пътната инфраструктура по Закона за пътищата и Тарифата за таксите, които се събират от Агенция \"Пътна инфраструктура\".От Агенция \"Пътна инфраструктура\" (АПИ) посочиха за news.bg, че винетните стикери, които са били закупени в рамките на настоящата 2017 година, ще важат до 31 януари 2018 година - тоест гратисният срок за закупуване на нов винетен стикер ще важи през 2018 година. Всеки винетен стикер, който е закупен след 1 януари 2018 година, ще важи за период от точно една година от закупуването му - ако винетката е закупена на 2 март 2018 година, тя ще важи до същата дата на следващата 2019 година, без гратисен период.С промените от началото на следващата календарна година се въвежда и винетка за срок от 3 месеца. Тя също ще важи за три календарни месеца, считано от датата на издаването ѝ. Тази винетка обаче ще важи само за превозните средства под 3.5 тона. Новата тримесечна винетка ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната, да използват по-краткосрочен стикер. Винетката ще бъде и в полза на водачите на мотори, повечето от които шофират само през топлите месеци.Цената на новия винетен стикер за 3 месеца ще бъде 54 лева или 28 евро. При определянето на цената е спазен принципът на пропорционалност, т. е. цената на тримесечната винетка да е по-висока от месечната и по-ниска от годишната, при спазена пропорционалност за намаляваща стойност с увеличаване срока на валидност. Това се налага от правилото колкото по-дълъг е периодът, толкова по-малка да е заплащаната цена.Министърът на регионалното развитие и благоустройството Николай Нанков обясни на брифинг, че продажбата на винетките за 2018 година ще стартира от този петък - 22 декември. По думите на регионалния министър в разпространителската мрежа ще бъдат над 2.1 млн. стикера, от които 900 хил. броя са годишни стикери за леки автомобили. Поетапно до края на януари по пунктове ще бъдат пуснати общо около 4.8 млн. винетки.През 2018 г. цените на всички винетки за леки автомобили остават непроменени. Годишната винетка струва 97 лв., месечната - 30 лв., а седмичната - 15 лв. Това ще е последната година, в която се ползват хартиени стикери. С изграждането и въвеждането на тол системата от 2019 г. ще се премине изцяло към електронно таксуване, допълни министърът.При винетките за камиони над 3.5 тона единствената промяна е в цената на дневната винетка, която догодина ще бъде 23 лв., при 21 лв. в момента.Измененията са свързани с европейските изисквания в областта на пътното таксуване и Директива 1999/62/ЕО, според която дневната такса е еднаква за всички категории превозни средства. Очаква се увеличението от 2 лв. на дневния стикер да доведе до повишаване на приходите с близо 2,8 млн. лв. Всички тези средства ще бъдат вложени в подобряване на пътната инфраструктура.С цел по-висока защита и блокиране на възможността за фалшификация е променено графичното оформление на винетките за 2018 г. Използваните ефекти и защити нямат аналог на пазара. Основата на всички е от специална хартия, върху която са разположени графични и защитни елементи. При изработването на холограмата, която е с три нива на защита, е използвана уникална нанотехнология. Всички стикери имат двойна номерация - пореден и случаен номер, като комбинацията от двата номера също е вид защита.До 31 декември т. г. ще има паралелна продажба на винетки за 2017 г. и 2018 г. Това означава, че ако потребител си купи седмична или месечна винетка за 2017 г., например на 31 декември, тя ще бъде валидизирана на 31 декември и ще може да бъде използвана през следващите седем дни или един календарен месец. Годишните стикери за 2017 г. за всички видове превозни средства са валидни до 31 януари 2018 г.", "date": "2017.12.20", "title": "Годишните винетки вече важат от датата на закупуване на стикер"}
{"url": "https://news.bg/politics/pravitelstvoto-otpusna-580-hil-lv-za-otkrivane-na-posolstvo-v-abu-dabi.html", "text": "Министрите от третия кабинет \"Борисов\" отпуснаха 578 200 лева за откриване на посолство на България в Абу Даби, Обединени арабски емирства, съобщиха от Министерския съвет. Решението за откриването на дипломатическа мисия на България в ОАЕ е от ноември 2015 г.Абу Даби е ключов световен икономически и търговски център. Откриването на посолството ще допринесе за развитието на политическите, икономическите, търговските и културните отношения между двете страни, мотивират днешното си решение министрите.", "date": "2017.12.20", "title": "Правителството отпусна 580 хил. лв. за откриване на посолство в Абу Даби"}
{"url": "https://news.bg/int-politics/iran-otricha-da-e-dostavyal-raketite-izstrelyani-po-riyad.html", "text": "Иран отрича обвиненията на Саудитска Арабия и САЩ, че има общо с доставките на ракетите, изстреляни от бунтовниците хути към Рияд, съобщава БиБиСи.Говорител на външно министерство коментира, че Иран \"няма връзка с Йемен\" и че страната е \"блокирана и такава възможност изобщо и не съществува\".Саудитската армия съобщава, че е прихваната ракетата на юг от Рияд. Няма съобщения за повреди или жертви. Хутите обявиха, че са изстреляли ракета \"Буркан Н2\" към двореца \"Ал Ямама\" в Рияд вчера \"в отговор на жестоките престъпления, извършени от американско-саудитската агресия срещу хората от Йемен\".Коалицията заявява, че ракетата е била \"насочена към Риад и към цивилните и населените места\". Атаката доказва \"продължаващото участие на иранския режим в подкрепа на въоръжената група хути с качествени способности в ясно и очевидно несъобразяване\" с две резолюции на Съвета за сигурност на ООН, допълват те.По-късно постоянният представител на САЩ в ООН заяви, че ракетата \"носи всички отличителни белези на предишни нападения, използващи оръжия, предоставени от Иран\".\"Всички трябва да действаме заедно, за да разкрием престъпленията на режима в Техеран и да направим всичко необходимо, за да сме сигурни, че ще получат посланието. Ако не го направим, тогава Иран ще докара света до по-дълбок и разширяващ се регионален конфликт\", коментира Ники Хейли пред Съвета за сигурност на ООН.Иранският говорител на външното министерство Бахрам Касеми заяви, че страната е \"достатъчно смела, за да обяви подобни действия и политики\" в Йемен, ако въобще има такива.\"Оръжията, използвани днес от Йемен, са останали от предишните правителства. Сега можем да видим, че за да се защитят от постоянни атаки, Йемен започва производство на оборудване на местно ниво и това е естествено\", коментира той пред иранската телевизия al-Alam.Днес сутринта външният министър Мохамад Джавад  Зариф нарече обвиненията на Хейли \"провокативни, целенасочени и опасни\" и заяви, че ще ги обсъди на заседанията на ООН и с генералния секретар.\"Те се опитват да скрият подкрепата си за бомбардирането на невинни йеменци чрез такива обвинения\", обясни той пред официалната информационна агенция \"Ирна\".", "date": "2017.12.20", "title": "Иран отрича да е доставял ракетите изстреляни по Рияд"}
{"url": "https://news.bg/world/12-hil-dushi-evakuirani-ot-germanski-grad-zaradi-amerikanska-bomba-ot-vsv.html", "text": "Около 12 000 души са евакуирани в източния германски град Ораниенбург заради открита от Втората световна война бомба, съобщава ДПА.Зона с радиус 900 метра е евакуирана след откриването на 250-килограмова американска бомба по време на системно търсене в града в края на ноември.Екип от шестима сапьори работи по обезвреждането на бомбата.Железопътните и корабни услуги в града са засегнати.Градът, в който живеят около 45 000 души, се намира на по-малко от 40 километра северно от германската столица Берлин.", "date": "2017.12.20", "title": "12 хил. души евакуирани от германски град заради американска бомба от ВСВ"}
{"url": "https://news.bg/int-politics/iran-hoka-strategiyata-na-tramp-za-natsionalnata-sigurnost.html", "text": "Иран разкритикува остро стратегията за национална сигурност на американския президент Доналд Тръмп, наричайки я \"неблагоразумна\" и изтъквайки, че тя ще \"тласне света към повече несигурност\".Стратегията на САЩ разглежда Техеран като предизвикателство за Вашингтон.\"Това, което е описано в този неконвенционален текст, е лишено от всякаква рационалност и реализъм и не е нищо друго освен повторение и предъвкване на безпочвени и безоснователни обвинения и илюзии на няколко налудни страни в региона и САЩ\", коментира говорителят на иранското външно министерство.Тръмп разкри в понеделник първата си стратегия за националната сигурност, като в документа се подчертават стратегическите приоритети на американската администрация. Сред предизвикателствата, пред които САЩ са изправени, в документа се споменават \"изолирани режими\", а именно - Иран и Северна Корея.\"КНДР и Ислямска република Иран са решени да дестабилизират региони, да заплашват американците и нашите съюзници и да репресират собствения си народ\", се изтъква в американската стратегия.Говорителят на външното министерство на Иран определи стратегията като \"небалансирана и едностранна\" и заяви, че Вашингтон се опитва да прехвърли отговорността за собствените си провали върху други страни.Говорителят посочил нежеланието на американските политици да преразгледат политиките си, заявявайки, че \"това е причината те да не могат да търпят независимите политики и подходи на някои страни като Иран\".Той също така предупреди, че тази нова \"неблагоразумна\" стратегия рискува \"да тласне света към повече несигурност и разпространение на нестабилност и тероризъм\".", "date": "2017.12.20", "title": "Иран хока стратегията на Тръмп за националната сигурност"}
{"url": "https://news.bg/int-politics/germaniya-shte-podkrepi-ek-ako-zapochne-sanktsii-sreshtu-polsha.html", "text": "Германия ще подкрепи Европейската комисия, ако открие производство срещу Полша заради правни реформи там, заяви говорител на германското правителство, цитиран от \"Ройтерс\".\"Ако се стигне до решение, ние ще го подкрепим\", коментира Стефан Сейберт.", "date": "2017.12.20", "title": "Германия ще подкрепи ЕК, ако започне санкции срещу Полша"}
{"url": "https://news.bg/health/tsentarat-za-asistirana-reproduktsiya-finansira-poveche-protseduri.html", "text": "Увеличава се броят на финансираните от Центъра за асистирана репродукция процедури (ЦАР). Вече четири процедури ще бъдат финансирани от Центъра за асистирана репродукция.Промяната идва след изменения на постановлението за създаване на Центъра.Дейността, която до сега не беше финансирана от ЦАР, е ембриотрансфера на четири замразени ембриони.С тази промяна на практика ще се удвои броят на опитите (ембриотрансферите) и ще се увеличи шансът за забременяване на жените.Приетият документ оптимизира и съставът на Комисията към ЦАР чрез включване на специалист с опит в областта на образната диагностика. ЦАР ще може да упражнява по-ефективен контрол. Центърът ще може да прави самостоятелни проверки на лечебните заведения - договорни партньори .Директорът на ЦАР пък вече ще може, освен да прекратява договор с лечебно заведение, и да налага финансови санкции при констатирано нарушение.", "date": "2017.12.20", "title": "Центърът за асистирана репродукция финансира повече процедури"}
{"url": "https://news.bg/world/indiya-testva-antismog-oradie.html", "text": "Индия разкри ново оръжие за борба със замърсяването на въздуха - \"антисмог оръдие\", с което властите се надяват да изчистят въздуха над Ню Делхи, информира АФП.Но защитници на околната среда смятат, че това е временно решение, тъй като няма да разреши реалната причина за проблема с въздуха.Производителите на технологията отбелязват, че оръдието изстрелва с висока скорост фини капчици вода към замърсения въздух над индийската столица.Огромното оръдие, което има форма на сешоар и е поставено в задната част на товарен автомобил, беше изпитано в Ананд Вихар - район в източната част на Делхи, който граничи с индустриална зона, над която често е най-замърсеният въздух в града.Днес американското посолство в Индия съобщи, че нивото на фини прахови частици (PM2.5) над Ананд Вихар е 380 µg/m3, което е повече от 15 пъти над безопасния максимум според Световната здравна организация.Оръдието, което е разработено за борба с праха от мините и строежите - струва 31 000 долара.Правителството увери, че ако средството е успешно, ще бъде разположено по улиците на Делхи.Производителят Cloud Tech отбелязва, че оръдието може да изстрелва към небето до 100 литра вода на минута и да прочиства 95% от замърсения въздух. Cloud Tech допълва, че са необходими 30-40 оръдия за борба със замърсяването на въздуха.Но неправителствената организация \"Грийнпийс\" не е много впечатлена, тъй като смята, че оръдието е отвличане на вниманието от причините за замърсяването.", "date": "2017.12.20", "title": "Индия тества „антисмог оръдие”"}
{"url": "https://news.bg/politics/ms-promeni-naredbata-za-regulirane-na-tsenite-na-lekarstvata.html", "text": "Министрите одобриха промени в Наредбата за условията, правилата и реда за регулиране и регистриране на цените на лекарствените продукти, съобщиха от Министерския съвет.С промените се определя начинът на използване на източниците, в които Националния съвет по цени и реимбурсиране на лекарствените продукти (НСЦРЛП) търси най-ниската цена на производител в референтните държави.Към момента Съветът проверява и в двата нормативно закрепени източника - официалния сайт на съответната референта държава и в базата данни по Споразумението за съвместна дейност EURIPID Collaboration. Той взема предвид откритата цена, независимо от това в кой от източниците е установена. При наличие на цена и в двата източника се избира цената, която е по-благоприятна за заявителя.Предлага се забрана за включване в Позитивния лекарствен списък (ПЛС) на комбинирани лекарствени продукти, на които поне една от съставките е с режим на \"без лекарско предписание\".Това се прави, защото, когато един комбиниран лекарствен продукт съдържа активно вещество, което като самостоятелно е на режим \"отпускане без лекарско предписание\", то тогава се заобикаля волята на законодателя да се реимбурсират само терапии, които са по лекарско предписание.С промените се въвежда изискване да се даде становище и то да се представи на заседание на Националния съвет по цени и реимбурсиране на лекарствените продукти (НСЦРЛП) от НЗОК по процедури за включване, промяна и изключване на лекарства от Позитивния лекарствен списък. Това засяга лечението па злокачествените заболявания.Промяната важи за медикаменти, заплащани в болничната медицинска помощ извън стойността на оказваните медицински услуги. В основната си част това са лекарства за прицелна терапия (група лекарства, блокиращи растежа и метастазирането на рака чрез смущаване биологията на раковите клетки - б.р.). Те формират значителен разход за бюджета на НЗОК. До момента не беше предвидено заплащащата институция да дава становище.Удължава се с още 2 години срокът на действие на забраната притежателите на разрешения за употреба или техни упълномощени представители да заявяват увеличение на регистрираните цени на лекарствата, отпускани без лекарско предписание, с по-голям процент от статистически отчетената инфлация за периода на действие от последната регистрирана цена.Цените на лекарствените продукти, отпускани без лекарско предписание, не подлежат на регулация. За тях е въведен регистрационен режим. Това води до увеличения на цените и ограничава достъпа на пациентите до тези продукти, се казва в становището на МС.", "date": "2017.12.20", "title": "МС промени наредбата за регулиране на цените на лекарствата"}
{"url": "https://news.bg/regions/150-ekipa-na-chez-dezhuryat-v-zapadna-balgariya-za-koleda-i-nova-godina.html", "text": "\"ЧЕЗ Разпределение България\" АД преустановява планираните прекъсвания на електрозахранването в периода от 8 часа на 20 декември до 8 часа на 7 януари 2018 г. с цел да осигури спокойствието и комфорта на клиентите по време на предстоящите коледни и новогодишни празници.На Коледа и Нова година за сигурността на електрозахранването в Западна България ще се грижат 150 аварийни екипа. В случай на извънредни обстоятелства и тежки метеорологични условия компанията може да мобилизира общо 400 екипа. Те са снабдени с всички необходими материали и оборудване, както и с подходящо защитно работно облекло за работа при тежки зимни условия.На разположение е модерна специализирана техника в това число 300 проходими аварийни автомобила, 125 броя специализирана техника - кранове, багери и други, 12 броя АТВ машини с допълнителни вериги за сняг, 12 моторни шейни, 50 автовишки, 10 автокрана, 10 багера и уникална високопроходима верижна машина за всякакви терени и сезони.Създадена е организация при необходимост да се наема специализирана техника и от външни фирми.  През предстоящите празнични дни служителите на ЧЕЗ Разпределение ще отчитат електромерите по предварителен график, така че да бъде гарантирано спазването на законоустановения 31-дневен период на отчитане.Тези, които няма да могат да осигурят достъп до средствата да търговско измерване, имат възможност сами да декларират показанията им на денонощната телефонна линия 0700 10 010 или на имейл .", "date": "2017.12.20", "title": "150 екипа на ЧЕЗ дежурят в Западна България за Коледа и Нова година"}
{"url": "https://news.bg/crime/zadarzhaha-28-siriytsi-na-zhp-gara-septemvri.html", "text": "28 чужденци, по първоначални данни сирийски граждани, са задържани тази нощ в района на жп гара Септември. Около 2 и 30 часа полицейски служител от Дирекция \"Жандармерия\", който охранявал района на гарата, извършвал обход на периметъра.Преминавайки покрай международен товарен влак, спрял за претоварване, той чул човешка реч от единия от вагоните. Вагонът бил без нарушения на пломбажните въжета и митническите пломби. Униформеният незабавно подал сигнал на колегите си от РУ - Септември. Така било установено, че в този вагон пътуват незаконно пребиваващи на територията на страната ни чужденци. Извадени са общо 28 човека - мъже, жени и деца, всички без валидни документи за самоличност.На място са изпратени и екипи на група \"Миграция\" при ОДМВР - Пазарджик, които са започнали работа с чужденците. Пристигнал е и екип на \"Спешна помощ\", който е извършил първичен медицински преглед на всички. Особено внимание е обърнато на децата, тъй като са на възраст между 1 и 17 години.Полицейските служители са извършили и щателна проверка на цялата влакова композиция и други хора не са открити.Днес чуждите граждани ще бъдат транспортирани в специализиран дом за временно настаняване на чужденци към Дирекция \"Миграция\". Работата по случая продължава.", "date": "2017.12.20", "title": "Задържаха 28 сирийци на жп гара Септември"}
{"url": "https://news.bg/world/do-10-g-zatvor-za-telefonnite-teroristi-v-rusiya.html", "text": "Държавната дума на Русия прие на трето, окончателно, четене законопроект, който предвижда по-тежки наказания за \"телефонните терористи\" - до 10 години затвор, съобщава РИА Новости.Съгласно текста в документа предвиждат се 5 г. затвор при фалшиво съобщение за подготвян взрив, пожар или други действия, които могат да представляват опасност за живота на хората, да причинят значителни имуществени щети или представляват обществена опасност.Президентът на Русия Владимир Путин се подписа под федерален закон, който позволява блокиране обажданията на \"телефонни терористи\" по искане на правоохранителните органи и комисия за надзор.За период от два месеца в края на тази година \"телефонният тероризъм\" доведе до евакуацията на повече от 2,3 милиона души в 186 града, от които 250 хиляди в Москва. При нито един от тези случаи не е имало реална заплаха.", "date": "2017.12.20", "title": "До 10 г. затвор за \"телефонните терористи\" в Русия"}
{"url": "https://news.bg/int-politics/uber-e-taksimetrova-usluga-mozhe-da-bade-regulirana-postanovi-evrosadat.html", "text": "Европейският съд в Люксембург постанови, че компанията Uber е обикновена транспортна компания, а не приложение и трябва да бъде регулирана като такава. Това решение е следено с голямо внимание по света, отбелязва \"Франс прес\".Казусът е още един удар по разтърсената от скандали компания Uber, която предизвика гнева на местните таксиметрови шофьори в страните, в които оперира, както и на властите за нарушаване на местните регулации.Присъдата също така идва в същата седмица, в която един от шофьорите на Uber призна за опит за изнасилване и убийство на служителка в британското посолство, прибирала се вкъщи в ливанската столица Бейрут.\"Услугата, предоставяна от Uber, свързваща физически лица с непрофесионални шофьори, обхваща услуги в областта на транспорта\", постановява Европейският съд в Люксембург, допълвайки: \"Страните членки следователно могат да регулират условията за предоставяне на тази услуга.\"Uber, най-голямото име в разрастващата се споделена икономика, твърди, че е просто доставчик на услуги, свързвайки клиенти с шофьори в повече от 600 града по света.Но срещу компанията се надигна огромно противопоставяне от таксиметрови компании и други конкуренти, които твърдят, че това ѝ позволява да избягва скъпоструващи регулации като изисквания за обучение на шофьори и лицензиране на превозни средства.Делото беше заведено от асоциацията на таксиметровите шофьори в испанския град Барселона, където масово се смята, че Uber е таксиметрова компания, която трябва да бъде подчинена на правилата, на които се подчиняват подобни автомобили.", "date": "2017.12.20", "title": "Uber е таксиметрова услуга, може да бъде регулирана, постанови Евросъдът"}
{"url": "https://news.bg/crime/razkriha-nezakonna-mobilna-benzinostantsiya-kray-elin-pelin.html", "text": "Незаконна мобилна бензиностанция разкриха служители на ОДМВР - София при акция срещу контрабандата на горива.Полицейската операция е проведена на 19 декември от служители на криминална и икономическа полиция в ОДМВР - София. В хода на предприетите действия, в село Гара Елин Пелин бил установен \"Фолксваген Транспортер\", оборудван като подвижна бензиностанция.В товарния отсек на микробуса полицейските служители установили пластмасов модул, съдържащ около 800 литра дизелово гориво, с монтирана помпа с брояч и пистолет за зареждане. След като водачът не представил документи за произход и за заплатен дължим акциз на горивото, незабавно са уведомени митническите власти.Започнато е административнонаказателно производство по случая. Автомобилът с наличното оборудване и горивото са иззети.", "date": "2017.12.20", "title": "Разкриха незаконна мобилна бензиностанция край Елин Пелин"}
{"url": "https://news.bg/crime/osadiha-dvama-na-2-godini-zatvor-za-krazhba-na-gorivo.html", "text": "Двама мъже получиха присъди по 2 г. \"лишаване от свобода\" за кражба на 105 л. дизелово гориво.30-годишният Радостин С. от село Блатец и 28-годишният Георги Ц. от Сливен ще изтърпят ефективно наказанията си.Мъжете са признали вината си. На 2 октомври на автомагистрала \"Тракия\" в землището на село Полско Пъдарево, при условията на опасен рецидив, двамата източили гориво от камион - 105 литра дизелово гориво на стойност 208 лв.Двамата крадци били заварени на мястото на престъплението. Те заплашили с пистолет шофьора, за да запазят откраднатото гориво.Наказанията ще бъдат изтърпени при първоначален \"строг\" режим в затвор.Споразумението, което е одобрено от Окръжен съд - Сливен, е окончателно и има силата на влязла в законна сила осъдителна присъда.", "date": "2017.12.20", "title": "Осъдиха двама на 2 години затвор за кражба на гориво "}
{"url": "https://news.bg/politics/deputat-ot-gerb-napuska-parlamenta-1.html", "text": "Депутатът от ГЕРБ Ивайло Константинов напуска 44-то Народното събрание. Оставката му бе приета от колегите му в парламента тази сутрин.Решението е обмислено, а не емоционално, каза пред репортери в Кюстендил Константинов, цитиран от БНР. Проверка на News.bg на страницата на парламента видя, че името му е свалено от парламентарната група на ГЕРБ.Досегашният народен представител обясни, че е направил всичко, което е трябвало да направи за региона.След него в изборната листа е сегашният областен управител на Кюстендил Виктор Янев. Той е трети в листата на ГЕРБ за региона, но обяви, че е подготвил декларация, с която отказва да стане депутат.В този случай на мястото на Константинов ще бъде назначен заместник областният управител Радослава Чеканска, която е от Дупница и е съгражданка на Ивайло Константинов.", "date": "2017.12.20", "title": "Депутат от ГЕРБ напуска парламента"}
{"url": "https://news.bg/regions/danachnite-v-sofiya-priemat-kasovi-plashtaniya-do-12-chasa-na-29-ti-dekemvri.html", "text": "Данъчните поделения на Столична община ще обработват декларации и ще приемат касови плащания на местни данъци и такси до 12,00 ч. на 29 декември 2017 г., съобщиха от дирекция \"Общински приходи\".Онлайн плащания през  ще могат да се правят до по-късно, но в зависимост от работното време на банките.", "date": "2017.12.20", "title": "Данъчните в София приемат касови плащания до 12 часа на 29-ти декември"}
{"url": "https://news.bg/finance/biznesat-plashta-10-po-skap-trud-za-mesetsite-yuli-avgust-i-septemvri-2017-g.html", "text": "През третото тримесечие на 2017 г. общите разходи на работодателите за един отработен час от наетите от тях лица нарастват с 10.7%. Увеличението в индустрията е с 11.5%, в услугите - с 10.8%, и в строителството - със 7.0%. Това сочат предварителни данни на Националния статистически институт относно индекса на разходите на работодателите за труд. Данните са за третото тримесечие на настоящата 2017 година и са в сравнение със същия период на предходната 2016 година.През месеците юли, август и септември на 2017 г. най-висок ръст на общите разходи за труд е регистриран в икономическите сектори \"Административни и спомагателни дейности\" - с 14.8%, \"Други дейности\" - с 14.4%, и \"Образование\" - с 13.7%.Най-нисък е ръстът на общите разходи за труд в икономическите сектори \"Култура, спорт и развлечения\" - с 2.9%, \"Производство и разпределение на електрическа и топлинна енергия и на газообразни горива\" - с 6.3%, и \"Строителство\" - със 7.0%.Спрямо третото тримесечие на 2016 г. през месеците юли август и септември тази година разходите за възнаграждение за един отработен час се увеличават с 10.6%, а другите разходи (извън тези за възнаграждения) - с 11.1%.По икономически сектори изменението на разходите за възнаграждения варира от 3.1% за \"Култура, спорт и развлечения\" до 14.5% за \"Други дейности\".", "date": "2017.12.20", "title": "Бизнесът плаща 10% по-скъп труд за месеците юли, август и септември 2017 г."}
{"url": "https://news.bg/world/tramp-na-vizita-vav-velikobritaniya-prez-fevruari.html", "text": "Президентът на САЩ Доналд Тръмп планира да посети Великобритания през февруари 2018 г., за да открие новото посолство на страната в Лондон, но няма да се срещне с кралица Елизабет II.Това пише вестник \"Дейли мейл\", цитиран от Ройтерс.По-рано тази година премиерът на Обединеното кралство Тереза Мей покани Тръмп на държавна визита, което предизвика разгорещен дебат в страната.Близо 2 милиона души се подписаха под петиция, в която се подчертава, че Тръмп не трябва да бъде канен, защото \"ще изложи\" кралицата. Очакват се протести, ако американският лидер посети Острова.\"Дейли мейл\" се позовава на източник в британското правителство, който разкрива, че Тръмп е заявил по време на телефонен разговор с Мей във вторник, че планира да посети Обединеното кралство, за да открие новото посолство - сграда за един милиард долара, която e с изглед към река Темза. Новата сграда ще бъде открита в края на февруари 2018 г.Говорител на Мей отказа да коментира информацията. Той поясни, че позицията на кабинета за държавната визита не е променена. Датата все още не е договорена.Първоначално британският лидер покани Тръмп на държавна визита в края на тази година.", "date": "2017.12.20", "title": "Тръмп на визита във Великобритания през февруари"}
{"url": "https://news.bg/education/srednata-vazrast-na-nashite-uchiteli-e-s-10-godini-poveche-ot-tazi-v-es.html", "text": "53 години е средната възраст на българските учители през януари 2017 г. според МОН. За сравнение, средната възраст на учителите в чужбина според Talis e 42 години за САЩ и 43 години за Европа, информират от синдикат \"Образование\" към КТ \"Подкрепа\".От синдиката представят различните проблеми пред българското образование в обобщаващо становище за изтичащата 2017-та година. Те цитират данни на НСИ за 2015 година, когато средната възраст на българските учители е била 59 години.През 2016 година над 10 хиляди учители са придобили пенсия. От националната програма \"Оптимизация на училищната мрежа\" са похарчени 54 милиона лева за възстановяване на обезщетения. Хиляди учители - пенсионери работят, а само след три години 30 000 педагогически специалисти ще напуснат образователните институции, защото няма да имат силата и иновативността да преподават и възпитават новото поколение.От синдиката заявяват, че увеличението с 15% на всички учителски заплати, без разлика дали базата им е ниска или висока допълнително увеличава разликата между 605 и 1200 лв. Има ли логично обяснение защо директорите на образователните институции, скрито от учителите, по нарочен механизъм, вземат между 825 и 1548 лв., питат риторично от браншовата организация.От синдиката припомнят, че над 17 000 ученици са влезли в образователната система след упоритата работа на екипите за обхващане на напусналите училище деца. В началото в екипите е имало и полицаи и социални работници, но по-късно в екипите са останали само учителите. Без устойчива политика тези деца едва ли биха останали в училище, уверени са от синдиката-Председателят на синдикат \"Образование\" Юлиян Петров призовава проблемите в образованието да се назовават ясно и конкретно. \"Усетиш ли, че яздиш умрял кон, слез от него.\", цитира индианска мъдрост Петров и припомня, че е време да се помисли как да се върне авторитета, доверието и лидерството в учителската професия.Нека защитимучителя реално от излишната бумащина, от родителската агресия, отмногобройните вменени отговорности, резултат от безсилието ислабостта на институциите. Ако не го направим, ще изгубим несамо учителите, но и нашите деца, пишат от синдиката.\"Да спрем да говорим, че правим някаква реформа, при условие, че не сме готови да платим нейната цена. 3.6% за образование вместо 6% е ярко доказателство, че реформа ще има, но не сега\", пише Юлиян Петров.Крайно време е да признаем колко училища сме затворили, но и да обещаем, че ще има нови. Да признаем, че двусменната организация е порочна, но до десет години ще я оставим в историята. Да признаем, че образователните ни институции не отговарят на техническите и физическите изисквания за учебна среда, но да обещаем и осъществим качествен и отговарящ на съвременните условия ремонт, но не с парите от заплатите на учителите и директорите.В заключение от синдиката цитират следната максима: \"Действията доказват, че думите нищо не означават.\".", "date": "2017.12.20", "title": "Средната възраст на нашите учители е с 10 години повече от тази в ЕС"}
{"url": "https://news.bg/world/anarhisti-plashat-da-otrovyat-hranite-v-magazinite-v-gartsiya.html", "text": "Анархистка група в Гърция, наречена \"Черни и зелени подпалвачи\", предупреди, че е взела храна и напитки от хранителните магазини и възнамерява да ги върне с отрова, съобщава Greek Reporter.Звеното за борба с тероризма към гръцката полиция разследва заплахата на групировката, която отправи предупреждението си със съобщение на анархисткия сайт Indymedia. Организацията също публикува 11 снимки, за да потвърди предупреждението си.Анархистите предупредиха, че ще върнат натровените със солна киселина продукти на рафтовете в магазините в Атина и Солун в периода 20-24 декември.На снимките са показани конкретни продукти, включително колбаси и газирани напитки.Миналата година анархистка група направи същото, принуждавайки хранителни вериги да изтеглят определени продукти.", "date": "2017.12.20", "title": "Анархисти плашат да отровят храните в магазините в Гърция"}
{"url": "https://news.bg/int-politics/belarus-spira-da-vnasya-elektrichestvo-ot-rusiya.html", "text": "Беларус се отказва да внася електроенергия от Русия. Това заяви министърът на енергетиката на Беларус Владимир Потупчик, цитиран от руски медии.\"Приключихме преговорите с Русия. По цените, които ни предлага Русия, ние няма да купуваме, ще задоволим нуждите си със собствени мощности. От 2018 г. се отказваме от вноса на електроенергия\", отсече министърът, говорейки в парламента.За периода между януари и юни Беларус намали вноса на електроенергия с 20,4% в сравнение с аналогичния период на миналата година - до 1,06 млрд. киловатчаса.По-рано Беларус планираше да се откаже от вноса на електроенергия през 2020 г., след пускането в експлоатация на строящите се блокове в БелАЕЦ и дори разглежда възможностите за износ.През ноември от беларуското енергийно ведомство заявиха, че сега страната внася електроенергия главно по време на ремонта на производствени мощности.Беларуските власти уваряват, че са в състояние да осигурят нуждите от електроенергия на страната.\"Но някои от мощностите са построени през 1970-те и 1980-те години... за нас е по-изгодно да купуваме, отколкото да заменим старите мощности\", изтъкна заместник-министърът на енергетиката на Беларус.", "date": "2017.12.20", "title": "Беларус спира да внася електричество от Русия"}
{"url": "https://news.bg/politics/pri-izbori-dnes-chetiri-partii-vlizat-v-parlamenta.html", "text": " През декември 43% от анкетираните изразяват одобрение към работата на правителството на ГЕРБ и Обединени патриоти, като пред август одобрението към работата на МС е било 42%. Показателите се запазват устойчиви с лека тенденция за повишение.Това показват резултатите от регулярното телефонно експресно проучване на агенция \"Барометър България\" в периода 14-18 декември. Въпросът, зададен на анкетираните, е \"Одобрявате ли работата на правителството през шестте месеца на управлението му?\".45% от запитаните през декември изказват неодобрение, като през август процентът на неодобрение е бил 48%. 12% са без мнение през декември, при 10% при проучването от месец август.Като цяло, доверието в работата на българското правителство леко се повишава. Неодобрението към него намалява са сметка на избирателите, които не изразяват мнение дали одобряват или не работата на кабинета.През декември министър-председателят и заместниците му запазват нивата на одобрение спрямо август почти без промяна.Министър-председателят Бойко Борисов запазва позицията си с най-висок рейтинг сред представителите на кабинета с устойчив процент на одобрение 35%. Като втора рейтингова политическа фигура традиционно се откроява вицепремиерът Красимир Каракачанов. Доверието към него нараства с 2%, а към вицепремиера Екатерина Захариева - с 1%. 32% от анкетираните имат доверие в работата на Каракачанов, а 26% - в Захариева. Вицепремиерите Валери Симеонов и Томислав Дончев се одобрявани съответно от 12 и 27%.Резултатите от отговорите на анкетираните на въпроса \"Ако изборите за Народно събрание се провеждат сега, за кого бихте гласували?\" показват, че в настоящия момент четири формации биха преминали 4-процентната бариера за влизане в парламента.Ако изборите бяха днес, за ГЕРБ биха гласували 26,2%, за БСП, 20,2%, за ОП -5,9%, за ДПС - 4,6%, \"Воля\" - 1,6%. За други партии биха гласували 7,1%, а 8,3% заявяват, че не подкрепят никого. Твърдо няма да гласуват 26,1% от анкетираните.ГЕРБ запазват позициите си на водеща политическа сила, като разликата с втората формация БСП е 6%. Трета политическа сила е коалицията Обединени патриоти, като след нея се подрежда ДПС.При така изразените от респондентите нагласи за гласуване на парламентарни избори партия \"Воля\" остава под бариерата за влизане в Народното събрание.Моментната картина към декември 2017 за нагласите на гласуване за парламент наподобява отразеното при изследването на \"Барометър България\" в средата на месец май. Тогава анкетираните отново биха излъчили само четири партии в парламента, като първа политическа сила би била ГЕРБ, втора - БСП, Обединени патриоти и последна - ДПС.Нагласите на българските избиратели в периода след парламентарните избори от март 2017 и съставянето на правителство (май 2017) до сега изглеждат устойчиви по отношение на декларираните нагласи за гласувани и доверието в кабинета \"Борисов\" 3.Обявеният от опозицията вот на недоверие, който предстои през януари 2018 г., чисто математически не би могъл да бъде успешен с оглед на разпределението на броя депутати в Четиридесет и четвъртото народно събрание. Ако се случи минималната вероятност да падне правителството и да има нови избори, то по така дадените заявки от анкетираните български избиратели, ситуацията с разпределението на силите в следващ парламент би била доста идентична с настоящата.Данните сочат, че избирателите на партиите в управлението стоят зад своите предпочитания от последните избори. Това е и базата в електоралните нагласи, осигуряваща стабилност на правителствената коалиция ГЕРБ - Обединени патриоти.", "date": "2017.12.20", "title": "При избори днес четири партии влизат в парламента"}
{"url": "https://news.bg/crime/prebitiyat-uchenik-vav-varna-se-strahuva-da-se-varne-na-uchilishte.html", "text": " не е познавал нападателите си. Това стана ясно по думите на майката на детето.Тя разказа пред bTV, че синът ѝ седял след училище да гледа как други деца играят футбол. Тогава двама непознати с качулки отишли при него и го заговорили. Те го попитали какво иска, защо се прави на важен, дали е арабин или циганин. След това последвали ударите. Момчетата избягали.По думите на майката пострадалият ученик не е имал проблеми с други деца. Всички деца го харесвали, той също харесвал приятелите си.Стана ясно и че детето се чувства по-добре. Припомняме, ученикът беше със счупен нос и му беше извършена операция.Детето се намира вкъщи и не ходи на училище. Той не иска да върне в час, защото го е страх.Майката няма обяснение защо детето ѝ е било пребито. Тя има още 5 деца, за които се грижи. По думите ѝ след инцидента е започнала да се страхува за тяхното здраве.Майката обясни, че е в България от 4 години - избягала е от Сирия заради войната. Тя посочи и че иска да живее спокойно в България с децата си и не иска проблеми. \"Нищо друго не искам\", добави тя. До сега член от семейството не е изпадал в конфликтна ситуация, добяви тя.Междувременно полицията продължава да издирва нападателите. Вчера в Районната прокуратура във Варна беше образувано досъдебно производство по случая.От училището са обещали да засилят мерките за сигурност.", "date": "2017.12.20", "title": "Пребитият ученик във Варна се страхува да се върне на училище"}
{"url": "https://news.bg/economics/203-koledni-artikula-ne-sa-saotvetstvali-na-iziskvaniyata-na-damtn.html", "text": "От Държавната агенция за метрологичен и технически надзор (ДАМТН) провериха над 900 продукта. Кампанията цели превенция на разпространението на безопасни играчки, съобщиха от ДАМТН.Издадени са 30 заповеди за спиране разпространението или използването на несъответстващия артикул, изземване и унищожаване в съответствие с предвидените законови изисквания. Връчени са 28 акта за административни нарушения на неизрядните търговците.Инспекторите на ДАМТН са установили общо 203 броя артикули, при които са открити несъответствия. От тях 66 са били при играчки, 112 при електрически гирлянди и 25 при пиротехнически изделия.Най-честите нарушения, установени от агенцията, са липса на: СЕ маркировка; инструкции на български език; задължителните предупредителни текстове, свързани с безопасната употреба или без превода им на български език; информация за наименование и адрес на отговорния икономическия оператор и др. несъответствия.", "date": "2017.12.20", "title": "203 коледни артикула не са съответствали на изискванията на ДАМТН"}
{"url": "https://news.bg/int-politics/ek-obmislya-sanktsii-sreshtu-sadebnata-reforma-v-polsha.html", "text": "Европейската комисия обсъжда в Брюксел дали да препоръча дисциплинарни производства срещу Полша относно планираните съдебни реформи, съобщава БиБиСи.Комисията е загрижена, че демокрацията в Полша е застрашена от множество нови закони, включително как са назначени съдиите. Полското консервативно правителство твърди, че реформите са необходими за ограничаване на неефективността и корупцията.Хиляди хора в цялата страна проведоха протести срещу реформите. Европейската комисия наблюдава ситуацията в Полша в продължение на почти две години.По-късно днес председателят на Комисията Жан-Клод Юнкер ще проведе дискусия за това дали е време да се препоръча активирането на дисциплинарния процес на ЕС, известен като член 7, който никога преди не е бил използван.Възможно е полският министър-председател Матеус Мораветски да бъде извикан пред колегите си, които да настояват за промени. Това се възприема като твърде невъзможен и суров вариант, да се суспендират гласуването и полските правомощия на срещите на върха на ЕС.Това е така, защото това би изисквало всички държави-членки да се споразумеят, а Унгария смята да блокира подобна стъпка.Мораветски от своя страна коментира, че ЕС гледа твърде едностранчиво и че страната му има право да извършва реформи.", "date": "2017.12.20", "title": "ЕК обмисля санкции срещу съдебната реформа в Полша"}
{"url": "https://news.bg/politics/volya-obedinitel-na-dyasnoto-i-borets-sreshtu-moratoriuma-za-lekarstva.html", "text": "\"Воля\" от самото начало не е подкрепила мораториума върху нови лекарства, но групата все пак е подкрепила бюджета, защото е бил гласуван в своята цялости и е имало реален риск НЗОК да започне новата година без бюджет, обясни пред БНТ Стефан Августинов от \"Воля\".Декларира, че имат амбицията да обединят онези десни избиратели, които не подкрепят ГЕРБ. \"Пътят на мораториума е кратък според нас, но за съжаление разни административни хватки и борбата за политическия пиар попречиха. Въздържахме се първия път, защото има начин, по който се поднася бюджетът на НЗОК\", коментира той.\"Вероятността НЗОК да влезе в 2018 г. без бюджет беше много голяма. Ситуацията за нас беше такава - бюджетът се поставя под гласуване ан блок. За нас няма значение кой е героят, въпросът е нещата да се случват така, както трябва. Още в самото начало обявихме, че не подкрепяме мораториума\", обясни Августинов.Той допълни, че според групата на \"Воля\" не е приемливо президентът да си прави политически пиар, като налага вето на определени закони.\"През юни поискахме парламентът да се занимае изключително със здравеопазвнането, сега поискахме същото. Липсата на контрол върху харченето на средства е проблемът, не липсата на пари\", добави Августинов и коментира, че \"Воля\" има идеята да се въведе регистър на болестите в България и така да се определят средствата за лечението им.\"Проблемът е, че на управлението се гледа като на източник на доходи. В същото време никой не мисли по-дълго от носа си и не мисли за бъдещето си. Това искаме да променим в мисленето в политиката\", отсече Стефан Августинов.Той смята, че десният политически спектър трябва да управлява и отрече ГЕРБ да е истински представител на дясното. \"Воля\" имат желанието да обединят десните избиратели, които са извън ГЕРБ, защото \"разкъсването\" няма да доведе до нищо.", "date": "2017.12.20", "title": "\"Воля\": обединител на дясното и борец срещу мораториума за лекарства"}
{"url": "https://news.bg/int-politics/i-senatat-na-sasht-prie-danachnata-reforma-na-tramp.html", "text": "Сенатът на САЩ (горната камара на американския конгрес) одобри най-крупната реформа на американската данъчна система от повече от три десетилетия насам, съобщават американските медии.Камарата на представителите (долната камара на американския конгрес) снощи българско време одобри законопроекта. Републиканците имат мнозинство и в двете камари на Конгреса.За окончателно одобрение законодателството трябва да се върне обратно в Камарата на представителите по-късно днес заради изчистване на процедурен проблем.Ако всичко мине без проблеми, както се очаква, това ща бъде първият голям законодателен триумф на президента Доналд Тръмп.Критиците обаче алармират, че приетият пакет с промени в данъчната система ще се отрази тежко върху дефицита и ще е от полза само за богатите и супербогатите.Ала републиканците твърдят, че орязването на данъците за корпорациите, малките фирми и физически лица ще стимулира икономическия растеж.51 сенатори гласуваха \"за\" данъчната реформа на Тръмп, докато 48 казаха \"не\".Малко преди окончателното обявяване на резултатите, протестиращи в сградата на Сената скандираха срещу приемането на данъчната реформа. Те са били изведени навън.Лидерът на групата на демократите в Сената Чък Шумър предупреди републиканците, че ще си платят за \"ужасното законодателство\" по време на междинните избори за Сената през следващата година.", "date": "2017.12.20", "title": "И Сенатът на САЩ прие данъчната реформа на Тръмп"}
{"url": "https://news.bg/regions/zapor-na-smetkite-na-kyustendil-ostavya-600-dushi-bez-zaplati.html", "text": "Заради запор на сметките на Община Кюстендил, има риск близо 600 души да останат без заплати по празниците, предупреди пред БТВ кметът на общината Петър Паунов.\"Сметките на градската администрация бяха запорирани заради иск на фирма, изпълнила ремонт в сградата на Общината през 2009 г. след наводнение. Фирмата обаче решава сама да удължи ремонта и сметката скача. Общината не плаща, следва дело и запор\", обяснява Паунов.\"Това е абсолютен прецедент и, за съжаление, се стигна до крайности\", коментира той. \"Държавата вече е сезирана, колегите от Министерския съвет също са уведомени, министърът на правосъдието, Висшият съдебен съвет. Очакваме подкрепа от държавата по най-бързия начин\", обясни кметът. Ще работи и да бъде \"предотвратен този удар срещу държавността за в бъдеще\".\"Предупреждаваме всички колеги кметове, местната власт, националната власт, законодателна и изпълнителна власт - днес тези камъни са изсипани в градината на Община Кюстендил, утре може да бъде във вашата градина\", коментира Паунов.\"От тук нататък, с този съдебен абсурден прецедент и тази законодателна възможност, която се твърди, че я има, ако не бъде променен законът по най-бързия начин, всеки, който влезе във вашия дом по някакъв начин, позволено или непозволено, може да извърши каквито и да било ремонтни дейности и след това да ви осъди за тях\".По думите му фирмата твърди, че е надработила за 500 хил. лв., а излиза, че Общината се е облагодетелствала, макар да няма положен подпис и договорни отношения. Общината е осъдена не на договорно основание, а за неоснователно обогатяване - прецедент, от който може да пострада всеки, посочи той.Само със запорното съобщение сме натоварени с още 22 хил. лв. разноски, каза още Паунов, като посочи, че 6000 от тях са за адвокатски хонорари - колкото е годишната заплата на юристконсулт на Общината. Според кмета държавата е на мястото си и няма да позволи Общината да спре да работи.", "date": "2017.12.20", "title": "Запор на сметките на Кюстендил оставя 600 души без заплати"}
{"url": "https://news.bg/int-politics/severna-koreya-se-opitva-da-tovari-antraks-na-mezhdukontinentalna-raketa.html", "text": "Северна Корея вероятно е започнала изпитания за натоварване на антракс на своите междуконтинентални балистични ракети. Това съобщават японски медии, позовавайки се на източник от южнокорейските специални служби.Източникът разкрил, че Пхенян е започнал експерименти за монтиране на биологични оръжия на своите междуконтинентални балистични ракети.В информациите се уточнява, че Северна Корея е започнала експерименти с оборудване за топлина и под налягане, за да предотврати унищожаването на антракса при огромните температури, генерирани по време на връщането на междуконтиненталната балистична ракета в атмосферата.Северна Корея има запаси от химически оръжия и е в състояние да произведе още.Информацията се разпространява ден след като САЩ публикуваха новата си стратегия за национална сигурност, в която се посочва, че Пхенян се опитва да създаде биологически и химически оръжия, които биха могли да бъдат доставени от ракета до континенталната част на САЩ.", "date": "2017.12.20", "title": "Северна Корея се опитва да товари антракс на междуконтинентална ракета"}
{"url": "https://news.bg/politics/bitkata-s-mrasniya-vazduh-e-ot-dosta-vreme-i-tya-iziskva-mnogo-usiliya.html", "text": "Битката с мръсния въздух е от доста време и тя изисква много усилия, а мерките за подобряването на въздуха в населените места в България трябва да се не само рестриктивни, но и стимулиращи, обяви пред БНТ Ивелина Василева - председател на парламентарната комисия по околната среда и водите и депутат от ГЕРБ.\"Проблем има и исканията на хората са легитимни, защото вскеи има право да живее в здравословна среда\", обясни тя  и посочи, че в България основният проблем остава замърсяването на въздуха с фини прахови частици, но до голяма степен е решен проблемът с останалите видове атмосферни замърсители като азотен диоксид.\"Реално в населените места в България няма проблеми с други замърсители като азотни оксиди. Проблемът с фините прахови частици е валиден за 29 големи града в България. Той е проблем и в други държави, което е установено от Европейската комисия. Има и осъдително решение на Европейския съд\", коментира Василева.Председателят на парламентарната комисия по околната среда и водите иска усъвършенстване на нормативната уредба, като се позова на промените в Закона за чистотата на въздуха от 2015 г., които дават по-големи права на общините да се справят с проблема на местно ниво. Според нея е необходимо да се въведе стандарт при използваното в домакинствата твърдо гориво като дърва, въглища и пелети.\"2016 г. беше сформирана работна група за стандарт за въглищата, например. Необходимо е да се въведе строг стандарт и да не се използват въглища с високо съдържание на сяра и пепел, като така ще се ограничи замърсяването. Истината е, че ако се използват сухи дърва за отопление, замърсяването е с 40 процента по-малко\".Според Василева членовете на комисията на околната среда са готови да разгледат максимално бързо законодателните решения, за да влязат те в сила. Тя допълни, че има пълна подкрепа от парламентарните групи за законодателни решения, които ще помогнат за подобряването на чистотата на въздуха.Като разрешения тя очерта развитието на градския транспорт и закупуването на екологични автобуси и мотриси за метрото за София, например. Тя посочи, че е стартирана програма за насърчаване хората да закупуват електромобили - превозни средства, които нямат двигател с вътрешно горене, а използват електромотор, захранван от батерия. Василева допълни, че трябва да се насърчава и използването на градския транспорт като той се подобрява постоянно.\"Две трети от автомобилите в България са на възраст над 20 години, което означава, че не отговарят на съвременните екологични изисквания\", обясни Василева.Тя коментира, че ще има финансови стиумли за закупуването не само на екелктромобили, но и на хибридни такива.Според Василева миенето на улиците в градските зони също допринася за намаляването на замърсяването на въздуха. Тя се обяви не само за рестриктивни мерки, но и за стимулиращи. Като пример тя посочи идея да се облекчават финансово онези, които купуват отоплителни печки с щадящо гориво.", "date": "2017.12.20", "title": "Битката с мръсния въздух изисква много усилия"}
{"url": "https://news.bg/society/margaritov-uspokoyava-klientite-na-faliraliya-turoperator.html", "text": "\"Засегнатите потребители от прекратяването на дейността на \"София тур и Холидей\" ЕООД ще получат парите си от застраховката професионална отговорност на туроператора\", обясни Димитър Маргаритов, председател на Комисията за защита на потребителите - КЗП.\"В България единственият способ, по който това се случва, е застраховката професионална отговорност на туроператора. Такава застраховка има. Тя, съгласно закона, е определена в зависимост от оборота на туроператора в предходни периоди\", добави Маргаритов.Необходимо е да се подготвят и представят на застрахователя всички необходими документи - договор за организирано пътуване, касови бонове за извършените плащания, копие от полицата \"Туроператорска отговорност\" и други налични.Маргаритов предупреди за характерните за предпразничните периоди нелоялни практики в търговската мрежа и онлайн пространството. На база статистиката от контролната дейност той посочи, че се увеличава броят на забраняваните от контролния орган нелоялни практики, което намалява рисковете от това потребителите да станат жертва на некоректни търговци. \"Да кажем, че пазарът е стерилен, няма да бъдем откровени. Естествено, че има нелоялни търговски практики. Особено сега при най-активното пазаруване по празниците има опити на търговците да ги измамят с фалшиви намаления, изкуствени промоции, че им подаряват нещо към това, което основно искат да си купят, а цената всъщност е по-висока и нещо не им подаряват. Или с кампания за коледни елхички например, а да се окаже, че те не са налични и вие да си купите нещо друго на по-висока цена\", даде примери председателят.В онлайн средата също се срещат подобни прийоми. \"В момента, в който настъпва периодът на активното пазаруване, търговецът рязко вдига цената на определена група стоки, които са по-търсени, за да може следващия ден да анонсира едно \"намаление\", но то трябва да е от цената, на която стоката е продаване поне един месец преди това\", обясни Маргаритов. Той добави, че при кампанията \"Черен петък\" е имало 30-40 сигнала за подобни нарушения.Има и опити на търговци да ограничават отговорността си по отношение на рекламация на дефектните стоки или възможността за връщане на онлайн покупка при продажби от намаления, но това е незаконно.Маргаритов обясни, че контролната дейност на Комисията в този период е концентрирана върху продажбите в  в зимните курорти.", "date": "2017.12.20", "title": "Маргаритов успокоява клиентите на фалиралия туроператор"}
{"url": "https://news.bg/crime/dj-tedi-dzhordzho-udryan-s-buhalka-ot-politsai.html", "text": "Тодор Василев, известен като DJ Теди Джорджо, се оплака от полицейско насилие. Той си е извадил медицинско свидетелство, според което е с комоцио и множество наранявания по тялото. В момента се лекува от нараняванията във варненската болница \"Св. Анна\"Пред Нова телевизия той разказа, че е отишъл в полицията в Добрич в неделя около 4 часа сутринта, за да се информира за свои познати, задържани при сбиване в заведение. Твърди, че малко по-късно той също е задържан насила от полицаите и то пред свидетели.\"Поискаха да дам показания. Казах на полицая, че ако искат показания, да ми изпратят призовка по съдебния ред и ще отида да дам. В мига, в който казах това, ми сложиха белезниците. Вкараха ме с голяма сила в полицейското управление. Удариха ме с крака в лицето. Изпаднах в безсъзнание, след което се събудих в една стая. Там продължиха да ме обиждат и извадиха една голяма бухалка, с която ми нанесоха три големи удара, след което отново изгубих съзнание\", разказа DJ Теди Джорджо.От полицията в Добрич са започнали вътрешна проверка по случая. Иззети били и видеозаписи.Адвокатът на Тодор Василев заяви, че това е фрапиращ случай на полицейско насилие. По думите му, полицаите не са имали никакво основание да го задържат. Според него най-вероятно се касае за лична неприязън към клиента му, която е прераснала в безпричинен побой.", "date": "2017.12.20", "title": "DJ Теди Джорджо удрян с бухалка от полицаи"}
{"url": "https://news.bg/politics/partiite-si-stisnaha-ratsete-za-otpadane-moratoriuma-za-lekarstva.html", "text": "След извънреден председателски съвет партиите се обединиха и единодушно решиха мораториумът за новите лекарства да отпадне.Още утре на две четения, \"грешката\" разбунила духовете на пациентите ще бъде коригирана. От ДПС припомниха, че нееднократно са предлагали спорния параграф 6 да отпадне.БСП пък изразиха задоволство, че най-накрая е постигнато съгласие. Герберите изтъкнаха, че с отпадането на параграф 6 от бюджета на НЗОК, правителството е нямало да допусне нито един пациент да остане без лечение.Лидерът на ДПС Мустафа Карадайъ посочи, че на съвета е благодарил на колегите си от останалите партии, че са променили решението си за мораториума. Седем пъти, по думите му, формациите е гласували против предложението на партията му да няма такава забрана за финансиране на нови медикаменти.Още на 15 ноември ДПС са настоявали да няма такъв мораториум. Иначе по мнението му днешната власт работи по формулата \"проби-грешки\". Консенсус имало само по поправката на грешките, а иначе се управлявало с диктат.Соцлидерът Корнелия Нинова е доволна за тази победа на пациентите. Още утре промяната ще е факт, отчете тя. Има резерви в бюджета на НЗОК, категорична е Нинова. Радвам се, че има политическа воля тази огромна грешка да бъде поправена, изтъкна червеният водач.Цветан Цветанов също е доволен, че партиите единни са решили да отпадне мораториума. Той похвали здравния министър Кирил Ананиев за организацията за отпускането на лекарства чрез специална комисия, която явно няма да заработи след промените, които утре трябва да са факт.Идеята на мораториума била да се спре теча в здравната система. Нека намалим напрежението, което изкуствено беше създадено, подчерта Цветанов. Според него не трябва да се заиграва със страховете на хората. По думите му явно управляващите не са успели да обяснят първоначалната си идея за мораториума за новите молекули.Припомняме, вчера парламентарната група на ГЕРБ реши да предложи на Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК.Така от ГЕРБ отговарят на лидера на социалистите Корнелия Нинова, която вчера информира, че  по темата с мораториума върху иновативните лекарства, след което е провела разговор и с Цветан Цветанов. Предложението на ПГ на ГЕРБ ще е за отмяна на Параграф 6 от Закона за бюджета на НЗОК - параграфът и върху, който , което беше ", "date": "2017.12.20", "title": "Партиите \"си стиснаха ръцете\" за отпадане мораториума за лекарства"}
{"url": "https://news.bg/crime/avtoservizi-manipulirat-tahografite-na-tirovete-sazdavat-opasnost-za-tezhki-ptp-ta.html", "text": "Много шофьори на тирове манипулират тахографите на камионите и карат часове без почивки, което създава предпоставки за тежки катастрофи.Разследващ екип на Нова телевизия е влязъл под прикритие в автосервизи, където се монтират устройствата.Опашките по границата са една от причините за това да има подобен тип манипулации. Целта е пестене на време, гонене на доставки и печалби.Един от най-добрите майстори в занаята е във Видин, става ясно от разследването. Срещу 600 лв. майсторът монтира платка към дигиталния тахограф, която прекъсва сигнала от датчика на скоростите на камиона. Така машината ще се движи, а данните на тахографа ще показват, че той не се движи. Манипулацията се задейства от магнит, който струва 8 лева и се продава на много места у нас.Прави се и манипулация, с която камионът ще може да се движи над позволената скорост от 90 км/ч.По данни на Агенция \"Пътна инфраструктура\" страната ни прекосяват около 10 000 камиона на денонощие. Дори и само една десета от тях да са с манипулиран тахограф, по пътищата се движат 1000 бомби със закъснител. 1000 шофьори карат без необходимата почивка. ", "date": "2017.12.20", "title": "Автосервизи манипулират тахографите на тировете, създават опасност за тежки ПТП-та"}
{"url": "https://news.bg/economics/globiha-s-87-hil-lv-mobiltel-za-neloyalna-konkurentsiya.html", "text": "Комисията за защита на конкуренцията - КЗК наложи имуществена санкция на \"Мобилтел\" ЕАД (правоприемник на\"Близу Медиа енд Броудбенд\" ЕАД) в размер на 87 277 лв. (0.1 % от нетните приходи от продажби на дружеството за 2016 г.)Производството в Комисията е образувано по повод влязло в сила съдебно решение № 1794/13.02.2017 г. на Върховния административен съд, с което е отменено решение № 1322/08.10.2014 г. на Комисията за защита на конкуренцията, постановено по преписка № КЗК-557/2014 г., в частта, в която е установено нарушение и е наложена имуществена санкция. С решението преписката е върната на КЗК за ново произнасяне със задължителни указания, посочени в мотивите на решението.КЗК, в изпълнение на указанията, дадени в съдебното решение, извършва подробен анализ на действията на Близу, свързани с предлагане в края на 2012 г. на пакетна услуга (телевизия и интернет) заедно с бонус пакет \"HD Супер Спорт\".Както е установено в първоначалното и в настоящото производство пред КЗК, услугат (пакет телевизия и интернет) се рекламира и предлага с бонус-пакет спортни програми \"HD Super Sport\" (5 спортни и 2 други програми) с промоционални цени за срока на договора (12/18-месечен).Комисията установява, че по-малко от 6 месеца след предлагане на промоционалната услуга повечето спортни канали в бонус пакета \"HD Супер Спорт\" са спрени, а потребителите не са информирани за това. Но в същото време през май 2013 г. Близу започва да предлага нов пакет \"HD Селект\" със същите спортни програми, но срещу допълнително заплащане.По този начин клиентите на Близу, които са привлечени от предложението да ползват пакета \"HD Супер Спорт\" безплатно, трябва да заплатят допълнително, за да продължат да гледат същите спортни канали в пакета \"HD Селект\". КЗК установява, че това противоречи на добросъвестната търговска практика и привличането на абонати по този начин уврежда интересите на конкурентите на Близу и самите потребители.", "date": "2017.12.20", "title": "Глобиха с 87 хил. лв. \"Мобилтел\" за нелоялна конкуренция "}
{"url": "https://news.bg/regions/v-stolichniya-obshtinski-savet-nedovolstvat-ot-tseni-na-voda-biletcheta-i-taksita.html", "text": "Не може постоянно всички цени на водата, на билетчето за градския транспорт, на таксиметровата услуга да се вдигат и да се работи под натиск и заплахи от протести в случая на таксиметровите шофьори. Искането за повишаване на тарифата на такситата в София е необосновано.Таксиметровите шофьори имаха девет години така наречената данъчна ваканция и не плащаха абсолютно никакъв данък. След въвеждането на патентния данък по-голяма част от нелегалните таксита отпаднаха, коментира пред Нова телевизия общинският съветник Симеон Славчев във връзка с предстоящия протест на таксиметровите шофьори в София.20% от такситата са блокирани заради бюрокрация, твърдят от бранша. Жълтите автомобили ще протестират на 21 декември, като тяхното искане е Столична община да въведе минимална тарифа от 1 лв. на километър. В момента големите компании возят на 0,79 лв. за дневна и на 0,90 лв. за нощна тарифа.\"Таксиметровите компани и в момента не са ограничени да си вдигнат тарифата, ако преценят, тъй като Столичната община е определила само горната граница на таксиметровата тарифа и тя е 1.60 лв. Таксиметровите шофьори настояват да се въведе минимална тарифа и тя да бъде 1 лв. дневната и 1,14 лв. нощната\", коментира Славчев.\"Смятам, че искането им за минимална тарифа от 1 лв. не е обосновано, защото всяка фирма и сега може да си сложи цена, каквато иска, стига да не надвишава горната граница, пък хората сами ще решат, дали да се качат и возят на такси за 1 лв. или за 0,79 лв. на километър. Твърдението, че като се повиши цената на таксиметровата услуга ще има повече таксита не е вярно, защото пазарът определя цената. Ако се качи цената според мен по-малко хора ще ползват таксиметровата услуга, което би довело до загуба на таксиметровите компании\", обясни той.\"Не мога да приема и аргумента, че патентният данък на такситата в София, който е в размер на 850 лв. на година, е висок. В София има 6000 таксита и ако разделим данъка на дните в годината ще се получи, че всяко такси плаща по 2,30 лв. на ден. Това е напълно поносимо. Още повече, че събраните средства от патентния данък отиват целево за изграждане на таксиметровата ифраструктура в София, като например таксиметровите колонки. Тоест дори и патентният данък се връща под тази форма и обслужва бранша\", допълни Славчев.", "date": "2017.12.20", "title": "В столичния общински съвет недоволстват от цени на вода, билетчета и таксита"}
{"url": "https://news.bg/regions/vazrasten-chovek-zagina-pri-pozhar-v-doma-si.html", "text": "Възрастен мъж е загинал при пожар в дома си в село Засмяно, община Аксаково, област Варна.Пожарът е възникнал тази нощ малко след 22 часа. Сигналът за пожара е бил подаден на телефон 112 в 22.20 часа.На мястото незабавно е бил изпратен автомобил на пожарната, който започва да гаси огъня. При действията си пожарникарите установяват, че 83-годишният мъж, който обитава къщата, е загинал.Изясняват се причините за възникването на пожара. По случая има образувано досъдебно производство.", "date": "2017.12.20", "title": "Възрастен човек загина при пожар в дома си"}
{"url": "https://news.bg/crime/kola-ubi-dete-v-plovdivsko.html", "text": "Кола прегази 11-годишно дете, съобщава БНР. Момиченцето е загинало на място. Джип, шофиран от 56-годишен мъж от Брестовица, блъсна и уби 11-годишното момиченце тази сутрин. Инцидентът е станал в ромската махала на пловдивското село Първенец. Детето е било с майка си.Колата е прегазила и 31-годишната майка на момиченцето. Тя е ранена и откарана в болницата. Майката на починалото дете е в шок.Сигналът за катастрофата е получен към 8:00 часа тази сутрин.Роднини на семейството пребили шофьора на колата. На мястото пристигнали екипи на Първо РУ, специализирани пътни сили и Пътна полиция. Установен е един от учстниците в побоя. Образувани са две досъдебни производства по случая. Окръжната прокуратура в Пловдив наблюдава едното производство.Шофьорът на автомобил е задържан за срок от 24 часа по реда на ЗМВР. Направен му е тест за наличие на алкохол и наркотици в кръвта, като пробите са били отрицателни. Взети са му и кръвни проби, резултатите от които предстои да бъдат обработени.Другото досъдебно производство е образувано на роднина на загиналото момиченце за евентуално извършване на хулигански действия и увреждане на чуждо имущество. То се наблюдава от Районна прокуратура - Пловдив.", "date": "2017.12.20", "title": "Кола уби дете в пловдивско"}
{"url": "https://news.bg/int-politics/sasht-plashat-stranite-v-oon-tramp-shte-nablyudava-koy-glasuva-protiv-sasht.html", "text": "Посланикът на САЩ в ООН Ники Хейли е изпратила заплашително писмо до представителите на страните членки на Общото събрание на ООН, които възнамеряват да подкрепят резолюция, отхвърляща признаването от страна на американския президент Доналд Тръмп на Йерусалим за столица на Израел, планирана за четвъртък.\"Президентът ще наблюдава това гласуване внимателно и поиска да докладвам за онези, които са гласували против нас\", написала Хейли в писмо, до съдържанието на което са се добрали от израелското издание \"Аарец\".Хейли посочва в писмото, че решението на Тръмп за Йерусалим не засягало окончателния статут на преговорите по никакъв начин, включително конкретните граници на израелския суверенитет в Йерусалим. Според Хейли Тръмп също така не се застъпвал за промени в договореностите относно Храмовия хълм/Харам ал Шариф.\"Знам, че мнозина в Общото събрание също са ангажирани с каузата на мира\", пише още Хейли, настоявайки страните членки да размислят дали подобна резолюция няма само и единствено да разпали \"разгорещена реторика и насилие\".Хейли подчертава, че САЩ \"не искат от други страни да преместят своите посолства в Йерусалим\", а \"просто ви молим да признаете историческото приятелство, партньорство и подкрепа, която ние увеличихме (спрямо Израел) и да уважавате нашето решение за нашето посолство\".Общото събрание на ООН се очаква да проведе заседание утре следобед за извънредно обсъждане на едностранното признаване от страна на САЩ на Йерусалим за столица на Израел.Турция и Йемен поискаха срещата, след като проекторезолюция на Египет срещу признаването беше представена на вниманието на Съвета за сигурност, на която САЩ наложиха вето, въпреки че всички останали 14 страни членки на съвета гласуваха за нея.", "date": "2017.12.20", "title": "САЩ плашат страните в ООН: Тръмп ще наблюдава кой гласува против САЩ"}
{"url": "https://news.bg/crime/razsledvaneto-za-ubitoto-dete-v-momchilgrad-teche-na-barzi-oboroti.html", "text": "Днес трябва да станат ясни резултатите от  за  в Момчилград. Предстои по случая да бъдат назначени още две експертизи, които да потвърдят кой е извършил престъплението - съдебно-психиатрична експертиза и техническа експертиза - на мобилни телефони и лаптоп на свързани лица.Разследването за убийството на 7-годишното момиченце в Момчилград тече на бързи обороти. Това е заявил главният прокурор Сотир Цацаров, който вчера в града, за да разбере как тече разследването по случая, съобщи bTV.По случая към момента е задържана само майката на детето. Срещу нея е повдигнато и обвинения, но за това, че в нощта на трагедията тя е оставила детето си само вкъщи, без надзор.Вчера вечер беше извършен и следствен експеримент с участието на майката на убитото дето. Предполага се, че експериментът е включвал възстановка на момента, когато майката е открила дъщеря си мъртва. В блока до късно имаше полицаи.Майката е отказала да говори пред журналисти.Ситуацията в града обаче далеч не е спокойна. След като вчера десетки хора се събраха на протест, искайки повече информация по случая, днес местни жители посочват, че страх обзема населението на Момчилград. \"Момчилград е малък град, в който хората се познават. Ние всички сме съпричастни с тъгата и болката от случващото се. Болката от първите дни сега е изместена от страха - страха на всички майки, които изпращат децата си в читалището, училището, парка, тенис клуба... Този страх започва да ескалира\", обясни местна жителка.Според направените до сега медицински заключения детето е било удушено и след това главата му е била омотана с тиксо. Стана ясно и че роднините на детето са били посъветвани да не бързат да освобождават тялото му от Съдебна медицина.Заради трагедията общината в Момчилград отмени градското тържество, което е било предвидено за Нова година. Решението е в знак на съпричастност към болката на семейството и техните близки, съобщи БНР. В съобщение на местната управа се посочва, че Момчилград тъжи заедно с близките на убитото дете.", "date": "2017.12.20", "title": "Разследването за убитото дете в Момчилград тече на бързи обороти"}
{"url": "https://news.bg/press/otteglyat-moratoriuma-varhu-lekarstvata-vas-se-zaema-s-tsenite-na-vodata-vse-poveche-se-kupuvat-izkustveni-elhi.html", "text": "Оттеглянето на мораториума върху новите лекарства е сред водещите теми на вестниците в сряда.\"В последния момент ГЕРБ се отказа от мораториума за новите лекарства 12 дни преди мораториумът за плащане на нови лекарства от бюджета на здравната каса през 2018 г. да влезе в сила, от ГЕРБ най-накрая се решиха да го отменят. Това стана след серия протести, отхвърлено от управляващите вето на президента, разменени тежки обиди и измислен в последния момент алтернативен вариант за осигуряване на иновативни препарати. \"За да спрем всички спекулации, че онкоболни пациенти ще останат без лечение, от ПГ на ГЕРБ ще предложим на утрешния (днешния - б.р.) Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК (който засяга мораториума)\", съобщиха от ГЕРБ, цитирайки председателя на парламентарната група Цветан Цветанов. Това ще стане, след като седмици наред от партията защитаваха предложения от здравната каса и здравното министерство мораториум, уверяваха, че нито един пациент няма да остане без лечение и без новите медикаменти и че забраната се налага, за да може да се осигури една година \"бюджетно спокойствие\" на НЗОК, през която да се приемат нормативни промени, с които да се затегне контролът при плащането на лекарствата от касата...\" - в. \"Сега\".\"Лиерът на БСП Корнелия Нинова е разговаряла с премиера Бойко Борисов и е настояла за актуализация на бюджета на Националната здравноосигурителна каса (НЗОК) за 2018 г. Това съобщи Нинова след заседание на Изпълнителното бюро на партията. \"Упълномощена съм да го направя от онкоболни и организацията на болните от рак, протестиращите, организаторите на протеста в парламента, които се обърнаха към нас\", каза Нинова. Тя прочете част от тяхното отворено писмо, тъй като те останали с впечатление, че никой не ги чува. В писмото се казва, че протестиращите смятат за неприемливо да бъде заобиколена една забрана със създаване на комисия към Министерството на здравеопазването, както и с твърдението, че правителството има съгласието на пациентски организации. Миналата седмица ветото, наложено от президента Румен Радев, върху бюджета на НЗОК беше отхвърлено и остана мораториумът за финансиране на \"32 молекули\". \"Разговарях с господин Борисов, като му казах, че единственият легитимен начин да излезем от тази ситуация е да направим спешно актуализация на бюджета на НЗОК за 2018 г. Да, ще бъде прецедент, току-що е публикуван. Това е единственият начин онкоболните от 1 януари да не останат необгрижени\", каза Нинова. Според нея актуализация на бюджета на НЗОК може да се прави по искане на депутати, като има прецеденти през 2010 и 2012 г. Нинова декларира, че депутатите от БСП са готови \"на извънредни заседания, на нощни заседания, но да направим актуализация на бюджета\". Напомни, че само трябва да бъде премахнат параграф 6 от бюджета, с който се въвежда мораториумът, а правителството твърди, че има пари за лечение. От БСП са готови още днес да внесат предложението си в парламента. Нинова каза, че Бойко Борисов е обещал да помисли, а лидерът на групата на ГЕРБ в парламента Цветан Цветанов ѝ се обадил и обещал да събере парламентарната група на ГЕРБ...\" - в. \"Дневник\".\"В днешния ден проведох серия от разговори с председателите на всички парламентарни групи, с премиера Бойко Борисов и с министрите на здравеопазването и на финансите Кирил Ананиев и Владислав Горанов, пише в позиция на зам.-председателят на ГЕРБ Цветан Цветанов, разпространена от пресцентъра на ГЕРБ.Целта на разговорите беше да се неутрализират всички възможни спекулации, че български пациенти могат да бъдат оставени без лечение или лекарства...\" - в. \"24 часа\".\"По време на разговорите стана ясно, че министърът на здравеопазването вече е готов със всички заповеди за създаването на 6 комисии, както и с Правилник за условията и реда за работата на комисиите за разпределение на скъпоструващите лекарства. По този начин вече е създадена цялата нормативна среда за работата на комисиите далеч преди края на годината. Затова изказвам благодарността на ПГ на ГЕРБ за организацията и готовността на здравния министър Кирил Ананиев и екипа му, пише в позицията на Цветанов. \"Въпреки тази готовност и за да спрем всички спекулации, че онкоболни пациенти ще останат без лечение, от ПГ на ГЕРБ ще предложим на утрешния Председателски съвет на Народното събрание да бъде гласувана в пленарна зала отмяна на Параграф 6 от Закона за бюджета на НЗОК. От ГЕРБ ще подкрепим предложението единствено при постигането на пълен политически консенсус от всички парламентарни групи и председателите им\", казва председателят на ПГ на ГРЕБ. Предложението на ПГ на ГЕРБ за отмяна на Параграф 6 от Закона за бюджета на НЗОК среща подкрепа от представителите на всички институции, с които разговарях днес, както и от председателите на ресорните парламентарни комисии. С всички тях постигнахме консенсус, че чувствителна тема като здравеопазването не бива да се използва за политически спекулации и за игра със страховете на българските пациенти, подчертава Цветанов.\" - в. \"Труд\".Европредседателството остава сред постоянните теми на всекидневниците.\"Мишел Барние: Имаме 4 важни стъпки по Брекзит в Българското председателство \"По време на Българското председателство на Съвета на ЕС трябва да направим четири важни стъпки по Брекзит и затова разчитаме силно на вас да поддържате общата европейска линия в преговорите.\" Това каза главният преговарящ на Европейската комисия за Брекзит Мишел Барние пред заместник министър-председателя по правосъдната реформа и министър на външните работи Екатерина Захариева, съобщиха от пресцентъра на Министерство на външните работи. Стъпките са подготовка на директиви за преговорите по преходния период, изготвяне на проект на договора за оттегляне на Обединеното кралство от ЕС, даване на мандат на Комисията да преговаря с Лондон за преходния период и изработване на обща позиция по бъдещите отношения на ЕС с Великобритания. \"Можете да разчитате на нас. Тук сме, за да помогнем\", отвърна министър Захариева и допълни колко важен е този въпрос за България, над 100 000 от чиито граждани живеят и работят в Обединеното кралство. Двамата се съгласиха, че зад водените от Комисията преговори трябва да стои солиден консенсус между 27-те държави-членки на ЕС, на основата на доверие към главния преговарящ...\"\"ООН очаква София да се заеме с бежанската криза в Европа Около 258 млн. души по света са били принудени да напуснат домовете си, се казва в доклад на ООН. Върховният комисариат на ООН за бежанците (ВКБООН) поиска от българското председателство на ЕС да се заеме активно с решаването на проблемите, свързани с предоставянето на убежище. Това се казва в препоръки, които ВКБООН отправя към българското председателство на ЕС, което започва на 1 януари 2018 г. Те са качени на сайта на агенцията на ООН, която настоява страната ни приоритетно да се ангажира с два сериозни проблема при предоставянето на убежище - изготвяне на по-добра оценка на необходимостта от закрила и насърчаване на по-голяма солидарност и споделяне на отговорност сред държавите - членки на ЕС. \"Това е критичен момент. Нуждаем се от силно председателство, което ще проправи път към добре управлявана система за предоставяне на убежище в ЕС, включително повече солидарност между държавите - членки на ЕС\", каза Паскал Моро, която оглавява бюрото на ВКБООН за Европа. Службата на ООН за бежанците препоръчва на председателството да фокусира вниманието си върху бързи и ефективни процедури за достъп до международна закрила на хората, които търсят убежище в ЕС. Призовава се също реформираната Дъблинска система да съдържа механизъм за солидарност между страните членки при преразпределянето на кандидатите за убежище, който да може да бъде задействан бързо при необходимост. Според ВКБООН, за да е успешна тази система, трябва да бъде осигурено участието на всички държави. Ролята, която имат ЕС и държавите членки в глобален мащаб, също се подчертава в препоръките. Отправен е призив да се увеличат безопасните и законни пътища към Европа за бежанците, както и да се окаже голяма подкрепа за приемането на Глобалния договор за бежанците през 2018 г.\" - в. \"Сега\".Цената на водата също е сред актуалните теми.\"Върховната административна прокуратура (ВАП) се самосезира и извършва проверка на законосъобразността на Решения от 30 ноември 2017г. на КЕВР за одобряване на бизнес план на \"Водоснабдяване и канализация\" ЕАД в гр. Бургас, гр. Ямбол и гр. Враца за развитие на дейността като ВиК оператор за регулаторен период 2017-2021 г. Впоследствие Върховната административна прокуратура се самосезира и във връзка с проверка на законосъобразността на Решение № Ц-34 от 15.12.2017г. на КЕВР за изменение на одобрените цени на водоснабдителните и канализационните услуги за 2018г. На 19.12.2017г. е проведена работна среща между екипите на г-жа Ася Петрова, заместник на главния прокурор при ВАП и г-жа Мая Манолова, омбудсман на Република България за обсъждане на основания за оспорване на горецитираните решения и сезиране на прокуратурата за незаконосъобразно повишаване цената на водата.\" - в. \"Стандарт\".\"Мая Манолова: Съдът трябва да се произнесе за цената на водата Решението на КЕВР за повишаване цената на водата е незаконно, в координация съм с прокуратурата, за да им представя анализа си и тя да протестира тези решения, коментира пред Би Ти Ви омбудсманът Мая Манолова. Повишението трябва да бъде проверено през съда, категорична е Манолова. В Монтана, Кърджали и Силистра не трябваше въобще да има увеличение на цената на водата, смята омбудсманът.\" - в. \"24 часа\".Вестниците отделят място и на наближаващите празници.\"Единадесет дни ще почиват учениците от първи до 12-и клас по Коледните и Новогодишните празници. Ваканцията започва от 23 декември 2017 г. и ще продължи до 2 януари 2018 г., включително. Това съобщи пресцентърът на Министерството на образованието и науката. Учениците ще се върнат в класните стаи на 3 януари, сряда, като ще учат по програмата за съответния ден и в посочената от училището смяна. Следващата ваканция ще бъде от четири дни между края на първия и началото на втория учебен срок - от 3 до 6 февруари 2018 г., включително.\" - в. \"Стандарт\".\"През последните години продажбите на изкуствени елхи в България растат силно. Към момента по данни от пазара общо за година се продават около 240 хил. такива елхи. Само една фирма ги произвежда тук - \"Грипс-ПВЦ\" - гр. Раковски. Това съобщава \"Капитал daily\" в днешния си брой. По данни на компанията тя има около 60% пазарен дял. Останалите количества, които се продават в страната, са внос от Китай, Холандия и Белгия. Първата изкуствена елха в света е произведена от гъши пера в Германия през 1913 г. Малко след това предприемчива американска фирма за четки започва производството на изкуствени дръвчета от пластмаса. Семейната \"Грипс-ПВЦ\" произвежда изкуствени елхи от 2004 г. Първоначалната инвестиция е 240 хил. евро, а технологията е оригинална от Канада. \"Бизнесът с изкуствени елхи е труден и рисков, защото е сезонен. Затова все още нямаме конкуренция в страната\", коментира Йонко Земярски. Изработката на едно дръвче отнема от 3 до 40 минути. Част от продукцията се продава и онлайн. Цените са от 8 до 350 лева в зависимост от модела и височината на елхата (от 80 до 420 см). Компанията изнася около 70% от продукцията си зад граница и има представителни магазини в Букурещ, Будапеща, Загреб, Белград и Любляна. Модата при изкуствените елхи се диктува през януари и февруари на специализирани изложения във Франкфурт, Милано и Атланта. Следващата година ще заработи нова линия за производство на новогодишни брандирани топки и светеща декорация. Така семейната фирма ще затвори цикъла - от коледното дърво до украсата.\" - в. \"Дневник\".", "date": "2017.12.20", "title": "Оттеглят мораториума върху лекарствата, ВАС се заема с цените на водата, все повече се купуват изкуствени елхи…"}
{"url": "https://news.bg/int-politics/kongresat-prie-danachnata-reforma-na-tramp.html", "text": "Камарата на представителите на американския Конгрес прие окончателния вариант на данъчната реформа, предвиждаща намаляване на данъците - първата сериозна реформа в тази сфера от три десетилетия насам.Това е най-значимата победа за президента Доналд Тръмп и конгресмените от републиканското мнозинство през тази година, отбелязва CNN.Гласуването премина при видимо партийно разделение. Всички представители на Демократическата партия се обявиха против реформата, 12 републиканци също я отхвърлиха.Въпреки това тя беше приета с 227 срещу 203 гласа.Предстои след часове законът да бъде гласуван в Сената. Очаква се той да бъде подписан от Тръмп още преди Коледа.", "date": "2017.12.20", "title": "Конгресът прие данъчната реформа на Тръмп"}
{"url": "https://news.bg/bulgaria/bum-na-trihineloza-ot-nelegalen-svinarnik.html", "text": "Бум на трихинелоза по прасетата установиха ветеринарните власти дни преди коледните празници, предаде bTV.14 души в Бургаско са изследвани за опасната болест, след като консумирали месо от домашни животни.В порутена постройка в бивш стопански двор в Карнобат ветеринарни инспектори са открили нелегален склад с прасета.В едно от помещенията има и десетки малки прасенца. Не е ясно как са оглеждани и какво са яли.Собственикът на нелегалния свинарник е в Инфекциозната болница с трихинелоза. В тежко състояние са и други, които са консумирали месо оттам.\"Първите 4-5 бяха с много тежка клинична картина - подуване, отоци, задух... Едното семейство са дали месо и на близките си във Варна. Тя ще се разраства тази група хора\", обясни д-р Величко Колев от МБАЛ-Карнобат.\"За човека си е много опасно, тъй като това е паразит, който продължава да живее капсулиран в мускулите... проблемът е, че у нас тези лекарства в момента ги няма\", отвърна зам.-директорът на РЗИ - Бургас д-р Вергиния Цанова в отговор на въпроса колко опасно е това за човека.Част от месото е направено на луканки. Издирват се всички, взели продукция от нелегалния свинарник.", "date": "2017.12.20", "title": "Бум на трихинелоза от нелегален свинарник"}
{"url": "https://news.bg/int-politics/oon-rusiya-e-okupator.html", "text": "Генералната асамблея на ООН прие резолюция, в която осъжда нарушаването на човешките права и анексирането на Крим, предадоха информационните агенции.В документа Русия е определена като окупираща държава.Осъжда се \"временната окупация от Руската федерация на част от територията на Украйна - Автономна република Крим и град Севастопол\".В резолюцията се казва още, че ООН не признава анексията.Световната организация призовава Русия да вземе всички необходими мерки за незабавното прекратяване на нарушаването на човешките права в Крим, включително незаконните арести и мъченията, всички други прояви на жестокост и унижаване на човешкото достойнство.Текстът на резолюцията е предложен от Украйна в съавторство с 30 други държави. Документът беше приет със 70 гласа. Освен Русия против одобряването му гласуваха представителите на 26 държави, сред които Северна Корея, Сърбия, Куба, Венецуела, Беларус, Армения, Индия, Китай, Казахстан. 76 държави гласуваха \"въздържал се\".\"Целта на обновената резолюция е да консолидира подкрепа за Украйна по въпроса за деокупацията на украинския полуостров. По-точно, в нея е включено искане към Русия да изпълни временните мерки от постановлението на Международния съд на ООН във връзка със забраната на меджлиса на кримските татари, а също се подчертава необходимостта от обучение на украински и кримско-татарски език.\" - коментира говорителят на постоянното представителство но Украйна в световната организация Олег Николенко.", "date": "2017.12.20", "title": "ООН: Русия е окупатор"}
{"url": "https://news.bg/weather/slanchevo-no-studeno.html", "text": "Времето днес ще бъде предимно слънчево в по-голямата част от страната.Значителна облачност ще има в Североизточна България, която вероятно ще се задържи през целия ден. Възможен е слаб снеговалеж.Вятърът ще бъде ориентиран от запад-северозапад, до умерен. Заедно с него ще прониква студен въздух.Максималните температури ще бъдат в интервала 1-4 градуса. Минималните са между -7 и -1.", "date": "2017.12.20", "title": "Слънчево, но студено"}
{"url": "https://news.bg/int-politics/gratskiyat-parlament-prie-byudzheta-za-2018-g.html", "text": "Гръцкият парламент прие бюджета за 2018 година, предаде Дойче веле. Той беше подкрепен от 153-ма депутати, против бяха 144.В бюджета е заложен икономически растеж от 2.5 процента. Очаква се за 2017 г. този показател да е 1.6. Новият бюджет предвижда първичен профицит от 3.82 процента.Това е последният гръцки бюджет, който се приема в рамките на антикризисната програма, подчерта премиерът на страната Алексис Ципрас.\"Оставяме зад себе си този период, за който никой не иска да си спомня\", допълни той.Очаква се през 2018 г. държавният дълг на Гърция да остане приблизително на сегашното си ниво - 180 процента от брутния вътрешен продукт.", "date": "2017.12.20", "title": "Гръцкият парламент прие бюджета за 2018 г."}
{"url": "https://news.bg/bulgaria/patishtata-sa-mokri-na-mesta-vali-snyag-1.html", "text": "Пътните настилки в страната са предимно мокри, а по усойните и планински райони - частично заледени и обработени.Температурите са в интервала от - 17° до 5°.Времето над страната е предимно облачно.Сняг вали в област Разград, на места в област Варна и област Шумен, по високите части на област Кюстендил и в района на Самоков /област София/.Намалена видимост поради мъгла:- до 50 м. в района на Нова Загора /обл. Сливен/;- до 100 м в районите на Богданово, Гълъбово, Раднево и Главан /обл. Ст. Загора/.Слаб до умерен вятър духа в областите Бургас, Варна, Видин, Добрич, Плевен, Разград, Русе, Смолян Търговище и Шумен. Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.  няма ограничения. няма ограничения. няма ограничения. няма ограничения. няма ограничения. няма ограничения. - Върбишки - затворен за всички МПС;- Златишки - затворен за всички МПС;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Предел - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т;- Дюлински - забранен за МПС над 3,5 т;- Пампорово - забранен за МПС над 3,5 т;- Петрохан - забранен за МПС над 12 т;- Превала - забранен за МПС над 12 т с ремаркета и полуремаркета;- Твърдишки - забранен за МПС над 10 т;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено движението на МПС над 15 т.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500, поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 25.12.2017 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация, поради обезопасяване на движението в следствие на ремонтни дейности. Срок до 30.10.2018 г.   Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г. Временно са въведени следните ограничения за движение на МПС:Път III-358: Движението по път III-358 Шипково - Рибарица от км 13+100 до 32+800 е ограничено за МПС над 12 т, поради снегопочистване. Срок до 20.12.2017 г.Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; Временно са въведени следните ограничения за движение на МПС:Път II-37: Временно движението по път II-37 Батак - Доспат е ограничено за МПС над 12 т с ремаркета и полуремаркета, поради снегопочистване.Път III-842: Временно движението по път III-842 Белово - Юндола е ограничено за МПС над 12 т с ремаркета и полуремаркета, поради снегопочистване.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: за посока София: гр. Баня - с. Марино поле - гр. Карлово и път I-6 Карлово - София; за посока Бургас: гр. Баня - с. Васил Левски и път I-6 Карлово - Бургас. Срок до 22.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път II-37: Временно движението по път II-37 Батак - Доспат е ограничено за МПС над 12 т с ремаркета и полуремаркета, поради снегопочистване.Път III-864: Ограничено е движението по път III-864 Проглед - Стойките за МПС над 12 т с ремаркета и полуремаркета, поради снегопочистване.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня.Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.12.20", "title": "Пътищата са мокри, на места вали сняг"}
{"url": "https://news.bg/society/ignazhden-pochitame-sv-ignatiy-bogonosets.html", "text": "Днес православната църква почита свети Игнатий Богоносец - един от учениците на Йоан Богослов.Св. Игнатий е живял през ІІ век. Застигнат от участта на повечето ранни християни, вследствие гоненията срещу тях, св. Игнатий намира своята мъченическа смърт. Загива на сцената на римския колизеум, разкъсан от диви зверове.Игнажден е един от големите зимни празници, който предхожда Коледа. Разпространен е в цялата етническа територия на България.В Северна България денят на св. Игнатий се нарича Игнажден, Идинак (Единак). В Южна България този празник бива наричан Идигнажден, Игнатьовден (в Родопите) и Полаз или Полязовден (в Котленско).Най-характерен за празника е обичаят \"полазване\". От това кой ще влезе пръв в къщата на Игнажден се гадае каква ще бъде следващата година. Ако сполезът е добър, то и в къщата през цялата година ще има късмет и успех във всичко. Ако той не е късметлия, през годината няма да има благополучие за дома и главно в стопанството.", "date": "2017.12.20", "title": "Игнажден – почитаме св. Игнатий Богоносец"}
{"url": "https://news.bg/politics/protsedurata-za-remonta-i-poddrazhkata-na-mig-29-spira-zaradi-obzhalvane.html", "text": "Военният министър Красимир Каракачанов оттегли на заседанието на Министерски съвет точката за сключване на договор с фирма \"Делфин\" за изграждане на двата многофункционални патрулни кораба. Преговорите с фирмата са продължили като са добавени още 170 млн.лв, но тази сутрин е депозирано писмо в МО, че се оттегля от подписване на договора, съобщи Каракачанов.Военният министър съобщи още, че разходите, които е трябвало да бъдат направени за бойната авиация ще бъдат съкратени, защото на 19 декември в КЗК е внесена жалба от една украинска фирма, която обжалва процедура, по която министерството на отбраната е подготвило преговорите.\"Беше пред сключване договорът за ремонта и поддръжката на 15-те самолета МиГ 29. Процедурите са такива, че след като има обжалване процедурата се спира . До края на годината тези средства няма да могат да бъдат усвоени , става дума за 82 млн.лв.\", добави Каракачанов.Военният министър заяви още, че 19 млн.лв са гласувани на миналото заседание, а днес са били предвидени още 22 млн.лв, които отпадат, така, че сумата, която трябва да бъде изразходвана е 50 млн.лв., които ще пусна за съгласуване с подпис.", "date": "2017.12.20", "title": "Процедурата за ремонта и поддръжката на МиГ 29 спира заради обжалване"}
{"url": "https://news.bg/int-politics/nad-80-ot-glasuvashtite-rusnatsi-shte-podkrepyat-putin.html", "text": "Над 80 процента от руснаците, които възнамеряват да гласуват на президентските избори през следващата година, са заявили, че ще изберат настоящия президент Владимир Путин. Това показва ново допитване на официалната руска социологическа агенция ВЦИОМ.Сондажът показва, че около 70% от анкетираните твърдо са уверили, че ще отидат до избирателните урни, а 83,3 на сто от тях са отбелязали, че възнамеряват да гласуват за Путин.Други 11% са заявили, че \"вероятно ще вземат участие\" в гласуването, докато 4 на сто са обявили, че \"определено ще пропуснат\" изборите.През миналата седмица беше потвърдено, че президентските избори ще се проведат на 18 март 2018 г.Путин обяви, че ще участва като независим кандидат. Ако бъде избран, което е почти сигурно, той ще остане президент на страната до 2024 година.", "date": "2017.12.20", "title": "Над 80% от гласуващите руснаци ще подкрепят Путин"}
{"url": "https://news.bg/crime/kamion-plamna-v-dvizhenie-na-stolichen-bulevard.html", "text": "Камион се запали в движение на столичния булевард \"Цариградско шосе\". Сигналът е постъпил в столичната пожарна към 10:16 часа. Камионът пламнал на бул. \"Цариградско шосе\" в района на кръстовището с ул. \"Павел Красов\".Към мястото са насочени противопожарни екипи. Все още гасят огъня на място.Няма информация за пострадали при инцидента, съобщават от МВР.Движението в участъка на булеварда, в посока изход от София, е затруднено. Пътни полицаи са на място и подпомагат трафика.", "date": "2017.12.20", "title": "Камион пламна в движение на столичен булевард"}
{"url": "https://news.bg/crime/250-katastrofi-v-sofiya-prez-izminaloto-denonoshtie.html", "text": "Само на територията на столицата през изминалото денонощие са станали 247 леки пътнотранспортни произшествия. Това сочат данни от статистиката на МВР за катастрофите за изминалото денонощие и пътната обстановка в страната.В София са станали и 4 тежки пътнотранспортни произшествия. Няма загинали хора. 4 души са пострадали.За изминалото денонощие в страната са станали общо 24 тежки пътни инцидента. Няма загинали хора. При катастрофите обаче са пострадали 29 души, като един от тях е в болнично заведение с опасност за живота.Данните на МВР сочат, че от началото на последния месец тази година у нас са станали 335 тежки катастрофи, загинали са 28 души, а 419 души са били ранени. Към момента с опасност за живота продължават да бъдат 12 души.От началото на година тежките произшествия у нас са 6 660. Загиналите на пътя от началото на 2017 година са 645 души. Ранени са 8 377 души.", "date": "2017.12.20", "title": "250 катастрофи в София през изминалото денонощие"}
{"url": "https://news.bg/health/nzok-otpuska-po-rano-polagashti-se-lekarstva-zaradi-praznitsi.html", "text": "Националната здравноосигурителна каса (НЗОК) е уведомила договорните си партньори, че във връзка с предстоящите официални празници и неработни дни, общопрактикуващите лекари или специалистите по съответния профил на заболяване биха могли да предпишат, а аптеката да отпусне, лекарствените продукти, полагащи се на здравноосигурените лица, по-рано от регламентирания 30-дневен срок.Следващото предписание трябва да е на датата, до която са достатъчни получените от здравноосигуреното лице медикаменти, след последните две отпускания от аптеката.Срокът, за който са достатъчни отпуснатите по предходното предписание количества и тези по извънредното предписание, се отразява в амбулаторния лист на пaциента. В него и в новата рецептурна бланка се записва конкретната дата за следващото предписване на лекарства.", "date": "2017.12.20", "title": "НЗОК отпуска по-рано полагащи се лекарства заради празници"}
{"url": "https://news.bg/society/kzd-namira-za-diskriminatsionni-usloviyata-v-naredba-na-sos.html", "text": "Столичният общински съвет (СОС) получи задължително предписание от Комисията за защита от дискриминация (КЗД). Предписанието е за промяна на условията за предоставяне на асистентски услуги за хора с увреждания, залегнали в наредбата \"Асистент за независим живот\".КЗД вижда условия за дискриминация в текста на настоящата наредба. Според тях неравното третиране идва от това, че СОС е поставил условие достъп до асистентска услуга да получават само хора с увреждания, които учат или работят.Все пак Комисията на омаловажава усилията на общинския съвет. \"Необходимо е да се подчертае, че това наше решение не омаловажава огромния труд, който се полага в Столична община за хората с увреждания\", заяви председателят на специализирания състав, постановил решението, Златина Дукова.От КЗД изтъкват, че Столична община заслужава адмирации. Създадената собствена асистентска услуга на общината не разчита само на националния бюджет и на европейската солидарност.Дукова обясни, че въпреки усилията на СО има място за подобряване на условията, при които тази подкрепа се предоставя.\"Намираме, че не е редно де факто да се прегражда пътят до получаване на асистентска услуга за лицата с тежки увреждания, които не могат да учат или работят именно защото имат нужда от асистентска подкрепа\", изтъкна докладчикът по преписката, по която е постановено решението на Комисията, Петър Кичашки.Той направи аналогия между ситуацията и популярната книга \"Параграф 22\". \"За да получиш асистенция трябва да работиш, но за да работиш трябва да имаш асистенция\", обясни Кичашки.", "date": "2017.12.20", "title": "КЗД намира за дискриминационни условията в наредба на СОС"}
{"url": "https://news.bg/politics/rosen-zhelyazkov-poema-predsedatelskoto-myasto-v-krs.html", "text": "Росен Желязков, председател на ДА \"Електронно управление\", е определен за председател на Комисията за регулиране на съобщенията - КРС.Той ще заеме длъжността на 15 януари 2018 г., когато изтича вторият мандат на поста на досегашния председател на Комисията Веселин Божков.Припомняме, през март месец 2016 номинираният за нов председател на Комисията за защита на конкуренцията - КЗК, Росен Желязков си оттегли кандидатурата. Това обяви самият той по време на изслушването си в Комисията по икономическа политика и туризъм.\"Воден съм от ясното съзнание за отговорността и значимостта за процедурата за избор на председател, заместник-председател и членове на КЗК. Споделям огромното разбиране за мястото на Комисията за реализиране на свободен, добре функциониращ и динамичен пазар като карта за устойчива икономика на потребителите\", обясни тогава той.Припомняме също така, че през април 2015 година, на първа инстанция съдът оправда единствения обвинен за аферата \"Костинброд\" - бившия главен секретар на Министерския съвет Росен Желязков. Той отговаря пред Темида за престъпление по служба.По време на пледоариите по-рано днес държавното обвинение поиска за Желязков по делото за 350-те хиляди надпечатани бюлетини, открити в печатницата \"Мултипринт\". Акцията беше изключително шумна и с медийно присъствие точно в деня за размисъл преди парламентарните избори през 2104 година.", "date": "2017.12.20", "title": "Росен Желязков поема председателското място в КРС"}
{"url": "https://news.bg/world/shtetite-ot-bedstviya-v-sveta-za-2017-g-v-razmer-na-usd306-mlrd.html", "text": "Общо икономическите загуби от природни и предизвикани от човека бедствия по света през 2017 г. са се увеличили с 63% до 306 милиарда долара.Тази информация разкри презастрахователната швейцарска компания Swiss Re, цитирана от АФП.\"САЩ са най-тежко засегнати, включително заради ураганите \"Харви\", \"Ирма\" и \"Мария\", които направиха 2017 г. втория най-скъпоструващ сезон на ураганите\" след 2005 г., пояснява компанията.Въпреки че финансово цената от бедствията се е покачила през тази година, няма увеличение на броя на загиналите хора, се допълва още в изследването.Като през 2016 г. в света повече от 11 000 души са загинали или са безследно изчезнали при природни бедствия през тази година, подчертават от Swiss Re.Според първоначалните изчисления застрахованите загуби от природни и причинени от човека бедствия в света са в размер на 136 милиарда долара.Това е над средното годишно ниво за последните 10 г. и третото най-високо ниво от 1970 г., когато започва да се регистрира такава информация, се отбелязва още в проучването на Swiss Re.", "date": "2017.12.20", "title": "Щетите от бедствия в света за 2017 г. в размер на $306 млрд. "}
{"url": "https://news.bg/regions/otpusnaha-oshte-1-4-mln-lv-na-obshtinite-burgas-i-kameno.html", "text": "Правителството отпусна още 1.4 млн. лв. на общините Бургас и Камено за справяне с пораженията от .По бюджета на община Бургас ще бъдат преведени 800 000 лв., а за Камено са 600 000 лв.Средствата са предназначени за частично разплащане на извършените дейности по възстановяване на сгради и инфраструктурни обекти, разчистване на пътна мрежа, речни легла и дерета от наноси, както и други неотложни разходи, възникнали в следствие на бедствието от 25 октомври 2017 г.Предложението за допълнителната финансова помощ беше е на Междуведомствената комисия за възстановяване и подпомагане към МС. Средствата ще бъдат осигурени от резерва за непредвидени и неотложни разходи по Закона за държавния бюджет на България за 2017 година. Припомняме, при бедствието в област Бургас най-тежко беше положението в община Камено, където беше обявено и бедствено положение. При наводненията . Много хора бяха евакуирани от домовете си, като част от тях бяха приютени в общински сгради. В прокуратурата бяха образувани  При проливните дъждове в нощта на 23 срещу 24 октомври 2017 г. се се излели около 200л/кв.м. дъжд. Инспекторите на ДАМТН установиха.", "date": "2017.12.20", "title": "Отпуснаха още 1.4 млн. лв. на общините Бургас и Камено"}
{"url": "https://news.bg/politics/minimalnata-rabotna-zaplata-stava-510-leva.html", "text": "От 1 януари 2018 г. минималната работна заплата ще стане 510 лева. Това е с 10,9% увеличение в сравнение с настоящата година, реши правителството по време на днешното редовно заседание на Министерския съвет.По-високият размер на минималната заплата ще мотивира търсещите работа и ще допринесе за намаляване на риска от бедност сред работещите. Увеличението й отразява заявения приоритет на правителството за устойчиво повишаване на стандарта на живот.Мотивът за повишаването на минималната работна заплата на 510 лв. е икономическият растеж, устойчивите темпове на БВП през последните години, информират от МС. В документите по решението е посочено и увеличаването на броя на заетите и ръстът на средната работна заплата в страната. От 1 януари 2018 г. минималната работна часова заплата ще бъде 3,07 лв.", "date": "2017.12.20", "title": "Минималната работна заплата става 510 лева "}
{"url": "https://news.bg/int-politics/erdogan-rugae-vanshniya-ministar-na-oae-o-ti-zhalko-choveche.html", "text": "Турският президент Реджеп Тайип Ердоган наруга външния министър на Обединените арабски емирства (ОАЕ), който препубликува в \"Туитър\" публикация, която обвини \"османските предци\" на турския държавен глава в малтретиране на арабите и кражба на ръкописи от свещения за мюсюлманите град Медина, съобщава \"Асошиейтед прес\".Ердоган настоя външния министър на ОАЕ Абдула бин Зайед ал Нахаян да си \"знае мястото!\", без да го назовава директно.Ердоган каза, че османският паша, който е управлявал Медина между 1916 и 1919 г., е защитавал свещения град и съкровищата му, добавяйки: \"О, ти жалко човече, което ни клевети, къде бяха вашите предци по онова време?\"Кавгата идва в момент, когато Турция зае страната на Катар в дипломатическия спор на емирството с ОАЕ и други страни от Персийския залив във връзка с предполагаемата подкрепа на Доха за екстремисти и твърде топлите отношения с Иран.", "date": "2017.12.20", "title": "Ердоган ругае външния министър на ОАЕ: \"О, ти жалко човече\""}
{"url": "https://news.bg/economics/kevr-namali-tsenata-na-vodata.html", "text": "Комисията за енергийно и водно регулиране - КЕВР намали цената на водата, след многократно призоваване от страна на омбудсмана Мая Манолова регулаторът да я преизчисли, според коректния период на инфлацията.В становището си до председателя на комисията Иван Иванов от 11 декември, както и в редица свои медийни изявления, омбудсманът бе категорична, че КЕВР манипулативно използва числата, в интерес на ВиК операторите, което доведе до драстичното увеличение на цената на водата в 14 области.Манолова аргументира твърденията си с факта, че вместо инфлацията от януари до октомври, която е 0,7 %, регулаторът е взел предвид справка от декември 2016 г. до края на октомври тази година - 1,9 %. Омбудсманът посочи също, че инфлацията следва да се изчислява от момента на влизане в сила на утвърдената цена за 2017 г. за ВиК услугите, която е различна за операторите.В резултат на \"натиска\", който националният обществен защитник оказа върху КЕВР, на 15 декември комисията излезе с ново решение, в което ясно личи, че след преизчислението на инфлацията, първоначалното увеличение на цената на водата намалява с няколко пункта в 14-те области на страната.Мая Манолова е категорична, че до драстичния скок нямаше да се стигне и ако КЕВР за изчисление на социалната поносимост не е ползвала избирателно изследване на Националния статистически институт - НСИ за средно месечните доходи на домакинствата, в което данните са 100 % по-високи, спрямо аналогично такова, отново публикувано на сайта на НСИ.Омбудсманът е убедена и настоява, че ако се вземат по-ниските данни от изследването на НСИ, увеличението ще е далеч по-поносимо, а в три области - Монтана, Кърджали и Силистра, изобщо не би трябвало да има увеличение на цената на водата.", "date": "2017.12.20", "title": "КЕВР намали цената на водата"}
{"url": "https://news.bg/world/es-predprie-bezpretsedentni-deystviya-sreshtu-polsha.html", "text": "Европейският съюз прие безпрецедентни дисциплинарни процедури срещу Полша, които могат да доведат до налагане на санкции на Варшава.Европейската комисия излезе със съобщение, в което се казва, че предлага на Европейския съвет да приеме решение в съответствие с Член 7(1) от Договора на ЕС.ЕК предприема действия, за да защити върховенството на закона в Европа, както и независимостта на съда в Полша, се отбелязва в съобщението.Въпреки че почти две години бяха полагани многократни усилия да се обвържат полските власти с конструктивен диалог в контекста на работната рамка за укрепване върховенството на закона, Европейската комисия днес заключи, че има реален риск от сериозно нарушаване върховенството на закона в Полша, се пояснява още.Комисията отбелязва, че предприетите в Полша съдебни реформи (13 закона за период от 2 г.) означават, че съдебната система в страната е под политически контрол. При липсата на независимост на съдебната система сериозни въпроси възникват относно ефективното прилагане на законите на ЕС, отбелязват от ЕК.Ако полските власти не приложат препоръките на Брюксел, Европейската комисия е готова да предприеме допълнителни мерки.Брюксел също така предприе и следващата стъпка, която е изправяне на Полша пред Съда на ЕС заради нарушения на законодателството на съюза.Полските власти трябва да изпълнят препоръката на ЕК в рамките на три месеца и да информират съюза, че мерките са влезли в сила.Според Член 7 Варшава може да бъде лишена от право на глас в Съвета на ЕС.За първи път в историята на ЕС се задейства този член.Реално налагане на санкции на Полша може да стане по време на втора фаза и само с единодушната подкрепа на всички страни членки на ЕС, но без Полша.Унгария вече обяви, че ще наложи вето, което означава, че е малко вероятно да се стигне до санкции.Брюксел се надява началото на процедурите да има значително символично влияние.", "date": "2017.12.20", "title": "ЕС предприе безпрецедентни действия срещу Полша"}
{"url": "https://news.bg/politics/pravitelstvoto-iska-prava-za-ombudsmana-i-v-chastniya-sektor.html", "text": "С промени в Закона за омбудсмана се разширяват правомощията на обществения защитникНа Министерски съвет днес правителството одобри и предложи на Народното събрание да приеме промени в Закона за омбудсмана.С тях се дава възможност на националния обществен защитник да работи в съответствие с най-високите съвременни стандарти.Предложението включва създаването на изрична разпоредба, според която омбудсманът ще може да разглежда жалби на гражданите срещу действия и бездействия от страна на частния сектор.Към момента всичко, което омбудсманът може да направи е да отстоява правата на гражданите спрямо държавните и общинските органи и върху лицата, предоставящи обществени услуги.На омбудсмана се възлага също така да наблюдава и насърчава ефективното прилагане на подписани и ратифицирани международни актове в областта на правата на човека.Предложението, свързано с още по-голяма прозрачност при избора на омбудсман, е номинации да може да правят и юридически лица с нестопанска цел в обществена полза. Правителството иска още избирането на обществения защитник от Народното събрание да става с явно гласуване.Предлага се и включването на ново изискване за предишен опит в областта на правата на човека за заемане на длъжността.", "date": "2017.12.20", "title": "Правителството иска права за омбудсмана и в частния сектор"}
{"url": "https://news.bg/politics/ms-otchete-uspeshna-podgotovka-na-evropredsedatelstvoto.html", "text": "Изпълнени са всички мерки от Плана за подготовка на Българското председателство на Съвета на Европейския съюз през 2018 г. Това отчита в последния доклад за изпълнението на Плана към 15 декември 2017 г. Министерството за Българското председателство на Съвета на ЕС 2018, одобрен от Министерския съвет, информираха от правителствената пресслужба.В отчетния период е приета Програмата на Българското председателство на Съвета на ЕС 2018 г. Създадени са преговорните екипи, предвидените обучения са приключени.По-голямата част от договорите с избраните изпълнители по проведените обществени поръчки са изпълнени, други са в процес на изпълнение, тъй като редица дейности ще продължат и по време на самото Председателство.До края на годината предстоят последните технически изпитвания и проби в НДК - сградата, където ще се проведе основната част от събитията по време на Председателството. Там ще бъдат най-важните срещи с партньорите ни от Европейския съюз.Получено е одобрението за декорация в сградите на Съвета на ЕС в Брюксел - Justus Lipsius и Europa Building от Генералния секретариат на Съвета на Европейския съюз. Aрт-инсталацията и предложената декорация, чийто автор е доц. д-р Венелин Шурелов, преподавател в Националната художествена академия, следва да бъдат монтирани най-късно до 3 януари 2018 г.Близо 300 събития ще се проведат в България по време на ротационното ни председателство на Съвета на ЕС.Припомняме, преди дни - на 18 декември, министър Павлова обяви, че ще бъдат проведени 250 събития.На днешното заседание министрите от кабинета \"Борисов-3\" одобриха финалния календар на събитията на Българското председателство на Съвета на Европейския съюз през 2018 г. Актуализацията се налага заради нови предложения за събития, както и за наличие на събития с неуточнени периоди на провеждане.В предлагания актуализиран календар на събитията е заложено провеждането на близо 300 събития основно в София, но също и във Варна, Бургас, Пловдив, Велико Търново, Габрово, Русе и др.България ще бъде домакин на една среща на върха с участието на държавните и правителствени ръководители на държавите-членки на ЕС и страните от Западните Балкани.Планирани са 12 неформални заседания на Съвета на ЕС и над 20 срещи на високо ниво, както и пет срещи от парламентарното измерение. На експертно ниво е предвидено да се проведат над 170 срещи и заседания, а под егидата на Председателството е планирано да се проведат още около 85 събития.За официалното откриване на председателството на 11-12 януари 2018 г. се организира посещение на чуждестранни журналисти и посещение на председателя на Съвета, председателя на ЕП и Колегиума.На 1 януари е планиран празничен новогодишен концерт \"Духът на Европа\", посветен на първото ни ротационно председателство.В календара е включено детско дигитално откриване на 6 януари 2018 г. в НДК. То ще събере около 300 деца от цялата страна, които ще опознават Европа с помощта на науката и високите технологии и сами ще създават проекти чрез различни дигитални платформи.Одобряването на финален вариант на календар на събитията ще даде възможност за правилното планиране на програмите и осигуряването на необходимите ресурси за тяхното провеждане, както и за публичното оповестяване и популяризиране на събитията от календара на Българското председателство.", "date": "2017.12.20", "title": "МС отчете успешна подготовка на европредседателството"}
{"url": "https://news.bg/politics/ot-dps-ochakvat-patriotite-sami-da-se-saboryat.html", "text": "От ДПС не са изненадани от тона на Валери Симеонов.Халил Летифов критикува езика на разделението, на омразата и се обяви за демонтаж на коалицията.\"Благодарим на ГЕРБ, че ни подкрепиха в Закона за концесиите\", подчерта Летифов. \"Важното е да се спазва законът. Не трябва да се обвиняват всички концесионери, че са групировки. Те, ако са спазили закона, не са мафиоти\", изтъкна депутатът. Според Лерифов ако има такива, които са нарушили закона, Симеонов трябва да подаде сигнал в прокуратурата.\"Те сами ще се съборят\", смята депутатът от ДПС за поведението на патриотите. По думите му е важно да няма пробойни в държавата.", "date": "2017.12.20", "title": "От ДПС очакват Патриотите сами да се съборят"}
{"url": "https://news.bg/world/london-v-razrez-s-pozitsiyata-na-es-za-prehodniya-period-sled-brekzit.html", "text": "Британското правителство обяви, че преходният период след Брекзит може да продължи и след края на 2020 г., въпреки че по-рано днес главният преговарящ на ЕС за Брекзит Мишел Барние разкри, че ще приключи на 31 декември 2020 г., съобщават световни агенции.Премиерът на Великобритания Тереза Мей иска преходният период да е около две години след напускането на ЕС през март 2019 г.Говорител на \"Даунинг стрийт\" подчерта, че преходният период до 2020 г. е част от \"преговорната позиция\" на ЕС и че Великобритания ще се опита да договори със съюза двугодишен период.Ние сега искаме 2 г., 24 месеца. Комисията обяви 21 месеца, но предстоят преговори, поясни говорителят.", "date": "2017.12.20", "title": "Лондон в разрез с позицията на ЕС за преходния период след Брекзит"}
{"url": "https://news.bg/int-politics/v-germaniya-poiskaha-ot-poroshenko-da-reshi-dali-e-prezident-ili-oligarh.html", "text": "От Християндемократическия съюз (ХДС) на германския канцлер Ангела Меркел разкритикуваха украинския президент Петро Порошенко за недостатъчните усилия за борба с корупцията, пише германският в. \"Билд\".\"Порошенко трябва да реши дали иска да бъде президент или олигарх\", цитира изданието председателя на Комисията по външните работи към Бундестага Норберт Ретген.По думите му, Украйна трябва да предприеме драстични мерки, за да спре \"разгула на корупцията\", която \"започва от ръководството на страната\".Порошенко също така е бил разкритикуван, че корупцията продължава да нараства, въпреки че през 2014 г. той публично обеща да продаде компанията си за шоколадови изделия Roshen. Вместо това бизнесът на президента се разраства, изтъква \"Билд\".Евродепутатът Елмар Брок също смята, че украинските власти не обръщат достатъчно внимание на борбата срещу корупцията.От своя страна еврокомисарят по разширяване на ЕС и политиката по съседство Йоханес Хан коментира, че успехът на Киев в областта на корупцията е недостатъчен, както и че са недостатъчни мерките, предприети за увеличаване на прозрачността и откритостта при обществените поръчки и продажбата на държавна собственост.Следващата седмица в Украйна ще пристигне на посещение представител на Европейския съюз, който ще обясни на Порошенко \"цялата сериозност на положението\", допълва германското издание.Борбата с корупцията в Украйна, и по-конкретно създаването на антикорупционен съд в страната, е едно от условията Киев да получи третия транш от макрофинансовата помощ на ЕС.", "date": "2017.12.20", "title": "В Германия поискаха от Порошенко да реши дали е президент или олигарх"}
{"url": "https://news.bg/politics/tsvetanov-iska-ot-simeonov-po-malko-emotsii-i-da-ne-prechi-na-letniya-sezon.html", "text": "Днешното законодателство е обсъдено с коалиционните партньори и не разделя управляващите. Тази позиция изрази заместник-председателят на ГЕРБ Цветан Цветанов за .Според Цветанов не трябва да се създават проблеми пред предстоящия летен сезон. Целта на промените била именно да не се създава проблем пред лято 2018. Освен това според промените се цели намаляване на административната тежест. Със закона се изчиствали законови пропуски.Цветанов настоява за по-малко емоции, за да няма проблеми. Кратък бил срокът, за да се случат исканите от Симеонов промени. Промените касаели 15-20 концесии от общо над 400. \"Хубаво е, че има различни мнения\", отчете Цветанов и допълни: \"Уважавам Валери Симеонов\".Герберите работели много добре с патриотите. Последно Цветанов се чул със Симеонов снощи. \"Ще се справим с всяко едно предизвикателство\", категоричен бе председателят на ПГ на ГЕРБ. Различното мнение не означавало, че коалицията е нестабилна.Припомняме, съмненията за напрежение в управляващата коалиция възникнаха още миналата седмица, след остро изказване на вицепремиера Валери Симеонов, че премиерът Бойко Борисов умишлено саботира усилията му за изграждането на . Гневът на Симеонов беше предизвикан от  от дневния ред на правителственото заседание преди около седмица.Припомняме и че председателят на ПГ на ГЕРБ Цветан Цветанов потвърди, че . По думите му във всяка една коалиция има едно определено напрежение. След разговор със Симеонов обаче Цветанов увери, че правителството е стабилно, мнозинството също е стабилно и сплотено. Той даже се пошегува, че някои колеги от други парламентарни групи определят коалицията като \"малко италианско семейство\".", "date": "2017.12.20", "title": "Цветанов иска от Симеонов по-малко емоции и да не пречи на летния сезон"}
{"url": "https://news.bg/world/81-palestintsi-sa-postradali-pri-sblasatsi-na-zapadniya-bryag.html", "text": "81 палестинци са пострадали при сблъсъци на Западния бряг, съобщава \"Таймс оф Израел\", позовавайки се на Червения полумесец.Повечето са ранени при сблъсъци между Рамала и Йерусалим.Около 800 палестинци влязоха в сблъсъци с израелски войници, които използваха сълзотворен газ, гумени патрони и зашеметяващи гранати. Говорител на армията увери, че войниците не са използвали бойни патрони по протестиращите. Но според разпространяваната информация най-малко трима протестиращи са ранени с бойни патрони. Демонстрантите хвърляха коктейли \"Молотов\" и камъни по войниците и подпалиха гуми.В резултат на сблъсъците израелската армия затвори контролно-пропускателни пунктове.Това е пореден \"ден на гнева\" в отговор на решението на президента на САЩ Доналд Тръмп да признае Йерусалим за столица на Израел.", "date": "2017.12.20", "title": "81 палестинци са пострадали при сблъсъци на Западния бряг"}
{"url": "https://news.bg/politics/ne-sme-polzvali-darzhavni-imoti-nastoyavat-ot-nfsb.html", "text": "Национален Фронт за Спасение на България (НФСБ) никога не е ползвала държавни имоти, пише в прессъобщение на партията.\"Във връзка с разпространени твърдения в медиите, Национален Фронт за Спасение на България категорично заявява, че партията никога не е ползвала държавни имоти\", посочва от партията.Според НФСБ всички данни, които съобщават информация, различна от тази, са спекулации и фалшиви новини. От партията конкретизират - НФСБ никога не е ползвала имот на улица \"Цар Калоян\" в столицата.Централата на НФСБ понастоящем се намира на адрес бул. \"Васил Левски\" 94 в частен имот, на свободен наем.НСФБ припомня и че на изборите през месец май 2013 година партията е събрала резултат от 3.7%, което ѝ дава правото за ползване на държавен имот, но това право \"не е упражнено вече 4 години и половина\", допълват патриотите.", "date": "2017.12.20", "title": "Не сме ползвали държавни имоти, настояват от НФСБ"}
{"url": "https://news.bg/politics/dsb-i-da-balgariya-ne-iskat-sdelkata-za-obshtinska-banka.html", "text": "ДСБ и \"Да, България\" искат спиране на процедурата по приватизацията на \"Общинска банка\" АД. В официална позиция от двете партии изтъкват, че финансовата независимост на банковите институции стои в основата на качествената икономическа среда. Политическите формации настояват продажбата на банката да бъде спряна. Партиите коментират продажбата на мажоритарния пакет от \"Общинска банка\" АД като на пръв поглед, икономически оправдана, но същевременно вижда обезпокоителни обстоятелства около сделката.Според двете формации очакванията за закупуването на банката от стратегически инвеститор, с опит и репутация в банковия сектор, не се оправдаха.Липсата на състезателно начало и конкуренция при сделка само с един кандидат, пише в позицията на политическите партии.Партиите смятат, че се налага убеждението, че купувачът е фиктивен и на практика истинският кандидат остава скрит. Като причина за това изтъкват, че единственият купувач е компания, създадена преди близо година.Двете политически формации имат \"дълбоки и основателни съмнения\" дали компанията купувач има адекватен опит в управлението на банкови институции. Те се съмняват и в действителните мотиви за закупуването на банката.Партиите припомнят за \"тежката цена\" платена за КТБ.Не на последно място политическите движения изтъкават, че бюджетът на най-голямата община минават през тази банка, което още повече изисквало тя да бъде управлявана от ясен собственик, с прозрачни намерения.Двете формации настояват мнозинството общински съветници, доминирано от ГЕРБ, да спрат тази \"спорна\" сделка за продажбата на Общинска банка.", "date": "2017.12.20", "title": "ДСБ и \"Да, България\" не искат сделката за Общинска банка"}
{"url": "https://news.bg/crime/evakuiraha-40-bolni-s-dementsiya-v-svishtovskoto-selo-ovcha-mogila.html", "text": "Евакуираха 40 болни с деменция и обслужващият ги персонал заради пожар. Огънят вече е потушен. Хората бяха изведени този следобед в свищовското село Овча могила, съобщи БНР.Пожарът е избухнал около 15 часа в Здравната служба в Овча могила. В съседство е новооткритият Център за хора с деменция. Огънят се разпространил много бързо и застрашил съседната сграда с болните. Това е наложило тяхната евакуация. Около 40 души са изведени на безопасно разстояние от доброволния отряд в селото.Доброволците са започнали и първите действия по гасенето.За час и половина пожарът е потушен с участието на огнеборци от Свищов, Велико Търново и Полски Тръмбеш. На помощ са се притекли и местни хора. Центърът за хора с деменция е спасен. Причината за пожара се изяснява.", "date": "2017.12.20", "title": "Евакуираха 40 болни с деменция в свищовското село Овча могила"}
{"url": "https://news.bg/world/germanskite-konservatori-i-sotsialdemokratite-zapochvat-pregovori-na-7-yanuari-2018-g.html", "text": "Германските консерватори и социалдемократите започват преговори за правителство на 7 януари 2018 г., съобщават ДПА и други медии.В края на първата седмица на 2018 г. двете основни партии в Германия ще започнат проучвателни разговори.Днес лидерите на Християндемократическия съюз, Християнсоциалния съюз и Германската социалдемократическа партия проведоха среща в Берлин, на която постигнаха съгласие да се проведат първите преговори между 7 и 11 януари, а на 12 януари ще бъдат обсъдени резултатите в партийните комисии и политическите групи. На срещата днес участваха Ангела Меркел, Хорст Зеехофер и Мартин Шулц.На 21 януари социалдемократите провеждат ключова партийна среща, на която ще решат дали да започнат официални коалиционни преговори с консерваторите.Консерваторите и социалдемократите имат различия по ключови политически въпроси, включително бежанците, здравеопазването и Европа.За първи път от Втората световна война Германия е без работещо правителство толкова дълъг период. Партиите все още не могат да се разберат след парламентарните избори на 24 септември.", "date": "2017.12.20", "title": "Германските консерватори и социалдемократите започват преговори на 7 януари 2018 г."}
{"url": "https://news.bg/crime/pirotehnikata-ne-e-igrachka-pripomnya-mvr.html", "text": "Месец декември носи духа на празничното настроение. Коледа и Нова година са светли празници за всички, пълни с топлина и емоции. На тези празници се провеждат множество организирани прояви на обществени места, в заведения, туристически обекти, училища и други. В тази връзка еуфорията от празниците често предизвиква у много хора желание да изстрелват и хвърлят увеселителни пиротехнически изделия.Ето защо МВР припомня и призовава гражданите, че увеселителните пиротехнически изделия не са невинна играчка. Те съдържат взривни вещества или взривна смес от вещества и са поставени под разрешителен режим контролиран от органите на МВР.МВР припомня и че фирмите и търговците, съхраняващи и търгуващи с увеселителни пиротехнически изделия, следва да знаят, че за извършване на такава дейност трябва да имат надлежно издадено разрешение от МВР, както и да разполагат със специално проектирани, изградени и узаконени за този вид изделия складове и магазини.Абсолютно е недопустимо търговията с тези изделия да се извършва на открито - по базари, сергии и павилиони. В складовете и магазините, имащи разрешение за търговия на увеселителни пиротехнически изделия, те се излагат на закрити лавици или под стъклен похлупак. Изделията следва да се съхраняват и продават само в оригиналната заводска опаковка и да бъдат придружени с инструкция за употреба и безопасност на български език.Изключително важно е да не се продават и закупуват стоки, които са видимо повредени - имат разкъсана опаковка, фитил и др. Това е забранено и тези стоки подлежат на незабавно бракуване и унищожаване по съответен ред.Пиротехническите изделия според предназначението и степента на опасност се разделят на следните категории:За съответната категория има и забрана за продажба, както следва:Ето и няколко практически съвета от МВР за това как да използваме пиротехниката безопасно:Възпламеняването на бомбички, пиратки и фойерверки, както и на самоделно направени такива не е безопасно развлечение. Когато при възпламеняване се зареждат в ръка или близо до лицето и косата, когато се употребяват в закрити помещения, могат да предизвикат локални изгаряния и травми. Травми на крайниците може да предизвика и натискането им с крак. Ако пиратките се съхраняват по няколко в джоба на дреха, от триенето могат да се приведат в действие и да причинят неприятни изгаряния. Особено опасна е практика да се възпламеняват пиратките, след като се поставят в бутилка или друг съд. Детонацията в тясното пространство разбива бутилката и отхвърчащите стъкла могат да причинят сериозни наранявания не само на ползващия пиротехническото изделие, но и на случайно преминаващи хора. Особено опасно е и паленето на пиратки със запалка. ", "date": "2017.12.20", "title": "Пиротехниката не е играчка, припомня МВР"}
{"url": "https://news.bg/world/germaniya-arestuva-dzhihadist.html", "text": "Полицията в Германия арестува джихадист, последовател на групировката \"Ислямска държава\".Мъжът е 29-годишен германски гражданин на име Дасбар У. Сражавал се е за групировката в Ирак, след което се е завърнал в Германия. Има данни, че е планирал атентат в Карлсруе. Кървавата атака е трябвало да бъде извършена на ледена пързалка. От септември тази година се е опитвал безуспешно да си намери работа в града като шофьор-снабдител. Арестът идва година, след като тунизиецът Анис Амри окървави Коледа в страната, след като се вряза с откраднат каммион в посетителите на базара в Берлин. Той уби 12 души. Службите предупредиха, че броят на радикалните ислямисти в страната нараства. ", "date": "2017.12.20", "title": "Германия арестува джихадист "}
{"url": "https://news.bg/crime/mvr-preduprezhdavat-da-vnimavame-s-patuvaniyata-po-praznitsi.html", "text": "Във връзка с наближаващите празници, от МВР разпространиха съвети с цел опазване сигурността на нашия дом. От там предупреждават, че празничните дни да свързани с пътувания, а отсъствията от дома го поставят в риск от кражби. Органите на реда съветват да запазим дискретност относно предстоящите си планове. Споделянето им с широк кръг от хора не е препоръчително.Също така парите и ценните вещи не бива да бъдат оставяни в жилището, без съответните мерки за сигурност. Интерес за крадците представляват пари, накити от благороден метал и компактната техника като видеокамери, мобилни телефони, преносими компютри, цифрови фотоапарати.Оставете осветлението включено, ако жилището ще е празно само за една нощ. Ако отсъствието ще е по-дълго, се погрижете да затворите добре всички врати и прозорци. Осигурете близък, който да наглежда жилището.Не оставяйте ключове от дома си на леснодостъпни места. Бъдете внимателни кого и как пускате вкъщи. Доносниците на крадците са най-разнообразни.Ако бъдат забелязани съмнителни следи от взломяване или бъде усетено подобно намерение, е време за позвъняване на тел. 112. Съпричастността към съседите е много значима, защото никой не е застрахован.Дадени са и съвети относно пазаруването в празничните дни. Добре е да не се носят големи суми пари, а ако все пак се налага - да бъдат разделени на части и поставени на различни места. При разплащане на сметки, да не се отваря широко портмонето, за да не се привличат вниманието и интересът на джебчиите.При попадане в навалица, чантите трябва да бъдат притиснати плътно до тялото отпред, така че контролът над тях да е непрекъснат.Портфейлът или парите не бива да се оставят без надзор. Без значение дали е по време на пробване на дреха, хапване в заведение или просто почивка.При ползване на банкомат закрийте клавиатурата с ръка. Уверете се, че човекът зад Вас няма видимост. Препоръчва се използването на банкомати, разположени вътре в сградите на банки. Важно е банковата карта и пин кодът да не се съхраняват на едно и също място.Не оставяйте във външни джобове на яке или друга дреха ценни вещи или пари.Когато паркирате автомобилите си, не трябва да оставяте в тях на видно място скъпи вещи, техника, чанти с пари, документи, както и кашони или опаковки. Избирайте място за паркиране на колата на добре осветени, многолюдни места и винаги при възможност на охраняеми паркинги и гаражи.С цел опазване на обществения ред, от МВР уверяват, че се предприемат всички нужни мерки за засилване на полицейското присъствие в районите, където ще има по-голямо струпване на хора - търговски центрове, гари, автогари, площади.През празничните дни екипи на полицията ще патрулират в жилищните комплекси. ", "date": "2017.12.20", "title": "МВР предупреждават да внимаваме с пътуванията по празници "}
{"url": "https://news.bg/disasters/5-2-po-rihter-raztarsi-iran-1.html", "text": "Трус с магнитуд 5,2 по Рихтер е бил регистриран в Иран днес, предадоха световните информационни агенции. Усетен е силно в град Малард, намиращ се в близост до столицата Техеран.Няма данни за жертви, ранени и сериозни материални щети. Епицентърът е на дълбочина 7 км, близо до границата между провинциите Техеран и Албуз. Трусът е усетен и в още няколко провинции - Арак, Казвин и Кум. Припомня се, че през ноември трус със сила 7,2 по Рихтер уби 600 души в западната част на страната. ", "date": "2017.12.20", "title": "5,2 по Рихтер разтърси Иран "}
{"url": "https://news.bg/world/deymian-griyn-hvarli-ostavka.html", "text": "Британският вицепремиер Деймиън Грийн хвърли оставка, предаде Sky News.Оттеглянето му бе поискано в писмо до него от премиера Тереза Мей. В него тя благодари за добрата съвместна работа, но и признава, че той повече не може да бъде част о правителството и с тъга е принуден да поиска оставката му. В същото писмо тя допълва, че оставката е била подадена и приета. Грийн е нарушил правила, които тя е длъжна да продължи да съблюдава. Името на Грийн бе забъркано в серия от скандали. Той бе обвинен в секстормоз от служителка на торите. След това стана ясно, че в ползвания от него служебен компютър е открито порно. Вицепремиерът отрича и двете обвинения. Припомняме, че за последните месеци това е пореден член на правителството, принуден да се оттегли след скандални разкрития. Министърът за международното развитие Прити Пател бе уличена в тайни контакти с израелските власти. Министърът на отбраната Майкъл  ", "date": "2017.12.20", "title": "Деймиън Грийн хвърли оставка "}
