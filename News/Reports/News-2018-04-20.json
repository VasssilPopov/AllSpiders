{"url": "https://news.bg/world/otnovo-pregovori-v-chehiya-za-kabinet.html", "text": "В Чехия започват отново преговорите за съставяне на правителство. Правителствената криза продължава вече половин година след парламентарните избори, припомня агенция \"Ройтерс\".Изход от нея се вижда, след като социалдемократи се съгласиха да възобновят преговорите за формиране на управляваща коалиция с партията АНО на премиера Андрей Бабиш.Промяната на позицията на партията е факт, след като им бе предложено министерството на вътрешните работи.По този начин социалдемократите си гарантират, че премиерът няма да се меси в работата на полицията, която го разследване за злоупотреби с европейски средства.Андрей Бабиш предложи на социалдемократите 5 от 15-те министерски кресла в бъдещия кабинет.Анализатори отбелязват, че дори ако АНО и социалдемократите постигнат споразумение, те ще имат само 93 депутата от общо 200 в долната камара на парламента и ще трябва да разчитат на комунистите.", "date": "2018.04.20", "title": "Отново преговори в Чехия за кабинет"}
{"url": "https://news.bg/world/irak-izplati-parva-voenna-reparatsiya-na-kuveyt-ot-2014-g.html", "text": "Иракският диктатор Саддам Хюсеин е мъртъв от повече от десетилетие, но Кувейт продължава да получава военни репарации заради инвазията през 1990 г., съобщава АФП.Днес Ирак одобри 90 милиона долара транш за Кувейт. Това е първото плащане от 2014 г., разрешено от Комисията на ООН за компенсациите. Военните репарации бяха спрени заради кризата със сигурността в Ирак, след като големи територии от страната бяха в ръцете на екстремистите от ДАЕШ (\"Ислямска държава\").Комисията е създадена с решение на Съвета за сигурност на ООН през 1991 г. През същата година водена от САЩ коалиция изтласка армията на Хюсеин от Кувейт.Ирак е принуден да плати военни репарации в размер на 52,4 милиарда долара за нахлуването и окупирането на Кувейт.Парите идват от данък върху продажбите на иракски нефт и петролни продукти.Комисията е разпределила 47,9 милиарда долара на 1,5 милиона ищци.", "date": "2018.04.20", "title": "Ирак изплати първа военна репарация на Кувейт от 2014 г. "}
{"url": "https://news.bg/society/prezidentat-iska-natsionalen-koordinatsionen-tsentar-za-bedstviya-i-krizi.html", "text": "При посещение в Мизия президентът Румен Радев призова за създаването на национален координационен център за действия при бедствия и кризи.\"България трябва да промени подхода си за реакция при природни бедствия и кризи и се нуждае от национален координационен център, който в реално време да предоставя информация при случаи на опасност за населението\", коментира Радев. Той е на посещения и разговаря с хората, .Кметът на града и неговият екип запознаха президента с предприетите от местните власти действия за преодоляване на последствията от мащабното бедствие, при което загинаха двама души, пострадаха повече от 1500 жители, а наводнените сгради бяха над 800.Общината е възстановила местната инфраструктура, но се нуждае от допълнителна подкрепа за изграждане на разрушените при наводнението жилища. По думите на кмета Виолин Крушовенски, малките общини не разполагат с достатъчно средства, за да застраховат всички сгради в населените места и са необходими законодателни промени, които да регламентират застраховането на общинската и частната собственост.Радев е разговарял с Валери Симеонов, който също е поел ангажимент да посети засегнатия от наводнението град и да се запознае на място с нуждите на гражданите.", "date": "2018.04.20", "title": "Президентът иска национален координационен център за бедствия и кризи"}
{"url": "https://news.bg/politics/tatyana-doncheva-ubezhdava-imame-nuzhda-ot-varhovenstvo-na-zakona.html", "text": "В българския парламент ръководи Българската комунистическа партия и всички парламентарни групи са нейни креации. Тази констатация направи Татяна Дончева по време на изнесено заседание на всички депутати от Конфедеративната група на европейската обединена левица от Европейския парламент. На заседанието на европейската левица участваха и двама лектори от Движение 21 с лидер Татяна Дончева.\"ПП ГЕРБ представлява крилото на Тодор Живков, бившия комунистически ръководител. Това е в ръководството на ГЕРБ, това е в актива, това е във всичко останало. Те са членове на ЕНП. Изобщо не е вярно, че само в социалистическата партия е проблемът. Не - там е само крилото на тези, които свалиха Тодор Живков. Крилото на националистите е представено от няколко главни управления на Държавна сигурност и ДПС се ръководи от Москва\", представи ситуацията у нас Дончева . В споделената оценка пред депутатите, лидерът на Д21 акцентира върху тежката институционална криза, кризата на идентичността и липсата на съпротивителните сили на нацията.Д21 има амбицията да предложи алтернативни решения на реалните проблеми на България. Тя бе категорична, че в реалното получаване на демократични права и свободи у нас имаме проблеми.\"Правителството, сегашното, обича да отмества проблемите и да приема закони, които напълно съответстват на еврореалностите. Това, което ЕП е приел, актуално нашите правителства бързат да го приемат тук и например така всички тези проблеми, които казахте, че сте впечатлени, беше отговорено с приемане на нови закони за личните данни. По силата на тези нови закони за личните данни във всяка една българска фирма, имайте предвид, че има много такива регистрирани, но много малко работещи, ще трябва да има служител, отговарящ за личните данни, независимо, че може да нямат пари за заплати ще трябва да имат служител, отговарящ за личните данни и държавата ще може да ги глобява с 4% от техния оборот. Ето това някой нарича актуален отговор на демографските, здравните и всякакви други проблеми\".По думите й е важно постигането на върховенство на закона у нас. \"За да има върховенство на закона, за нашата страна това е важно, защото правилата и върховенството на закона, ще ни дадат чувство за справедливост на гражданите и подходящ бизнес климат, който ще ни помогне да произведем нещо, което може да разпределим. Сега ние произвеждаме твърде малко и не е проблемът ни в това колко процента можем да отделим за здравеопазване и образование, а колко нето пари са това\", коментира тя.След 2014 г. БГ има съществен проблем в цялата си държавна администрация по отношение на политическите назначения, констатира още Дончева.Тя не скри критиките и към Европа и ЕС по отношение на корупцията като изтъкна, че прави впечатление за какво Европа дава пари и за какво не . \"Когато България се управлява от ЕНП, парите текат, когато се смени властта парите спират. Прави впечатление за какво в България идват пари и за какво Европа - не дава пари. Европа беше супер стриктна по отношение на парите за земеделските производители, а същевременно суперларж по отношение на парите за едни строителни поръчки, които се знае от кого се извършват и на кого се връщат пари\", изтъкна още лидерът на Д21.\"Като действащ магистрат и политик ви казвам, че корупционните схеми идват от Европа, а не са измислени тук. Тук само се намира поддържащ персонал, който да бъде партньор и тогава за Европа е безразлично, дали когато поръчките получават правилните фирми и парите се връщат на правилните хора- тук някои си разпределили парите. С какви средства да се борим с корупцията? \", попита още лидерът Татяна Дончева.Като в ущърб на демокрацията е действието на сегашната система на прокуратурата, която определи като прокуратура от сталинов тип, която има нужда от реформи и действието на спецсъда.\"В България има Специализиран наказателен съд. Този специализиран наказателен съд съдържа всички признаци на извънреден съд, какъвто Конституцията забранява, европейското законодателство забранява, но той съществува\", изтъкна още Дончева.", "date": "2018.04.20", "title": "Татяна Дончева убеждава – имаме нужда от върховенство на закона"}
{"url": "https://news.bg/world/bivshiyat-premier-na-frantsiya-vals-mozhe-da-se-kandidatura-za-kmet-na-barselona.html", "text": "Бившият премиер на Франция Манюел Валс обмисля дали да участва на кметските избори в Барселона през следващата година като кандидат на дясноцентристката партия \"Сиудаданос\" (\"Гражданите\"), пише \"Гардиън\".Валс е роден в Барселона. Баща му е каталунец, а майка му е от швейцарско-италиански произход. Бившият министър-председател е твърд противник на каталунска независимост.Запитан за предложението на партията да участва на изборите, Валс отговори: \"\".В интервю за испанската медия TVE френският политик каза, че сепаратисткото движение е блокирано, оставяйки Каталуния разделена.\"\", поясни Валс.Манюел Валс беше премиер на Франция от 2014 до 2016 г. Той безуспешно участва в битката в Социалистическата партия за излъчване на кандидат за държавен глава на изборите през 2017 г.", "date": "2018.04.20", "title": "Бившият премиер на Франция Валс може да се кандидатура за кмет на Барселона"}
{"url": "https://news.bg/world/turskiyat-parlament-potvardi-predsrochniya-vot-na-24-yuni.html", "text": "Турският парламент одобри законопроект за провеждане на предсрочни избори на 24 юни, съобщава \"Дейли сабах\".386 законодатели подкрепиха искането на президента на Турция Реджеп Ердоган. Вчера турският лидер обяви, че на 24 юни ще се проведат парламентарни и президентски избори. Ердоган заяви, че е необходимо веднага да се премине към президентска система.Депутатите от опозиционната партия Демократична партия на народите бойкотираха гласуването. ", "date": "2018.04.20", "title": "Турският парламент потвърди предсрочния вот на 24 юни"}
{"url": "https://news.bg/society/karakachanov-se-anagzhira-s-chestvaniyata-ot-pobedata-na-kan-tervel-nad-arabite.html", "text": "Министърът на отбраната Красимир Каракачанов обяви учредяването на Националния комитет за честване на 1300 години от победата на кан Тервел над арабите при Константинопол.\"Ние, българите, сме европейци от момента, в който сме побили първия камък на нашата държава. Европа съществува благодарение на двама европейски владетели, единият от които е именно кан Тервел\", коментира Каракачанов.Военният министър посочи, че Европа е спасена от арабското нашествие благодарение на България и българския владетел кан Тервел, който в битката при Константинопол буквално унищожава арабските войски, които се опитват да завладяват континента.Следващите поколения трябва да бъдат запознати с важните събития от българската история, с ролята на този велик български владетел, каза министър Каракачанов. Той поясни, че във връзка с годишнината от битката при Константинопол са възникнали различни инициативи, продиктувани от искрен патриотизъм, които новоучреденият комитет обединява.Те включват изграждане на паметници на кан Тервел в София, в Стара Загора и Св. Влас, организирането на 24 май в Тетевен на изложба и научна конференция за великия български владетел, предложение до Светия синод на Българската православна църква за канонизиране на кан Тервел (Тривелий), представяне на книгата на професор Пламен Павлов и Георги Атанасов \"Кан Тервел - Спасителят на Европа\", чествания на годишнината от победата на кан Тервел в едноименния град Тервел и на 9 юни в град Камено, както и изграждане на българска църква в Мадрид, която да се казва Св. Тривелий Български.Кулминацията на честванията се очаква да бъде на 3 септември 2018 г. в София с полагането на основен камък на паметника на кан Тервел в района на НДК, организиране на изложба и научна конференция с международно участие за приноса на българския владетел за спасяването на християнска Европа от нашествието на арабите и издаване на двуезичен сборник с докладите от конференцията, както и на младежко лятно училище във Военната академия и тържествен концерт пред Националната художествена галерия на ансамбъл \"Българе\".Комитетът планира също да бъде открита изложба в Европейския парламент за кан Тервел и да съдейства за проучването на писмени извори за българския владетел в архивите на Ватикана и апостолическата църква.Подробности за събитията, които са предвидени, представиха проф. д. ик. н. инж. Николай Михайлов, акад. Антон Дончев и Христо Димитров.\"Тервел е кауза. Ние сме тези, които трябва да върнем дължимото уважение и признателност към стратега, към дипломата, към владетеля Тервел\", отбеляза проф. Николай Михайлов.Академик Антон Дончев подчерта, че отбелязването на това значимо събитие от историята на България обединява учени и общественици и е радостно, че вицепремиерът и министър на отбраната Красимир Каракачанов се ангажира с тази кауза, която има за цел да възроди духа на нацията.", "date": "2018.04.20", "title": "Каракачанов се анагжира с честванията от победата на кан Тервел над арабите"}
{"url": "https://news.bg/world/demokraticheskata-partiya-na-sasht-sadi-rusiya-kampaniyata-na-tramp-i-uikiliyks.html", "text": "Демократическата партия на САЩ съди Русия, предизборната кампания на Доналд Тръмп и \"Уикилийкс\" за конспиративно подриване на американските избори през 2016 г., съобщава CNBC.Според демократите Русия и \"Уикилийкс\" са помогнали на Тръмп да спечели изборите. Те са обвинени в сговор с цел намеса в изборите през 2016 г.\", пише вестник \"Вашингтон пост\".В иска за милиони долари се допълва, че по време на предизборната кампания на Тръмп Русия е открила партньор за нагла атака срещу американската демокрация.Дори и според законите в САЩ, където всеки съди всеки за всичко, суверенните държави имат имунитет от съдебно преследване, според ForexLive.САЩ обвиняват Русия в намеса на президентските избори. Москва нееднократно отхвърля обвиненията.", "date": "2018.04.20", "title": "Демократическата партия на САЩ съди Русия, кампанията на Тръмп и “Уикилийкс”"}
{"url": "https://news.bg/politics/demokratichna-balgariya-vidya-vredni-rezultati-ot-prezidentskiya-ksns.html", "text": "\"Демократична България\" оценява като лоши и по същество вредни за националната сигурност резултатите от заседанието на  за националната сигурност на Република България. Състоянието на въоръжените сили. Необходими мерки\", свикано от президента Румен Радев на 19 април.Остро осъждат факта, че в проекта за заключителен документ, предложен от президента, се съдържат елементи на преосмисляне на позиционирането на България в ядрото на НАТО и в ЕС заради актуалната ситуация. В този проект само веднъж се споменава за НАТО и то в негативен контекст. В \"Демократична България\" са убедени, че лошото състояние на българската армия само засилва необходимостта от една тясна интеграция на България в най-активното ядро на държави-членки на НАТО и ЕС. С очевидните си опити да се хареса на Путин, когото възнамерява да посети в близко бъдеще, президентът Радев подкопава националната сигурност и отбранителната способност на страната, обясняват те.\"Висши представители на ГЕРБ направиха опит да се разграничат по този повод от президента. Декларациите им обаче звучат кухо и неубедително, защото на практика поведението на управляващите в решаващия момент съвпада с това на Радев. В един глас с президента, премиерът Борисов настоява за отпадането на санкциите срещу Русия, а правителството се сниши при случая със Скрипал, като не изгони нито един руски дипломат, и така България макар и председател на Съвета на ЕС остана в малцинството на държавите-членки. Наред с това, правителството тласка България към все по-голяма зависимост от Русия в енергетиката\", допълват от обединението.\"Демократична България\" обясняват, че \"заключителният документ от КСНС, приет с участието на всички партии на статуквото, няма дори дума за използването на химическо оръжие в Сирия и осъждането на това използване от режима на Асад, нищо че по този въпрос България зае позиция, съвпадаща с тази на своите европейски партньори и със съюзниците си в НАТО. Вместо това в документа се отправят завоалирани критики към САЩ, Великобритания и Франция. Конфликтът с Украйна е представен абсолютно абстрактно без да стане ясно, че той е резултат от агресивната политика на Русия, анексирането на Крим и руската намеса в Източна Украйна, в нарушение на фундаментални норми на международното право, чиято защита е от първостепенен интерес за България. Същото се отнася и за Западните Балкани\".Обединението се тревожат, че \"КСНС не посочва реалните източници на рисковете за националната сигурност на България, които идват в основната си част от страна на Русия и на нейното проникване в Западните Балкани и регионa на Черно море. Няма и дума за енергийната независимост на страната от руските енергоизточници и енергийни проекти - като например корупционният проект \"Белене\", нито за проникването на руската пропаганда в българските медии и обществен живот като цяло\".По отношение на рисковете, според обединението отново отсъства каквато и да е конкретност. \"Демократична България\" обяснява, че освен общите рискове за сигурността, произтичащи от дестабилизиращата роля на Русия както в Черноморието, така и на Балканите, а също и в Сирия и широкия Близък Изток, за България се очертават два много важни и специфични проблема: Обединението конкретизира, че по състоянието на въоръжените сили и изпълнение на приетите ангажименти на съветите от 30 май 2017 г. и 9 януари 2018 г., установяват: Основният извод на \"Демократична България\" е, че \"липсва визия, доверие и воля в институциите за обединение на усилията и справяне с проблемите в сферата на сигурността и отбраната. Липсва желание за постигане на национално съгласие по въпросите на отбраната, без което позитивна промяна не може да се очаква. Същевременно, очевидно съществува негласен консенсус между всички партии и институции на статуквото за допускане на все по-голямо засилване на влиянието на путинския режим в България\".", "date": "2018.04.20", "title": "Демократична България видя вредни резултати от президентския КСНС "}
{"url": "https://news.bg/crime/ivancheva-i-zamestnichkata-y-ostavat-v-aresta.html", "text": "Специализираният наказателен съд - СНС реши , кметът  Иванчева, заместничката й Биляна Петрова и бившият кмет на района Петко Дюлгеров да останат в ареста.Остават задържани, защото съдът счита, че има опасност да извършат друго престъпление или да попречат на разследването. Според Марин Марковски, адвока на Иванчева, прокуратурата няма доказателства и няма причина клиентката му да остава в ареста.Ако Иван Гешев иска да говори с марсианци, нека го направи. На нас ръцете са ни чисти. Подкуп не сме вземали. Това заяви арестувания за подкуп кмет на община \"Младост\" Десислава Иванчева пред съда, който разглежда мярката й за неотклонение.Не сме взимали подкуп, отхвърли обвиненията Иванчева. Тя посочи, че парите не са ги пипали, а \"те са ги сложили в колата\".Иванчева назова и името на изнудваното лице \"в житейския смисъл на думата\" и каза, че става въпрос за човек от \"Ваклин груп\" - Александър Ваклин, който бил и зам.-кмет. на общината, а в момента е човек на ГЕРБ.В хода на съдебното заседание прокуратурата представи три предпоставки за \"задържането под стража\" обвиняемите за подкуп Десислава Иванчева, Биляна Петрова и Петко Дюлгеров.Според прокуратурата доказателствата, подкрепящи обвиненията, се състоят в разпитите на свидетели по делото - пострадали и служители на неговата фирма. Втората предпоставка е във връзка с това, че показанията на пострадалия се допълват и от Маргарита Стоянова, секретар на кмета на столичния район \"Младост\". Трето - наличието на реална опасност обвиняемата Десислава Иванчева да се укрие и да извърши ново престъпление. Затова и от прокуратурата поискаха мярка \"задържане под стража\".Прокуратурата заяви пред съда, че ако се докаже виновността на обвиняемите и те се признаят за виновни, ще трябва да изтърпят между 10-30 години затвор.Марин Марковски, защитник на кмета на столичния район \"Младост\" опроверга твърденията на прокуратурата и заяви пред съда, че не са представени реални доказателства за искане на 500 000 евро. Марковски и посочи, че подзащитната му Иванчева трябва незабавно да бъде освободена от ареста.Той допълни, че ако трябва да се наложи някаква мярка, то тя трябва да е \"подписка\". Марковски обясни, че от 17 април има приемно-предавателен протокол, който гласи, че служителят на КОНПИ Дено Денев е върнал 70 000 евро на изнудването лице Александър Ваклин.Иванчева заяви пред съда, че няма намерение да се укрие и няма да се укрие. Тя посочи и че е в отпуск, като по този начин не би могла да влияе на администрацията в общината.Иван Иванов, адвокат на зам.-кметът на \"Младост\", добави, че искането на прокуратурата за продължаване на мярката за неотклонение \"задържане под стража\" е неоснователна, тъй като са допуснати груби нарушения на конституционните права на подзащитната като ограничаване правото на защита.Ирена Савова и Радост Данчева, другите двама адвокати на Петрова, коментираха, че задържането на зам.-кметът на \"Младост\" е унизително за българските стандарти, тъй като в продължение на часове те са държани с белезници и не са били допуснати да отидат до тоалетната и да пият вода.Радост Данчева от своя страна допълни, че подзащитната й Петрова е семейна, с малко дете и не трябва да остава в ареста. \"Тя има здраво семейство, непълнолетно дете и постоянен адрес на местоживеене\", каза още Данчева и обясни, че няма опасност от това да се укрие и да извърши ново престъпление.Марияна Тодорова, защитник на подсъдимия Петко Дюлгеров коментира, че Александър Ваклин многократно се е опитвал да си уреди среща с кмета на столичния квартал \"Младост\" за забавяне на преписки за строеж, но никога не се е говорило за пари. \"По делото има протоколи, с които са предадени от свидетеля по делото Ваклин пари на следователите по делото\", отсече тя и допълни, че чрез единият от тях (този от 17 април) са му били върнати парите.Прокуратурата отговори на защитата, че не е съгласна с това, че парите са върнати на изнудваното лице и допълни в своя полза, че са представили достатъчно факти и доказателства, с които да се продължи мярката за неотклонение \"задържане под стража\".Припомняме, тази сутрин специализираната за кмета на столичния района \"Младост\" Десислава Иванчева и заместничката й Биляна Петрова.  в центъра на столицата, точно пред Спортната палата. Обвинени са за искане на подкуп от предприемач строител в \"Младост\". Според обявеното Иванчева и Петрова са заловени със 70 000 евро в кашон, който бил в колата, с която те са пътували. Подкупът е взет от посредника Петко Дюлгеров малко преди това.На следващия ден шефът на Спецпрокуратурата  заяви, че Десислава Иванчева е изнудвала \"в житейски смисъл\" и други хора.Междувременно от  и дали при ареста на кметицата е имало нередности. Малко по-късно обаче от пресцентъра на прокуратурата съобщиха, че   на действията на наблюдаващите прокурори и разследващите органи по досъдебното производство, по което обвиняема е кметът Десислава Иванчева.", "date": "2018.04.20", "title": "Иванчева и заместничката й остават в ареста"}
{"url": "https://news.bg/world/yuristi-ot-bundestaga-bombardirovkite-na-zapada-v-siriya-sa-nezakonni.html", "text": "Извършените от Запада въздушни удари в Сирия в средата на април нарушават международното право, потвърдиха юристи от германския парламент, информира АФП.\"Използването на военна сила срещу държава, като наказание за нарушаване на международна конвенция от тази държава, е в нарушение на забраната за използване на сила в международното право\", отговориха експерти от Бундестага на въпрос, внесен от крайнолявата партия Левицата.Експертите конкретно се позовават на Резолюция 2625 на Общото събрание на ООН от 1970 г., в която се подчертава, че \"\".Съветът за сигурност на ООН също отхвърля военна отплата, определяйки я като \"несъвместима със задачите и принципите на ООН\".Германските юристи поясняват, че правните мотиви на САЩ, Франция и Великобритания \"не са убедителни\".Лондон обяви, че е \"правилно и законно\" да се извършат удари, за да се облекчи човешко страдание.Но експертите подчертават, че остава под въпрос \"дали военните атаки наистина са подходящи за предотвратяване на още страдание\" в Сирия.На 14 април САЩ, Франция и Великобритания нанесоха удари по обекти на сирийската правителствена армия, тъй като според тях Дамаск е използвал химически оръжия срещу цивилни хора.Германия не участва в атаката.", "date": "2018.04.20", "title": "Юристи от Бундестага: Бомбардировките на Запада в Сирия са незаконни"}
{"url": "https://news.bg/politics/emil-radev-nastoya-za-zachitane-pravata-na-deteto-pri-transgranichni-brakove.html", "text": "Емил Радев настоя за зачитане правата на детето при трансгранични бракове. Предлага промени в регламента на европейско ниво. Случаите като този с осиновяването на Меган във Великобритания, са доказателство за необходимостта за промяна на така нареченият регламент Брюксел 2а. Това каза пред News.bg евродепутатът от Групата на Европейската народна партия Емил Радев.Става въпрос за случай на осиновяване във Великобритания на дете с майка българка, която е жертва на семеен тормоз и насилие от британския й съпруг. Именно британски съд отнема правата на родителите, но и отхвърля молбата за попечителство на бабата. Емил Радев се зае със случая, който стигна и до европарламента.Промените, предложени от Радев, предвиждат въвеждането на право и за ответната страна при бракоразводни дела в трансгранични бракове, съкращаване на административните срокове за разглеждане на исковете от съдилищата в рамките 18 месеца, отчитане приоритетно правото на детето - то да съжителства със свои близки и роднини, премахване на института на екзекватурата - тоест признаването по съдебен ред на осъдителни решения, гарантиране на съдебен процес на разбираем за ответната страна език и защита.Радев посочи, че обикновено научаваме за проблемите на осиновяването и родителското отвличане при конкретен казус или проблем, какъвто е случаят с Меган, осиновена във Великобритания през 2012 г. при жив настойник в България. Случаят бе отнесен в Съда по правата на човека в Страсбург и е емблематичен за необходимостта от промяна на регламента, който касае брачните отношения, родителските права и отговорности.Радев заяви, че при раздяла на трансгранични двойки, при която съпругата обикновено е от България виждаме, че много трудно страната си справя с възможността детето да бъде оставено от роднините.\"В случая с Меган бе отнето детето и бе дадено за осиновяване на семейство от Великобритания. Английският служител, който дойде в България, без знанието на Министерство на правосъдието написа доклад от 200 страници, който бе решаващ за делото и детето бе отнето\", изтъкна Радев.По думите му във Великобритания това не е изключение. \"Това е държавна политика 5500 деца са били насилствено осиновени и то главно от семейства от смесени двойки, където единият или двамата родители са били от Източна Европа. Това е огромен проблем. Огромен проблем е и в Норвегия, но тя е извън ЕС\", заяви Радев.\"Ние вкарахме текстове, аз съм един от вносителите в регламента Брюксел 2а в ЕП, че детето трябва преимуществено да се дава там, където са му корените - роднините, езика, бита, за да могат тези деца да бъдат отглеждани от българските си роднини, а не да бъдат давани в чужди семейства и да отрастват на практика в чужда държава\", заяви Радев.Така ролята на регламента Брюксел 2а е да направи много по-прозрачни тези процедури и те да бъдат в интерес на децата. \"Винаги в интерес на детето е да отрасне там, където има роднини\", каза още евродепутатът Емил Радев.С регламента Брюксел 2а се съкращават сроковете за първоинстанционно производство, апелативно производство. Въвеждат се максимални срокове от по шест седмици. \"Съкращаването на сроковете, особено при отвличането на деца от единия родител, е особено важно. Често пъти тези срокове са над половин година\", коментира Радев и изтъкна, че със сега въведените максимални срокове от 156 дни средно за разглеждане на съдебните искове. Цялата съдебна процедура трябва да продължи максимум 18 месеца. Така детето ще може бъде върнато своевременно, без да има голяма раздяла с родителите.\"У нас трябва да обърнем внимание на детското правосъдие и на специализацията на съдиите и на всички социални служби, неправителствени организации и медиатори, които се занимават с деца\", заяви Радев.Регламентът предвижда и отделяне на специализирани съдилища, които да поемат случаите на трансгранични дела. Така ще се даде възможност на съдиите да трупат практически опит, което ще е в полза за бързото решаване на казусите.Евродепутатът Емил Радев, заедно с министъра на правосъдието Цецка Цачева, организираха конференция на тема: \"Националната съдебна система като част от европейския правов ред. Детското правораздаване - предизвикателства и решения\".На нея стана ясно, че през 2010 г. от проведено проучване между 11 държави членки на ЕС - над 74 хиляди деца са жертви на престъпление, а над 475 хиляди малчугана са засегнати от бракоразводни дела.У нас няма конкретна статистика колко са децата, засегнати от бракоразводни дела или са обект на съдебни производства, водени срещу тях. 16 млн. са трансграничните двойки в рамките на ЕС. Не е известен и броят на българските граждани в тях.По темата с детското правосъдие стана ясно, че във Великобритания съществуват \"викториански детски съдилища\", във Франция има отделен наказателен съд, занимаващ се с тежки престъпления, извършени от деца, отделен съд има и в Испания. У нас действа така наречения Закон за борба с противообществените прояви на малолетни. Той датира от далечната 1958 г. и практически не може да обхване честите случаи в практиката - дете в риск, което от една страна са обект на закрила - често стават и извършители на противообществени прояви. Липсва и специализация на съдиите. Случаите с противообществени прояви се гледат от брачните съдии. Такава е практиката в СГС. Все още ги има и специализираните интернати, в които се настаняват деца с противообществени прояви. Настанените там деца са около сто.Заместник-министърът на правосъдието Евгени Стоянов коментира въвеждането на изцяло нов Закон за детското правосъдие. Той е председател на работната група по законопроекта и като такъв отчете съществен напредък по работата. \"Появиха се три проблемни въпроса - малолетните следва ли да бъдат включени в обхвата на този закон, създаването на национална служба за възпитателна подкрепа, къде да бъде нейната шапка - в Министерство на правосъдието или Министерски съвет. Третият спорен въпрос е кой да налага възпитателните мерки - съдът или някакъв друг орган\", констатира още той.", "date": "2018.04.20", "title": "Емил Радев настоя за зачитане правата на детето при трансгранични бракове"}
{"url": "https://news.bg/world/poiskaha-farazh-da-bade-balsamiran-kato-savetski-lider.html", "text": "Найджъл Фараж \"може да бъде балсамиран като съветски лидер\" и да бъде поставен в нов \"Музей на Брекзит\".Това препоръча британският депутат от Консервативната партия Лиз Тръс пред \"Дейли телеграф\", информира \"Политико\".Тръс, главен секретар на финансовото министерство, заяви, че евроскептикът и автобусът на кампанията за Брекзит - той каза на хората, че Брекзит ще осигури по 350 милиона лири на седмица за Националната здравна служба - са нейният избор да бъдат поставени в \"Музея на Брекзит\".Според нея не трябва да има втори референдум за окончателното споразумение за Брекзит.", "date": "2018.04.20", "title": "Поискаха Фараж да бъде балсамиран като съветски лидер "}
{"url": "https://news.bg/health/merki-sreshtu-infektsiya-ot-salmonela-v-detska-gradina-v-stara-zagora.html", "text": "Предприети са всички необходими мерки за ограничаване на салмонелна инфекция в Детска градина \"Бреза\" в Стара Загора. Установени са 11 деца на 4- и 5-годишна възраст и помощник-готвач с доказана салмонелна инфекция в детска градина № 4 \"Бреза\" в Стара Загора.9 от децата и помощник-готвачът в детското заведение са здрави заразоносители и са открити активно, чрез извършени микробиологични изследвания за чревно носителство. След изолирането на първите деца е извършена крайна дезинфекция на помещенията от засегнатата група и кухненски блок. Взети са проби от външна среда и проби от храните, които са с негативни резултати.Поради установения положителен резултат на помощник-готвач се предприемат изследвания на всички деца и на работещите в детската градина за чревно носителство, както и извършване на повторна крайна дезинфекция на всички помещения от детската градина.С цел прекъсване на разпространението на инфекцията, 23 април се обявява за неучебен ден за детската градина. От 24 април ще се приемат деца само с отрицателни резултати за бактериално носителство.", "date": "2018.04.20", "title": "Мерки срещу инфекция от салмонела в детска градина в Стара Загора"}
{"url": "https://news.bg/regions/zapochva-remont-na-2-9-km-ot-iztochnata-daga-na-sofiyskiya-okolovrasten-pat.html", "text": "От 20 часа днес започва следващият етап на ремонта на Източната дъга на Софийския околовръстен път, в участъка между Казичене и АМ \"Тракия\", от км 32+680 до км 35+577. За извършване на ремонтните дейности ще бъде изцяло ограничено движението в платното, от Казичене в посока АМ \"Тракия\". Трафикът на моторните превозни средства ще бъде пренасочен в платното в посока АМ \"Хемус\", двупосочно.Ремонтните дейности включват студено фрезоване на асфалтобенната настилка, полагане на геомрежа, полагане на нова асфалтова настилка и др. Изпълнител на ремонтните работи е ДЗЗД \"Белмекен 2015\".В понеделник, 23-ти април, поради ремонт на дилатационна фуга при км 46 се спира движението по платното за Дупница на АМ \"Струма\" от пътен възел \"Долна Диканя\" при км 36 до пътен възел \"Дупница-Север\" при км 51. Движението в посока София ще се извършва без промяна.По време на ремонтните дейности движението в посока Дупница ще се пренасочва при пътен възел \"Долна Диканя\" по път I-1 София-Кулата и при пътен възел \"Дупница-Север\" при км 51 пътуващите ще могат да се включат обратно в АМ \"Струма\".Ремонтните дейности ще се извършват на два етапа, след приключване на ремонтните дейности в платното за Дупница, ремонтът ще продължи в платното за София.Ограничава се движението по платното за София на виадукт \"Коренишки дол\" от км 36+170 до км 36+710 на АМ \"Хемус\" за извършване на аварийни ремонтно- възстановителни дейности на съоръжението. Трафикът се пренасочва в платното за Варна, като се обособяват една лента за посока София-Варна и една лента за посока Варна-София и се ограничава скоростта до 50 км/ч.Ограничава се движението на тежкотоварните МПС над 12 т по АМ \"Хемус\" в посока Варна. Те се отклоняват при км 30 от пътен възел \"Витинска река\" по път I-1 и път II-17, след което се връщат обратно на АМ \"Хемус\" при км 47 пътен възел \"Ботевград\".Движението на тежкотоварните МПС над 12 т по АМ \"Хемус\" в посока София остава без промяна - осъществява се в дясното платно на виадукта. Срокът за изпълнение на ремонтно възстановителните дейности и възстановяване на движението в района на виадукта е до 20-ти декември.Необходимо е шофьорите да се движат с повишено внимание, като спазват стриктно поставената сигнализация и въведеното ограничение на скоростта - 50 км в час.АПИ напомня, че всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.04.20", "title": "Започва ремонт на 2,9 км от Източната дъга на Софийския околовръстен път"}
{"url": "https://news.bg/politics/svetlyo-vitkov-nyama-da-se-koalira-sds-i-boy-ne-mogat-da-spretnat.html", "text": "Светослав Витков няма да се коалира, \"видяхме СДС-то дори един бой не може да спретне както трябва\", коментира председателят на \"Глас народен\" пред БТВ.\"Единственото, което може да стане в СДС - химна да го сменят от \"45 години стигат\" на \"Боят настана\". Тъжно ми е, не ми е приятно това да го виждам, но това е реалността. Чак пък да се бият, какво толкова има там, за да се бият\", обясни Витков.\"Особено ако си говорим за така наречения десен качамак или ляв качамак - изключено, там не може да ме видите заедно със Зелени. Знаете какво направиха Зелените миналото лято, по-мръснишки номер аз не съм чувал. На президентските избори - малко преди изборите, които бяха големите избори - бяхме в коалиция и в последния ден, когато трябваше да подаваме документи председателят на Зелените се скри и ние не можахме да се регистрираме и пропадна нашата кандидатура\", обясни Витков.За председателя на \"Глас народен\", \"това са обръч от НПО-та, които изпълняват определени поръчки и използват благоприятни теми, за които хората се застъпват. Има и свестни хора, но те са по протестите, те не отиват да се договарят после кога да спре протестът\".", "date": "2018.04.20", "title": "Светльо Витков няма да се коалира - СДС и бой не могат да спретнат"}
{"url": "https://news.bg/crime/sas-spetsaktsiya-i-uredi-za-noshtno-vizhdane-zadarzhaha-trima-imanyari-v-dulovo.html", "text": "Със спецакция, ръководена от прокуратурата, полицаи от ОДМВР-Силистра задържаха трима мъже за иманярство.С помощта на уреди за нощно виждане около 2 часа на 20 април в местността Коренището край село Окорш, община Дулово, полицаите хващат трима мъже - на 33, на 56 и на 20 г. Задържаните търсели с 2 металотърсача археологически обекти. В близост открили лек автомобил \"Мерцедес\" и различни технически средства и инструменти.При претърсване в дрехите на единия са намерени 5 сребърни монети, с вероятен античен произход. Мъжете, които са известни на органите на реда, са задържани за срок до 24 часа. В хода на работата по случая, полицаите се насочили и към четвърти човек. При претърсване в дома му в село Окорш, мъжът доброволно предал на разследващите 68 сребърни монети.По случая е образувано досъдебно производство, разследването продължава под ръководството на Окръжната прокуратура.", "date": "2018.04.20", "title": "Със спецакция и уреди за нощно виждане задържаха трима иманяри в Дулово"}
{"url": "https://news.bg/disasters/ruski-boen-korab-vdigna-na-krak-britanskiya-flot.html", "text": "Руски боен кораб вдигна на крак британския флот. Фрегата \"Ярослав Мъдри\" се приближи близко до Острова при преминаването си през Ламанша, съобщава в. \"Дейли мейл\".Британският флот изпрати разрушителят \"Албанс\" да наблюдава движението на руснаците.\"Винаги сме готови, както и останалата част от флота, да защитаваме водите на Обединеното кралство и британския суверенитет 24 часа в денонощието, 365 дни в годината.\" Това заяви командирът на \"Албанс\" Джон Кроми.Той посочи, че е установен контакт с руските моряци на база на морското право.Руският ход е последният от поредицата от тестове от Владимир Путин на британската армия, флот и военновъздушните сили.Отношенията между Великобритания и Русия са най-обтегнати от времената на Студената война. Напрежението ескалира заради участието на Обединеното кралство във въздушните удари срещу съюзника на Русия в Близкия изток - Сирия и противоречията относно отравянето на бившия шпионин Сергей Скрипал и неговата дъщеря Юлия.", "date": "2018.04.20", "title": "Руски боен кораб вдигна на крак британския флот"}
{"url": "https://news.bg/culture/pochina-izvestniyat-didzhey-avicii.html", "text": "Шведският диджей Avicii (роден като Тим Берглинг) е починал на 29 години.Това съобщи сп. \"Билборд\".С дълбока скръб съобщаваме за загубата на Тим Берлинг, известен Avicii. Той е намерен мъртъв в град Маскат в Оман. Това е станало днес, съобщи говорител на диджея.В момента не се разкриват подробности около смъртта на твореца в Оман.Шведският диджей Avicii е роден като Тим Берглинг.Avicii е международна поп звезда. Най-известната му песен \"Wake Me Up\" имаше платинов успех и достигна до номер 4 в класацията на Billboard's Hot 100. В танцовите класации той имаше седем Топ 10 хитове, припомня агенция \"Блумбърг\".Avicii бе номиниран за две награди \"Грами\", две MTV Europe Music Awards и една награда \"Билборд музика\".Смъртта му идва само дни, след като е номиниран за наградата \"Билборд Музика\" за 2018 г. за най-добър танц / електронен албум за неговия ЕР \"Avicii (01)\".Avicii в миналото страда от остър панкреатит, отчасти поради прекомерно пиене. След като през 2014 г. му премахнаха жлъчката. Това стана причина той да отмени поредица от изяви в опит да се възстанови. Той прекъсна турнето си през 2016 г., но продължи да прави музика в студиото.\"Беше много лудо пътешествие. Започнах да продуцирам, когато бях на 16 години. Започнах да пътувам на 18-годишна възраст. От този момент нататък аз просто скочих на 100%\", казва за сп. \"Билборд\" Avicii.През есента на 2013 година Avicii издаде своя първи студиен албум \"True\", който стана платинен в Австрия, Канада, Мексико, Норвегия, Полша, Швеция и Великобритания.", "date": "2018.04.20", "title": "Почина известният диджей Avicii"}
{"url": "https://news.bg/bulgaria/rekordni-smetki-za-parno-prez-mart.html", "text": "Защо сметките за парно в София през март са по-високи въпреки, че месецът беше значително по-топъл - с около 4 градуса средно по-висока температура? Клиенти се оплакаха в \"По света и у нас\", че това е най-високата им сметка за сезона. От дружеството обясниха, че не е коректно да се правят сравнения с предходните месеци, те трябвало да се правят със същия месец за миналата година.Лидия Делирадева е шокирана от последната си сметка за парно. Тя е 432 лв. за апартамент с големина 150 кв.мВърнахме назад, намерихме старата сметка, тя е 213 лв, което означава, че в сравнение с миналогодишния март, ние имаме над 100% увеличение, ако някой ми каже, че това е нормално, аз не мога да го приема и ще подадем жалби навсякъде, където е необходимо, коментира пред БНТ Лидия Делирадева.Миналата година средната месечна температура за март е била с 3 градуса по -висока, а общото потребление на топлина с 40% по -малко, обясниха от \"Топлофикация\" и напомниха за увеличението на топлинната енергия с 23 % през април 2017-та, което също се е отразило на сметките през този сезон.Тогава, когато вече бъдат отчетени уредите, а това предстои след няколко седмици и бъдат изготвени изравнителните сметки, тогава вече хората ще имат реална представа какво са потребили и какво са платили, отбеляза говорителят на \"Топлофикация\" Елизабет Павлова.Хората обаче трябва да платят сумите сега, а не след изравняването, в противен случай се трупат лихви. Освен това според Закона за защита на потребителите трябва да плащаме само реалното потребление.Бившите абонати на дружеството са недоволни, че трябва да плащат за тръбите, които минават през апартаментите им, оплакват, че сметките за март достигат 100 лв за услуга, от която са се отказали.Преди няколко дни Върховният административен съд отмени методиката, начисляваща такса сградна инсталация, а от министерството на енергетиката предвиждат законодателни промени.Решението на съда не е окончателно, защото може да бъде обжалвано. От \"Топлофикация\" обясниха, че не става дума за цялостно премахваме на таксата за сградна инсталация, а само за метода на пресмятане. От дружеството все пак очакват промени в наредбата за топлоснабдяване , тогава щели да коригират изчисленията си.", "date": "2018.04.20", "title": "Рекордни сметки за парно през март"}
{"url": "https://news.bg/int-economics/v-rusiya-otnovo-zagovoriha-za-natsionalizatsiya.html", "text": "В Русия отново заговориха за национализация, съобщава ТАСС.Правителството няма намерение да национализира \"Русал\" заради американските санкции, но механизмът може да се приложи за подложени на санкции предприятия, каза пред репортери финансовият министър на Русия Антон Силуанов в кулоарите на пролетната среща на Международния валутен фонд (МВФ) и Световната банка (СБ).В същото време, за да се спасят някои предприятия, може да се разгледа възможността за национализация, каза министърът. \"Като принцип на подкрепа можем да помислим за национализацията за някаква символична сума, за да запазим производството, трудовия колектив и т.н. Като цяло може да се обмисли дали собствениците са подложени на санкции\", обясни той.Освен това, докато правителството не обмисля възможността за закупуване на алуминий от държавния фонд за подпомагане на \"Русал\", каза Силуанов. Министърът каза, че компанията е поискала от правителството помощ за ликвидност и търсене на продукти и сега тези предложения се разглеждат. Помощ за търсенето може да бъде осигурена чрез увеличаване на покупките на продукти на GAZ, добави Силуанов.На 6 април САЩ наложиха нови санкции срещу Русия.", "date": "2018.04.20", "title": "В Русия отново заговориха за национализация"}
{"url": "https://news.bg/world/v-slovakiya-evakuirat-grad-sled-otkrivaneto-na-4-bombi-ot-vsv.html", "text": "Словашките власти започнаха евакуация на жителите на град до южната граница с Унгария след откриването на четири невзривени бомби от Втората световна война, информира АП.Полицията уточни, че са евакуирали хора от улица в град Стурово, след като са открити четири 100-килограмови съветски бомби в поле.Не е ясно точно колко хора са евакуирани.Бомбите са открити, докато жител е разхождал кучето си.В същото време полицията в германската столица Берлин евакуира хиляди хора от централната част и затвори централната железопътна гара заради обезвреждането на 500-килограмова бомба от Втората световна война.", "date": "2018.04.20", "title": "В Словакия евакуират град след откриването на 4 бомби от ВСВ"}
{"url": "https://news.bg/int-politics/evrodeputati-zovat-za-boykot-na-svetovnoto-parvenstvo-po-futbol-v-rusiya.html", "text": "Група евродепутати призоваха лидерите на Европейския съюз да бойкотират Световното първенство по футбол в Русия по-късно тази година, за да протестират срещу \"подигравката на европейските ценности\" от страна на Москва, съобщава \"Франс прес\".60 евродепутати подчертават, че всички страни от Европейския съюз трябва да последват примера на Великобритания и Исландия, която не е член на ЕС, в отказа да бъдат изпратени официални делегации на първенството, което започва на 14 юни.Лондон обяви миналия месец, че министри и кралски особи няма да посетят първенството в знак на протест срещу отравянето на бившия руски шпионин Сергей Скрипал в английския град Солсбъри, за което Западът хвърли вината върху Москва.Исландия се солидаризира с Великобритания заради покушението, което предизвика голяма дипломатическа криза с правителството на руския президент Владимир Путин.Според евродепутатите атаката в Солсбъри е \"просто последната глава в подигравката на Владимир Путин към нашите европейски ценности\", изтъквайки анексирането на Крим през 2014 г. от Русия, подкрепата ѝ за сирийското правителство във войната и постоянните кибератаки и дезинформация, провеждани от Кремъл.\"Въпреки че сме съгласни, че спортът може да помогне за изграждането на метафорични мостове, докато Путин взривява истинските в Сирия, не можем да се преструваме, че това Световно първенство е точно като всяко друго голямо спортно събитие\", се изтъква в писмото, инициативата за което е на германската евродепутатка Ребека Хармс, която е от Зелените.\"Докато Путин незаконно окупира Крим, държи украински политически затворници и подкрепя войната в Източна Украйна, не можем да се преструваме, че домакинът на този турнир е наш добър съсед\", се посочва още в писмото.Евродепутатите заявиха, че европейските правителства не трябва да подкрепят \"авторитарния и антизападен път на руския президент\", посещавайки Русия за Световното първенство по футбол.", "date": "2018.04.20", "title": "Евродепутати зоват за бойкот на Световното първенство по футбол в Русия"}
{"url": "https://news.bg/crime/osadiha-huligan-ot-mach-prez-2016-g-na-stadion-vasil-levski-sektor-v.html", "text": "По внесен от Софийска районна прокуратура - СРП обвинителен акт е осъден извършител на хулиганство по време на футболен мач от 2016 г. на Национален стадион \"Васил Левски\".Симеон Йорданов е осъден за това, че на 15 октомври 2016 г., около 18 и 30 ч. в София, Национален стадион \"Васил Левски\", сектор \"В\", е извършил непристойни действия, грубо нарушаващи обществения ред и изразяващи явно неуважение към обществото, като на висок глас отправял репликите: \"Айде бе, вижте тия колко са малко! Ще ги пометем, ще ги смажем!\" и сочел с пръст полицейските служители Н., Х. и С.След това Йорданов се изплюл на визьора на каската на С. и хвърлил запалена цигара по полицейския служител Н., която го ударила по дясното рамо в близост до каската. В отговор на разпореждане да преустанови действията си, Йорданов отправил цинични реплики към полицейските служители, след което отново наплюл по визьора на каската С. Извършеното от Йорданов деяние по своето съдържание се отличава с изключителен цинизъм и дързост.На Йорданов е наложено наказание \"лишаване от свобода\" за срок от осем месеца, изпълнението на което е отложено за срок от три години, като към момента на извършване на престъплението той е бил неосъждан.Припомняме, министърът на вътрешните работи Валентин Радев е силно възмутен от футболното хулиганство по стадионите. Той посети  в болницата. Целта е да ѝ се даде кураж, по думите му. \"Ужасяващо нещо, аз съм просто потресен\", сподели МВР шефът. Полицайката пострада на футболен мач между Левски и ЦСКА на 18 април и първоначално .Припомняме, вчера . На работна среща министърът на младежта и спорта Красен Кралев, главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов разговарят за обща стратегия между МВР и ММС.", "date": "2018.04.20", "title": "Осъдиха хулиган от мач през 2016 г. на стадион \"Васил Левски\", сектор \"В\""}
{"url": "https://news.bg/world/donald-tramp-razkritikuva-opek-che-izkustveno-naduva-tsenite-na-petrola.html", "text": "Президентът на САЩ Доналд Тръмп разкритикува Организацията на страните износителки на петрол (ОПЕК), че \"изкуствено\" повишава цените на петрола.\"\", написа той в \"Туитър\".Вчера цените на сортовете \"Брент\" и американски суров петрол (WTI) достигнаха най-високите си нива от 2014 г.", "date": "2018.04.20", "title": "Доналд Тръмп разкритикува ОПЕК, че \"изкуствено\" надува цените на петрола"}
{"url": "https://news.bg/world/ostava-oshte-25-rabota-po-sdelkata-za-brekzit-saobshti-barnie.html", "text": "Главният преговарящ на ЕС за Брекзит Мишел Барние съобщи, че остава 25% работа за завършване на пакта, покриващ споразумението за напускане на Великобритания, включително и важен казус като управление на границата на Ирландия със Северна Ирландия, информира \"Ройтерс\".\"По отношение това, което сме съгласували до момента, то е около 75%\", каза Барние пред телевизия Франс 2.Според него има риск от провал, докато важни въпроси като Ирландия не бъдат разрешени.\"Винаги има затруднения и риск от провал\", подчерта Барние.Междувременно в доклад на Националната сметна палата на Великобритания се предупреждава, че сметката за развода с ЕС може да е по-висока от 35-39 милиарда британски лири, което е заложено от премиера Тереза Мей, пише \"Гардиън\".Палатата предупреди, че Обединеното кралство може да плати допълнителни 3 милиарда лири бюджетни плащания, както и 2,9 милиарда лири за Европейския фонд за развитие.Разкритията ще ядосат евроскептичните консерватори, които вече поставиха под въпрос дали правителството не трябва да плати по-малко от 35 милиарда британски лири.", "date": "2018.04.20", "title": "Остава още 25% работа по сделката за Брекзит, съобщи Барние"}
{"url": "https://news.bg/crime/obviniha-edin-ot-mladezhite-naemali-apartamenti-za-da-gi-obirat.html", "text": "Софийската районна прокуратура внесе обвинения срещу един от младежите, които наемаха апартаменти и след това ги обираха.От държавното обвинение заявиха, че разследването по случая е приключило. По случая е обвинен по-големият от двамата младежи - 19-годишният Емилиян Йорданов.Според обвинението за времето от 19 януари до 3 февруари 2018 година Емилиян е присвоил два телевизора и един брой DVD - система от наето от него жилище.За време от 20.30 часа на 19 януари до 12 часа на 20 януари 2018 година младежът е откраднал чужда движима вещ - телевизор марка \"Краун\", собственост на И. Д., от адрес на улица \"Пиротска\" в столицата. Кражбата станала от нает от него апартамент.За времето от 19.30 часа на 2 февруари до 8.30 часа на 3 февруари същият е задигнал телевизор марка \"Самсунг\" и DVD система марка \"Панасоник\", собственост на М. К. Кражбата станала от адрес на улица \"Христо Белчев\" в София. Младежът отново обитавал апартамента, от който задигнал вещите, посредством договор за наем.Обвинението срещу Емилиян е по член 206, ал. 1 от Наказателния кодекс - противозаконно присвояване на чужда движима вещ. Обвинението е във връзка с член 26, ал. 1 от НК - за продължавано престъпление. Ако бъде признат за виновен, младежът може да получи наказаните затвор за срок от 1 до 6 години.Предстои делото по случая да бъде насрочено за разглеждане в Софийски районен съд.", "date": "2018.04.20", "title": "Обвиниха един от младежите, наемали апартаменти, за да ги обират"}
{"url": "https://news.bg/crime/osvobodiha-64-godishen-pedofil-v-pazardzhik.html", "text": "Окръжният съд в Пазарджик освободи 64-годишния Марин Рангелов, обвинен за блудство с две малолетни момичета. Наложена му е мярка \"подписка\", съобщава БНР.Поискан е постоянен арест от наблюдаващия прокурор Димитрия Ганчева, но съдът преценява, че няма опасност Рангелов да се укрие или да извърши друго престъпление.В понеделник той е повторно задържан за 72 часа, след като над 50 души се събраха пред блок в пазарджишкия ромски квартал \"Изток\", след първоначалното му освобождаване от ареста.След разпи на двете момичета, в присъствието на съдия и психолози, прокуратурата повдига обвинение. Жители на ромската махала коментират, че Рангелов обикаля местното училище и примамвал деца срещу левче.Използвал избените помещения на жилищния блок, в който живее за блудствените действия. Мярката \"подписка\" подлежи на обжалване в тридневен срок.", "date": "2018.04.20", "title": "Освободиха 64-годишен педофил в Пазарджик "}
{"url": "https://news.bg/bulgaria/butilirashta-kompaniya-hisar-s-prestizhna-nagrada-za-employer-branding.html", "text": "В своето четвърто поредно издание наградите \"Компания на годината\" имат за цел да да посочат силните работодателски марки, които сами по себе си са позитивен имидж на компаниите, да позиционират компаниите-лидери и да отличат достиженията на лидерите на екипите зад тях.Фокус на събитието \"Компания на годината\" бе темата за Employer branding. Точно в тази категория заслужи отличие за Работодателска марка бутилираща компания \"Хисар\".Наградата е признание за ефективен мениджмънт, традиция и инвестиции в човешкия капитал. За своята 60-годишна история предприятието, което бутилира известната марка минерална вода \"Хисар\", е познато като традиционно предпочитан работодател.\"За нас е преди всичко отговорност да получим това отличие, приемаме го с респект като заслужено признание», коментират от компанията, като подчертават, че в крайна сметкахората са в центъра на работодателската марка.Всеки един от 112-те човека, които работят за бутилираща компания \"Хисар\" е актив за нейното развитие. \"Работодателската марка всъщност е ДНК на фирмата и ние се гордеем с неговата уникалност, своеобразна съвкупност от традиции и модерност. Постиженията, които повишават доверието на клиенти и служители към фирмат,а са резултат от усилията на всеки член на екипа на компанията. Това е нашият път за постигане на високите резултати и заслужени успехи, с които марката е известна.\"", "date": "2018.04.20", "title": "Бутилираща компания \"Хисар\" с престижна награда за Employer branding"}
{"url": "https://news.bg/int-politics/ruskiyat-ilon-mask-nameren-obesen-v-zatvora-vlastite-potulvat.html", "text": "В Русия е започнало разследване за смъртта в затвор на предприемач, когото медиите нарекоха \"Руският Илон Мъск\" и по чието тяло е имало следи от жестоко малтретиране. Ръководството на затвора първоначално обяви, че Валерий Пшеничний се е самоубил.\"Има причини да се смята, че това не е самоубийство\", изтъква Ларис фон Арев, адвокат на Пшеничний, който е бизнесмен и компютърен инженер и който беше в затвора по подозрение в незаконно присвояване на средства.Според неговия адвокат съдебномедицинската експертиза е установила \"следи от електрически изгаряния, фрактури и следи от сперма\" по тялото на бизнесмена; според британския в. \"Индипендънт\" по тялото му е имало наранявания с нож, счупен гръбнак и признаци за изнасилване.Затворът първоначално се е опитал да представи смъртта му като самоубийство, но властите не били съгласни и са поръчали вземане на ДНК проби от всички охранители в затвора.Предприемачът беше известен с иновативните и амбициозните си идеи, като е бил сравняван с Илон Мъск, американския милиардер и иноватор, собственик на \"Тесла\" и SpaceX.Компанията на Пшеничний NovIT PRO е била наета да разработи 3D виртуален модел на подводница, който може да бъде използван от инженери, участващи в ремонта на такива плавателни съдове.Ала Пшеничний е бил арестуван през януари и обвинен в присвояване на 100 млн. рубли (1,6 млн. долара) от договор с руското военно министерство, след като първоначално неговият бивш бизнес партньор Андрей Петров беше обвинен за кражба.Три седмици по-късно, на 5 февруари, той беше открит обесен в килията му в Санкт Петербург. Той беше на 56 години.\"Точно преди смъртта му, неговата вдовица Наталия е получила бележки от съпруга си, с които ѝ казва \"да не плаща на никого\" и подчертава, че е невинен\", уточни адвокатката.Тя също така заявява, че когато е бил арестуван, агенти от службите за сигурност, които са придружавали държавните следователи до дома му \"го помолили да погледне добре костюмите си... Било му е казано, че няма да има нужда повече от тях, освен за ковчега му\".Службата, която управлява руските затвори, обяви, че започва разследване за смъртта на Пшеничний.\"Тази трагична история показва факта, че нашите права на живот и здраве не са гарантирани при задържане\", подчертава адвокатката.", "date": "2018.04.20", "title": "Руският \"Илон Мъск\" намерен обесен в затвора, властите потулват "}
{"url": "https://news.bg/health/evropeyskata-imunizatsionna-sedmitsa-23-29-april.html", "text": "За десета поредна година България ще участва в Европейската имунизационна седмица - от 23 до 29 април 2018 г.Европейската имунизационна седмица по традиция се провежда всяка година през последната седмица на април. Събитието се организира от Световната здравна организация, здравните власти и медицинското съсловие.Мероприятията в седмицата са различни и се организират с цел популяризиране на ползите от ваксините. С инициативата се цели главно да се повиши имунизационният обхват в страните чрез разширяване на информираността сред родители, здравни работници и медии за значимостта на имунизациите.Тази година във фокуса на Европейска имунизационна седмица е имунизацията като лично право и споделена отговорност за намаляване на неимунизираните лица и премахването на имунизационните \"джобове\".Успехът на инициативата означава и напредък по постигането на Глобалните цели за устойчиво развитие 2030 на ООН, в това число и постигането на добро здраве.Министерството на здравеопазването припомня, че ваксините осигуряват лична защита срещу опасни болести. Когато хората са с изграден имунитет към дадено заболяване, то не може да се разпространява лесно.Всеки човек може да бъде предпазен от ваксинопредотвратимо заболяване и с имунизирането си да допринесе за предпазването на околните, категорични са от инициативата.", "date": "2018.04.20", "title": "Европейската имунизационна седмица - 23-29 април"}
{"url": "https://news.bg/world/asad-varna-prestizhna-nagrada-na-robska-frantsiya.html", "text": "Сирия върна на Франция престижния Орден на почетния легион, връчен на президента Башар Асад, съобщава БиБиСи.Арабската държава обяви, че Асад няма да носи наградата на страна, която е \"роб\" на САЩ.Преди дни Франция съобщи, че е започнала \"дисциплинарна процедура\" за отнемане на наградата във връзка с обвиненията, че сирийските правителствени сили са използвали химически оръжия при нападение в град Дума до Дамаск в началото на април. Франция се присъедини към САЩ и Великобритания, които нанесоха удари по сирийски цели.Орденът на почетния легион е върнат на Франция с помощта на румънското посолство в Дамаск.Принадлежността към ордена е висш знак за отличие, почит и официално признание за особени заслуги във Франция. Асад беше удостоен с наградата през 2001 г., след като пое властта в Сирия.В съобщението на сирийското външно министерство се казва, че са върнали наградата и че \"не е чест за президента Асад да носи орден на робска държава и последовател на САЩ, които подкрепят терористи\".Около 3 000 души всяка година са удостоени с Ордена на почетния легион за особени заслуги във Франция, включително за защита на човешките права, медийната свобода и подобни каузи.Диктатори като Бенито Мусолини, Франсиско Франко и полковник Муамар Кадафи също са били удостоени с ордена. През 2006 г. руският лидер Владимир Путин получи престижната награда.Според наблюдатели орденът може да бъде използван като инструмент за оказване на влияние над други държави.До този момент само на двама лидери им е отнеман орденът - Асад и бившият панамски президент Мануел Нориега.При френския лидер Еманюел Макрон Париж отне връчения на Харви Уайнстийн орден заради обвинения срещу продуцента в сексуален тормоз и изнасилване.", "date": "2018.04.20", "title": "Асад върна престижна награда на „робска” Франция"}
{"url": "https://news.bg/society/krasen-kralev-inspektira-stroitelstvo-na-sportna-baza-za-machove-na-nay-visoko-nivo.html", "text": "Министърът на младежта и спорта Красен Кралев посети строежа на новата спортна зала \"София Парк\". Тя е част от фаза II от строителството на Garitage Park и ще отговаря на всички изисквания на FIVB за провеждане на мачове на най-високо ниво.Инвестицията възлиза на 5 милиона лeва, а съоръжението ще се използва от волейболния \"Левски\" с президент Владимир Николов. \"Много съм щастлив, че бях поканен да посетя строежа на този огромен и модерен комплекс. Изключително важно е, че сред бизнес и жилищните сгради е намерено място за едно прекрасно спортно съоръжение. Този мултифункционален комплекс няма да бъде ползван само за волейбол, а ще осигурява и добри възможности за младите софиянци да тренират любимите си спортове\", коментира Кралев.\"Много малко са българските предприемачи, които обръщат внимание на българския спорт. Радвам се, че в годината, в която сме домакин на Световното първенство по волейбол, се намериха частни инвеститори, които да подкрепят един мощен волейболен проект. Държавата сама няма как да се справи със строежа на спортна инфраструктура, от каквато България има нужда, за да удовлетвори всички потребности на голямото спортно семейство\", обясни спортният министър.\"През последните около 10-ина години при правителствата на премиера Бойко Борисов се направи много за спортната инфраструктура в България. Построиха се много зали, и смятам че това е единственият път, за да може спортът да върви напред\", коментира Любомир Ганев, вицепрезидентът на Българската федерация по волейбол.В залата \"София Парк\", която ще бъде новият дом на волейболния \"Левски\", ще бъдат обособени 3 основни блока - спортна зала, спортно-тренировъчен блок, зрителска част и паркинг. Капацитетът й ще бъде 1 700 зрители и ще включва и конферентна зала, технически и складови помещения, пресцентър, микс зона (зона за журналисти и спортисти), каси, охрана, кафене и др.\"През последните години аз винаги съм се възхищавал на това, което Владимир Николов прави вече не като състезател, а като лидер на този клуб. След Европейското първенство по волейбол той направи истински фурор и започна да разкрива волейболни школи в цялата страна. Това е пътят, когато има едно голямо състезание. Именно, за да може колкото се може повече деца да се запалят по най-успешния български колективен спорт ние финансираме домакинства на Световни и Европейски първенства по волейбол\", добави Кралев. ", "date": "2018.04.20", "title": "Красен Кралев инспектира строителство на спортна база за мачове на най-високо ниво"}
{"url": "https://news.bg/entertainment/stariyat-bryast-v-sliven-veche-i-na-vazpomenatelna-moneta-na-bnb.html", "text": "Българската народна банка представи най-новата възпоменателна монета. Тя е на тема \"Старият бряст в Сливен\".Монетата влиза в обръщение от 23 април 2018 година.Монетата ще се продава в Българската народна банка - на две каси на площад \"Княз Александър I\" № 1 и на четири каси в Касов център на БНБ на улица \"Михаил Тенев\" № 10. Монетата ще бъде достъпна и в офиси и клонове на някои банки.До 26 април всеки клиент ще може да закупи до 2 броя от новата възпоменателна монета. След това монетата ще се продава без ограничения.Техническите параметри на монетата:Новата монета е с номинална стойност от 10 лева. Монетата струва 78 лева. Тиражът на монетата е 3 000 броя.Изработката на монетата е от сребро с проба 925/1 000.Теглото на монетата е 23.33 грама. Колекционерската вещ е с диаметър от 38.61 милиметра (3.8 см).Лице на монетата:На лицето на монетата \"Старият бряст в Сливен\" е изобразена емблемата на Българската народна банка с годината \"1879\" върху лентата. Над лентата е поставена годината на емисията - \"2018\".Околовръстните надписи - горе на монетата пише \"БЪЛГАРСКА НАРОДНА БАНКА\", а долу е посочена година на емисията \"2018\" и номиналната стойност \"10 ЛЕВА\".Гръб на монетата:На гърба на монетата е изобразен Старият бряст в Сливен. На околовръста на монетата има надпис \"СТАРИЯТ БРЯСТ - ХИЛЯДОЛЕТЕН СИМВОЛ НА СЛИВЕН\".Авторът на художествения проект е Пламен Чернев", "date": "2018.04.20", "title": "Старият бряст в Сливен вече и на възпоменателна монета на БНБ"}
{"url": "https://news.bg/world/amerikantsite-pesimisti-za-otnosheniyata-s-rusiya-i-kitay.html", "text": "Мнозинството американци се опасяват, че отношенията на САЩ с Русия и Китай ще се влошат още повече през следващата една година. Въпреки че има признаци на дипломатически напредък с Ким Чен-ун за ядрените оръжия, близо половината от гражданите на САЩ са на същото мнение за КНДР.Ново социологическо проучване на Associated Press-NORC показва обществените нагласи към посоката на САЩ в отношенията си с ключовите стратегически съперници 15 месеца след поемането на властта от президента Доналд Тръмп.\"\", каза 70-годишният Джон Паркър от Флорида и предупреди, че президентът се опитва да създаде проблеми на американците.Сондажът разкрива, че американците са най-песимистично настроени за отношенията с Русия: 56% от тях мислят, че ситуацията ще стане още по-лоша през следващата година, докато 13 на сто споделят, че ще се подобри. 40% от републиканците смятат, че нещата ще станат по-зле, а 20% са на мнение, че ще се подобрят, докато 40 на сто очакват да се запазят на същото ниво.По отношение на Китай 48 на сто от респондентите очакват влошаване на отношенията през следващата година, а 17% споделят, че очакват нещата да се подобрят.Въпреки че САЩ и Северна Корея организират среща между лидерите на двете страни, 47% от американците не са оптимисти за отношенията с КНДР. 20% от американците пък вярват, че връзките между двете държави ще се подобрят.Извън външната политика 40% от американците като цяло одобряват работата на Тръмп като президент. 59% пък не са доволни от това, което върши държавният им глава.Цялостно американците са песимисти за развитието на страната. 60 на сто смятат, че САЩ се движат в грешната посока.В проучването, проведено от 11 до 16 април, са участвали 1 140 души.", "date": "2018.04.20", "title": "Американците песимисти за отношенията с Русия и Китай"}
{"url": "https://news.bg/int-politics/gartsiya-se-prevarna-v-sigurno-ubezhishte-za-prevratadzhii-byasna-turtsiya.html", "text": "Турският премиер Бинали Йълдъръм предупреди, че враговете на Турция разглеждали Гърция като сигурно убежище, а отношението на гръцкото правителство към хората, които Анкара смята за поддръжници на провалилия се пуч на 15 юли 2016 г., уврежда отношенията между двете страни, съобщават турските медии.Говорейки пред журналисти след петъчната молитва, Йълдъръм коментирал, че било неприемливо хората, взели участие в неуспешния пуч, да бъдат защитавани от Гърция, след като отношенията между Анкара и Атина, съседи и съюзнички в НАТО, се обтегнаха изключително много през последните месеци.Турското външно министерство също изказа подобно мнение, подчертавайки, че решението за освобождаването на свързан с гюленистката групировка (ФЕТО) пучист, показвал още веднъж, че Гърция защитава пучистите.Вчера Гръцкият държавен съвет - най-висшият административен съд в Гърция - постанови освобождаването на бившия турски военнослужещ Сюлейман Озкайнакчъ под съдебен контрол.В писмено изявление от турското външно министерство подчертаха, че Озкайнакчъ е участвал в опита за преврат. Според турските власти решението на гръцкия съд показвало, че не били предприети необходимите мерки срещу \"предател\", участвал в пуча.\"Това отново показа, че Гърция е страна, която защитава организаторите на преврата\", се добавя в изявлението на турското външно ведомство.Молбата за убежище на Озкайнакчъ беше приета през декември 2017 г. от независима комисия за предоставяне на убежище, но по-късно гръцкото правителство възрази срещу решението. Той беше освободен за кратко, след като получи убежище, но беше арестуван отново след възражението на правителството.Гръцкият държавен съвет разгледа възражението на правителството вчера и постанови освобождаването на Озкайнакчъ под строг контрол до излизането на резултатите от молбите за убежище на осемте турски военнослужещи.Очаква се Държавният съвет да вземе окончателно решение по исканията за убежище на осемте бивши турски военни на 4 май.", "date": "2018.04.20", "title": "Гърция се превърна в сигурно убежище за превратаджии, бясна Турция"}
{"url": "https://news.bg/energy/petkova-i-sindikati-ne-se-razbraha-za-tsenata-na-vaglishtata-gotvi-se-protest.html", "text": "Министърът на енергетиката Теменужка Петкова се срещна със синдикалните организации на КНСБ и КТ \"Подкрепа\" в \"Мини Марица-изток\" ЕАД, както и с ръководителите на двата синдиката Пламен Димитров и Димитър Манолов. В разговора участваха също и двамата заместник-министри Красимир Първанов и Жечо Станков, както и изпълнителните директори на БЕХ ЕАД и на държавните мини - Петьо Иванов и Андон Андонов. Повод за дискусията е искането на синдикалните организации за повишаване цената на въглищата.КТ \"Подкрепа\" иска повишаване на цената на въглищата с 15%. Потвърждават, че протест ще има от 11 до 16 часа във вторник 24 април, обясниха те. Цената на въглищата не е пипана от 10 години, допълват синдикатите. \"Подкрепа\" не считат, че разговорите са приключили, но няма да протестират всички, които могат, за да не става Апокалипсис. Лидерът на КНСБ Пламен Димитров смята, че протестът няма да реши проблема, но синдикатите по места ще решат дали да се включат в протеста. \"Искането е 15 процента поскъпване на въглищата, които се добиват в мини \"Марица Изток\". Ако поскъпне цената, токът за бита и бизнеса ще скочи с 2 процента\", обясни Петкова. Според нея, ТЕЦ \"Марица изток 2\" в момента е в затруднено финансово състояние поради покачващата се цена на въглеродните емисии.\"Разбирам желанието на колегите за коригиране на цената, но то трябва да се разглежда в контекста на цялостното състояние на енергийната система\", допълни тя. \"През миналата година бяха платени 120 млн. лв. за емисии, а през тази сумата вече е 200 млн. лв. Тази тенденция ще продължи, а ТЕЦ-а и мините са неразривно свързани в системата. Евентуално поскъпване на въглищата ще утежни допълнително състоянието на ТЕЦ 2\", допълни Петкова.В момента в \"Мини Марица-изток\" ЕАД няма забавени заплати или неизплатени социални плащания към служителите си, няма и просрочени задължения към контрагенти. Приходите на дружеството за 2017 г. са с 56 млн. лв. повече спрямо 2016 г. Към днешна дата средствата по сметките на компанията са 41 млн. лв. По предварителни данни се очаква дружеството да отчете минимална печалба около 7 млн. лв. за 2017 г. Инвестиционната програма се изпълнява спрямо предварително определения график - предстои за нови багери да бъдат инвестирани 85 млн. лв.Петкова акцентира върху усилията на правителството да запази капацитета на топлоелектрически централи в страната. \"Ние сме напълно наясно със социалното значение на комплекса \"Марица изток\" за региона и за нас е важно той да бъде запазен\", обясни тя.\"В контекста на по-рестриктивните екологични изисквания, гласувани на европейско равнище, правителството е ангажирано и работи активно за запазване капацитета на топлоелектрическите централи в България. Те са базови мощности, които произвеждат над 40% от електроенергията в страната\", допълни Петкова.", "date": "2018.04.20", "title": "Петкова и синдикати не се разбраха за цената на въглищата, готви се протест"}
{"url": "https://news.bg/world/zaginali-palestintsi-pri-poredni-kravoprolitiya-na-granitsata-s-gaza.html", "text": "Двама палестинци са убити от израелската армия по време на сблъсъци на границата с Газа, пише \"Таймс оф Израел\", позовавайки се на здравното министерство на палестинската територия.Единият палестинец, 25-годишният Ахмад Акел, е убит при снайперистка стрелба. Другият загинал е на 24 г.Армията на Израел също е използвала сълзотворен газ по протестиращите.Най-малко 445 палестинци са пострадали по време на днешните демонстрации. Не се уточнява колко от тях са ранени при стрелба и използване на сълзотворен газ.Израелски медии съобщават, че около 1 500 палестинци протестират на границата на Газа с Израел, което е значително по-малко в сравнение с последните седмици. Според АП на протеста участват хиляди палестинци. Впоследствие армията на Израел съобщи, че 3000 палестинци участват в днешните протести.Четвърти пореден петък палестинците протестират на границата на Газа. През последните три седмици загинаха 28 палестинци, а стотици пострадаха.Хамас твърди, че протестите имат за цел да разбият наложената от Израел и Египет гранична блокада.По-рано днес израелски военен самолет пусна листовки, с които се призовава палестинците да не се доближават до оградата и се предупреждава, че има опасност за живота им, ако следват нарежданията на Хамас.Според еврейската държава Хамас използва масовите протести като прикритие за организиране на нападения.Израел е критикуван от международната общност за непропорционалните действия срещу протестиращите.Протестите под наслов \"Велик марш на завръщане\", които е предвидено да продължат шест седмици, призовават палестинските бежанци да се завърнат в бившите си домове, които сега са на територията на Израел - което израелците твърдят, че по същество означава, че призовават за унищожаването на еврейската държава.", "date": "2018.04.20", "title": "Загинали палестинци при поредни кръвопролития на границата с Газа"}
{"url": "https://news.bg/int-politics/rusiya-ne-mozhe-da-garantira-teritorialnata-tsyalost-na-siriya.html", "text": "Заместник-министърът на външните работи на Русия Сергей Рябков коментира, че Русия не знаела как ще се развие ситуацията в Сирия по отношение на запазването на териториалната цялост на страната, предаде \"Интерфакс\".\"Не знаем как ще се развие ситуацията по въпроса, дали е възможно да се запази Сирия като единна държава\", подчертал Рябков в интервю за германската телевизия \"Дойче веле\".По-рано руският външен министър Сергей Лавров изтъкна, че военните удари на САЩ срещу Сирия през миналата седмица са премахнали каквото и да е морално задължение, според което Русия трябваше да откаже да предостави противоракетни системи С-300 на съюзника си сирийския президент Башар Асад.По думите на Лавров, преди ударите на САЩ срещу Сирия, Русия е казала кои райони в Сирия представляват \"червени линии\" за Москва и че военните действия на САЩ не са преминали тези линии.Руски военачалник също заяви, че Москва ще обмисли доставката на противоракетни системи С-300 на Сирия след ударите на САЩ, Великобритания и Франция. Трите страни изстреляха 105 ракети през миналата седмица като ответен удар за предполагаема атака с химическо оръжие на сирийските правителствени сили в контролирания тогава от бунтовниците град Дума.Според военни анализатори системата С-300 би подобрила способността на Русия да контролира въздушното пространство в Сирия, където руските сили подкрепят правителството на Асад и биха могли да бъдат насочени към възпиране на по-твърди действия на САЩ.", "date": "2018.04.20", "title": "Русия не може да гарантира териториалната цялост на Сирия"}
{"url": "https://news.bg/society/fandakova-obeshta-grizha-za-sofiya-prayd-2018.html", "text": "Кметът на Столична община Йорданка Фандъкова се ангажира, че ще се погрижи София Прайд 2018 г. да премине мирно и безпроблемно. Както всяка година.Фандъкова се срещна с организационния комитет на София Прайд. На срещата беше обсъдено предстоящото единадесето издание на най-голямото шествие за равноправие и човешки права в България.Представителите на организациите GLAS, Действие, Билитис и Българският хелзинкски комитет (БХК) запознаха кметицата с подготовката на събитието, както и с активностите от културния календар и филмовия фестивал, предхождащи парада.За първа година София Прайд ще организира и съпътстваща спортна програма. Първото събитие от нея ще бъде 3-километрово бягане по двойки, което ще се проведе на 19 май. Събитието е съфинансирано от програмата за спортни събития и младежки форуми на кмета.От своя страна Фандъкова обърна внимание на нуждата от преодоляване на агресията и противопоставянето в обществото. Тя поощри дейностите на трите организациите в тази посока.Кметът получи покана и прие да посети открития наскоро ЛГБТИ център (Рейнбоу хъб), където представители на общността могат да се събират и да получават консултации и подкрепа.Стана ясно и че на срещата е уточнено мястото на провеждане на парада. София Прайд 2018 ще се проведе на 9 юни пред Паметника на съветската армия. Гей-парадът тази година ще започне от 16 часа, когато ще и стартира музикална програма на прайда.За първи път множество организации и бизнеси ще се включат със свои тематични щандове на място.", "date": "2018.04.20", "title": "Фандъкова обеща грижа за София Прайд 2018"}
{"url": "https://news.bg/world/ot-2000-g-poveche-ubiti-v-amerikanski-uchilishta-v-sravnenie-s-tseliya-xx-vek.html", "text": "Все по-чести са масовите стрелби в училищата в САЩ. През последните 18 г. са убити повече хора в сравнение с целия XX век, показва проучване, цитирано от АФП.В изследването, публикувано в Journal of Child and Family Studies, са включени всички нападения, при които най-малко един нападател е убил или е ранил минимум четирима души в американски училища от 1940 г.Изключват се престрелки между банди или нападения в университетите.В САЩ до 1940 г. не е имало масова стрелба в училище, която да покрива нашите критерии, се отбелязва в проучването.Изследователите също не са открили масова стрелба през 50-те и 60-те г. на XX век, но от 1979 г. нападенията постепенно започват да се увеличават. Пиковият период е 90-те г. на XX век, когато 36 души са убити при 13 нападения.От 2000 до 2018 г. авторите на изследването са преброили 66 смъртни случая при 22 масови стрелби в училища.През този период са убити повече хора в училища в сравнение с 55 загинали при 22 масови стрелби от 1940 до 1999 г.\"\", подчертават авторите на проучването.60% от нападенията в САЩ през миналия век са извършени от деца на възраст между 11 и 18 г.През този век 77% от стрелбите са дело на ученици.", "date": "2018.04.20", "title": "От 2000 г. повече убити в американски училища в сравнение с целия XX век"}
{"url": "https://news.bg/bulgaria/za-efektiven-menidzhmant-konkurentosposobnost-i-grizha-za-sluzhitelya-e-otlichena-fabrika-za-mayoneza-krasi.html", "text": "Фабрика за майонеза \"Краси\" бе отличена за \"Ефективен мениджмънт, конкурентоспособност и грижа за служителя\" в престижната класация \"Компания на годината\". Наградата на мениджъра на фабрика за майонеза \"Краси\" - Даниела Авджиева връчи зам.-министърът на труда и социалната политика, г-жа Росица Димитрова.Тази година във фокуса на вниманието на класацията бе актуалната тема за изграждане и утвърждаване на работодателска марка (Employer branding) и развитие на човешкия капитал.\"Получихме най-голямото отличие от четвъртото издание на \"Компания на годината\" за Employer Branding в България\", коментира мениджърът на фабрика за майонеза \"Краси\" Даниела Авджиева: \"Не забравяме, че най-ценният ни капитал са хората и тук е мястото да им благодарим. Стремежът на екипа ни е да изгражда взаимно доверие и да допринася за създаването на корпоративна култура, отчитаща личния принос, усилия и познания на служителите. Фабрика за майонеза \"Краси\" непрекъснато развива грижата за служителя с активности, насочени към всички хора в организацията.\"Наградата \"Компания на годината\" отличи компаниите, показали професионализъм и постоянство при изграждане на \"Работодателска марка\". В условията на обективна демографска криза фабрика за майонеза \"Краси\" е предпочитан работодател и текучество във фирмата няма, което доказва, че мениджмънтът на компанията се справя с предизвикателствата да привлече и организира екип от хора, които всеки ден полагат усилия в името на фирмата и нейната успешна мисия.", "date": "2018.04.20", "title": "За ефективен мениджмънт, конкурентоспособност и грижа за служителя е отличена фабрика за майонеза \"Краси\""}
{"url": "https://news.bg/world/eta-poiska-proshka-za-kravoprolitiyata.html", "text": "Баската сепаратистка групировка ЕТА се извини за жертвите по време на дългогодишния конфликт за независимост, информира БиБиСи.Само преди няколко дни организацията обяви, че се разпуска.Групата поиска \"прошка\" за убитите хора, които \"не са участвали директно в конфликта\".Испанското правителство съобщи, че политически и оперативно ЕТА е победена и не е постигнала целите си.Организацията е убила около 800 души и е ранила хиляди по време на продължилия повече от 40 години конфликт. ЕТА води кръвопролитна кампания за независимост на седем региона в Северна Испания и Югозападна Франция.\"\", се казва в съобщение на групировката, публикувано от два баски вестника.\"\", се пояснява, като се допълва, че организацията признава, че е \"пряко отговорна\" за \"непропорционалното\" страдание в баската страна.Групата също отбелязва, че е ангажирана да се насочи към процес на помирение.През септември 2010 г. ЕТА съобщи, че няма да извършва повече атаки, а през януари 2011 г. обяви трайно прекратяване на огъня. През април 2017 г. екстремистката група разкри местата, където укрива оръжия и че напълно се разоръжава. ", "date": "2018.04.20", "title": "ЕТА поиска прошка за кръвопролитията"}
{"url": "https://news.bg/society/2-predpazni-konusa-i-tel-edva-ne-ubivat-velosipedisti-na-am-trakiya.html", "text": "По време на ремонтни дейности на АМ \"Тракия\", само 2 предпазни конуса са поставени на 30-40 метра пред ремарке със знак за внимание и то след завой, съобщават очевидци на катастрофа с пострадал и велосипедист и последвала верижна катастрофа с автомобили.Според информация на МВР, шофьори са отвлекли вниманието си заради пострадалия колоездач.Очевидец на катастрофата споделя във \"Фейсбук\", че ремарке е вързано с тел за мантинелата, \"защото, ако го ударел ТИР да не отишло в насрещното\" според фирмата изпълнител - все едно тази тел ще удържи, коментира очевидец. 2-ма колоездачи в аварийната лента движещи се с около 40 км в час не виждат тази тел и първият колоездач минава през нея, тя \"реже рамката му и го изхвърля на платното размазан в кома с предсмъртни хрипове. Вторият също пада\".Разказващият очевидец е непосредствен свидетел. Той споделя, че спират да помогнат на колоездачите. Докато слизат от колата, \"само 30 секунди по-късно в платната за движение една кола намалява рязко поради неправилно поставени конуси и 2 други коли се забиват в нея. Яна звъни на 112 и отива да види състоянието на момчето, а аз сигнализирам на колите да намалят. Следва намеса на държавните органи т.е. МВР и бърза помощ и следва малоумие след малоумие\", допълва очевидецът.Публикуваме без редакторска намеса описаните от свидетеля последвали събития:  ", "date": "2018.04.20", "title": "2 предпазни конуса и тел едва не убиват велосипедисти на АМ \"Тракия\""}
{"url": "https://news.bg/int-politics/v-italiya-otkazvat-da-registrirat-novorodeno-bebe-na-lesbiyki.html", "text": "Общинска съветничка в италианския град Торино обяви, че властите са отказали да регистрират нейното новородено бебе, заченато в чужбина чрез изкуствено осеменяване заради италианските закони, които разрешават ин витро процедури само за хетеросексуални двойки, съобщава \"Асошиейтед прес\".В публикация във \"Фейсбук\" Чиара Фолиета уточнява, че тя и партньорката ѝ Микаела Гислени са се опитали да регистрират сина си Николо Пиетро след раждането му миналия петък. Но по нейните думи ѝ е било казано: \"Трябва да декларирате, че сте имали съюз (сексуални отношения) с мъж, за да регистрирате вашия син. Няма никаква форма, която да казва, че сте имали изкуствено осеменяване.\"Фолиета подчертава във \"Фейсбук\": \"Всяко дете има право да знае своята собствена история.\"По думите ѝ, черната дупка в италианското право се дължала на министерско постановление от 2002 г., което не предвижда, че една жена, вместо хетеросексуална двойка, би се стремяла към изкуствено осеменяване.", "date": "2018.04.20", "title": "В Италия отказват да регистрират новородено бебе на лесбийки"}
{"url": "https://news.bg/crime/valentin-radev-obeshta-drastichni-merki-sreshtu-futbolnite-huligani.html", "text": "Министърът на вътрешните работи Валентин Радев е силно възмутен от футболното хулиганство по стадионите.След Народното събрание той отива да посети  в болницата. Целта е да ѝ се даде кураж, по думите му.\"Ужасяващо нещо, аз съм просто потресен\", сподели МВР шефът.Темата за футболното хулиганство трябва да се обсъди във ведомството с отговорните по темата. Радев искал да предложи на всички участници в заседанието да сложат марля на едното си око и да заседават с другото едно око. \"Да видят как се чувства това момиче\", подчерта той.Министърът се надява вандалите да не са знаели, че зад стъклото е имало полицай. \"Сега ще вземем драстични мерки\", закани се силовият министър.Иначе все още не е констатиран извършителят. Мъжко било виновният да си признае пред служителите на реда. Каквото поискат от БФС, МВР ще засили мерките.Силовият министър Валентин Радев отказа да коментира  и .\"Имахме забележки по началото на текста, но заедно го променихме\", изтъкна МВР шефът.\"Не искам да отивам в подробности\", посочи той. Имало неща, които не съвпадали с обективната обстановка. Затова имало чернова на общото становище. \"Казахме кое е истина и кое не, кое е обективното и кое не\", подчерта Валентин Радев.\"Нюанси винаги има\", заяви министърът.", "date": "2018.04.20", "title": "Валентин Радев обеща драстични мерки срещу футболните хулигани"}
{"url": "https://news.bg/world/rumaniya-obmislya-da-mesti-posolstvoto-si-v-jerusalim.html", "text": "Лидерът на управляващата Социалдемократическа партия на Румъния заяви, че правителството е одобрило меморандум за преместване на посолството си в Израел от Тел Авив в Йерусалим, информира \"Ройтерс\".Така балканската страна ще се превърне в една от първите държави след САЩ, които местят посолството си в еврейската държава.През декември президентът на САЩ Доналд Тръмп призна Йерусалим за столица на Израел, като разгневи арабските си съюзници и смая палестинците, които искат източната част на града да бъде столица на палестинската държава.Според румънското законодателство крайното решение за преместване на посолството трябва да бъде взето от президента Клаус Йоханис, който обяви, че не е бил уведомен. Румънското правителство не потвърждава информацията.\"\", обяви председателят на Социалдемократическата партия и председател на долната камара Ливиу Драгня пред частната телевизия Antena3.Йоханис обяви в съобщение, че не е бил информиран или консултиран за решението. Той призова правителството и всички политици да покажат отговорност и прозорливост относно приемането на големи външнополитически решения, които имат стратегически ефект върху националната сигурност.Вчера израелският премиер Бенямин Нетаняху заяви, че \"най-малко около 6 държави\" обмислят да преместят посолството си в Йерусалим. САЩ се очаква да го направят на 14 май.Нашият жест към Израел е изключително символичен - държава, която има голямо влияние по света и с която ние имаме специални отношения от много години, каза Драгня и допълни, че преместването на посолството ще донесе краткосрочни, средносрочни и дългосрочни ползи за Румъния.", "date": "2018.04.20", "title": "Румъния обмисля да мести посолството си в Йерусалим"}
{"url": "https://news.bg/int-politics/malkoto-afrikansko-kralstvo-svazilend-promenya-imeto-si.html", "text": "Дишай спокойно, Швейцария: Малкото африканско кралство Свазиленд променя името си.Крал Мсуати III обяви новината по време на честванията на 50-годишнината от независимостта и неговия 50-и рожден ден, съобщава \"Асошиейтед прес\".Много африкански страни след обявяването на независимост \"се върнаха към своите древни, коренни имена\", изтъкна кралят и отсече: \"Повече няма да се наричаме Свазиленд оттук нататък.\"Кралството вече ще бъде известно с историческото си име Есватини. Кралят е използвал това име в миналото по време на откривания на нови парламенти и други събития.Някои швейцарци са отговорили с облекчение, тъй като страните често се бъркат в онлайн формуляри заради близостта им при изписване на английски език. Не е ясно колко ще струва на африканската страна без излаз на море промяната на името.Преди обявяването на независимост Свазиленд е била английски протекторат.", "date": "2018.04.20", "title": "Малкото африканско кралство Свазиленд променя името си"}
{"url": "https://news.bg/crime/ivancheva-izprati-shefa-na-spetsprokuraturata-da-govori-s-marsiantsite.html", "text": "Ако Иван Гешев иска да говори с марсианция, нека го направи. На нас ръцете са ни чисти. Подкуп не сме вземали. Това заяви арестувания за подкуп кмет на община \"Младост\" Десислава Иванчева пред съда, който разглежда мярката й за неотклонение.Не сме взимали подкуп, отхвърли обвиненията Иванчева. Тя посочи, че парите не са ги пипали, а \"те са ги сложили в колата\".Иванчева назова и името на изнудваното лице \"в житейския смисъл на думата\" и каза, че става въпрос за човек от \"Ваклин груп\" - Александър Ваклин, който бил и зам.-кмет. на общината, а в момента е човек на ГЕРБ.В хода на съдебното заседание прокуратурата представи три предпоставки за \"задържането под стража\" обвиняемите за подкуп Десислава Иванчева, Биляна Петрова и Петко Дюлгеров.Според прокуратурата доказателствата, подкрепящи обвиненията, се състоят в разпитите на свидетели по делото - пострадали и служители на неговата фирма. Втората предпоставка е във връзка с това, че показанията на пострадалия се допълват и от Маргарита Стоянова, секретар на кмета на столичния район \"Младост\". Трето - наличието на реална опасност обвиняемата Десислава Иванчева да се укрие и да извърши ново престъпление. Затова и от прокуратурата поискаха мярка \"задържане под стража\".Прокуратурата заяви пред съда, че ако се докаже виновността на обвиняемите и те се признаят за виновни, ще трябва да изтърпят между 10-30 години затвор.Марин Марковски, защитник на кмета на столичния район \"Младост\" опроверга твърденията на прокуратурата и заяви пред съда, че не са представени реални доказателства за искане на 500 000 евро. Марковски и посочи, че подзащитната му Иванчева трябва незабавно да бъде освободена от ареста.Той допълни, че ако трябва да се наложи някаква мярка, то тя трябва да е \"подписка\". Марковски обясни, че от 17 април има приемно-предавателен протокол, който гласи, че служителят на КОНПИ Дено Денев е върнал 70 000 евро на изнудването лице Александър Ваклин.Иванчева заяви пред съда, че няма намерение да се укрие и няма да се укрие. Тя посочи и че е в отпуск, като по този начин не би могла да влияе на администрацията в общината.Иван Иванов, адвокат на зам.-кметът на \"Младост\", добави, че искането на прокуратурата за продължаване на мярката за неотклонение \"задържане под стража\" е неоснователна, тъй като са допуснати груби нарушения на конституционните права на подзащитната като ограничаване правото на защита.Ирена Савова и Радост Данчева, другите двама адвокати на Петрова, коментираха, че задържането на зам.-кметът на \"Младост\" е унизително за българските стандарти, тъй като в продължение на часове те са държани с белезници и не са били допуснати да отидат до тоалетната и да пият вода.Радост Данчева от своя страна допълни, че подзащитната й Петрова е семейна, с малко дете и не трябва да остава в ареста. \"Тя има здраво семейство, непълнолетно дете и постоянен адрес на местоживеене\", каза още Данчева и обясни, че няма опасност от това да се укрие и да извърши ново престъпление.Марияна Тодорова, защитник на подсъдимия Петко Дюлгеров коментира, че Александър Ваклин многократно се е опитвал да си уреди среща с кмета на столичния квартал \"Младост\" за забавяне на преписки за строеж, но никога не се е говорило за пари. \"По делото има протоколи, с които са предадени от свидетеля по делото Ваклин пари на следователите по делото\", отсече тя и допълни, че чрез единият от тях (този от 17 април) са му били върнати парите.Прокуратурата отговори на защитата, че не е съгласна с това, че парите са върнати на изнудваното лице и допълни в своя полза, че са представили достатъчно факти и доказателства, с които да се продължи мярката за неотклонение \"задържане под стража\".Припомняме, тази сутрин специализираната за кмета на столичния района \"Младост\" Десислава Иванчева и заместничката й Биляна Петрова.  в центъра на столицата, точно пред Спортната палата. Обвинени са за искане на подкуп от предприемач строител в \"Младост\". Според обявеното Иванчева и Петрова са заловени със 70 000 евро в кашон, който бил в колата, с която те са пътували. Подкупът е взет от посредника Петко Дюлгеров малко преди това.На следващия ден шефът на Спецпрокуратурата  заяви, че Десислава Иванчева е изнудвала \"в житейски смисъл\" и други хора. Междувременно от  и дали при ареста на кметицата е имало нередности.Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметът Десислава Иванчева.", "date": "2018.04.20", "title": "Иванчева изпрати шефа на Спецпрокуратурата да говори с марсианците"}
{"url": "https://news.bg/world/viena-zabranyava-na-turski-polititsi-da-agitirat-na-avstriyska-zemya.html", "text": "Дясното коалиционно правителство на Австрия, което категорично се обявява против присъединяването на Турция към ЕС, ще забрани на турски политици да агитират на австрийска територия преди турските избори през юни.Информацията съобщи канцлерът на Австрия Себастиан Курц, цитиран от \"Ройтерс\".По-рано тази седмица турският президент Реджеп Ердоган обяви организирането на предсрочни парламентарни и президентски избори, които ще позволят на страната да се превърне от парламентарна в президентската република след референдума през миналата година.Преди референдума турски министри се опитаха да привлекат подкрепата на големите турски общности в държави като Холандия и Германия. Но тези страни наложиха забрана, което разгневи Истанбул. Ердоган сравни действията на Берлин с нацисткия режим., каза Курц пред радио ORF. Турските предизборни кампании в Австрия са нежелани и следователно няма да бъдат позволени, обяви той.Австрийската опозиция не е нещо ново. Предишният канцлер от Социалдемократическата партия също се обяви против допускане на турска агитация. Австрия прокара закон, който позволява на правителството да упражнява по-голям контрол и дори налагане на забрана на външнополитически мероприятия на австрийска територия.В Австрия живеят няколкостотин хиляди турци или с турски произход.", "date": "2018.04.20", "title": "Виена забранява на турски политици да агитират на австрийска земя"}
{"url": "https://news.bg/society/nad-9-000-detsa-sa-izvarshili-prestaplenie-prez-2017-g.html", "text": "През 2017 година над 9 000 деца са извършили поне по едно престъпление. Това сочат данни на Националния статистически институт относно противообществените прояви и престъпления на малолетните и непълнолетните лица в рамките на 2017 година.Според отчет в детските педагогически стаи през 2017 година малолетните и непълнолетни лица у нас, които са извършили поне едно престъпление, са 9 146 на брой. В сравнение с предходната 2016 година се отбелязва ръст по този показател - с 50 лица повече, или увеличение с 0.6%.Статистиката на НСИ разкрива, че 78.2% от всички престъпления, извършени от деца, са дело на непълнолетни граждани - на възраст между 14 и 18 ненавършени години. Останалите 21.8% от лицата са малолетни - на възраст между 8 и 14 ненавършени години.От всички престъпни деяния, извършени от деца, 80.3% са дело на момчета, а 19.7% - на момичета, което показва ясно разграничение на полов признак. Момчетата, попадащи в тези възрастови групи, които са престъпили закона, са 7 342 на брой. Момичетата - 1 804.6 863 лица, или 75% от всички, които влизат в тази статистика, са учащи.Според НСИ в криминогенна среда у нас живеят 4 781 деца или повече от половината, извършили престъпление през 2017 година. През 2017 година заведените на отчет в детска педагогическа стая деца са 3 170 на брой, или 34.7% от всички деца, престъпили закона през миналата година. Спрямо 2016 година броят на новозаведените деца на отчет нараства с 3.8%.Снетите от отчет деца са 2 862 на брой, или 31.3% от всички, водени на отчет през 2017 година. 53.2% от снетите отчети са поради поправяне на поведението. В тази група влизат 1 524 деца. Поради навършването на 18-годишна възраст, отчетите са снети спрямо 1 256 деца, или 44.9% от всички. Останалите отчети са снети на базата на други основания.Оказва се, че най-голям дял на преминалите през детска педагогическа стая деца, са избягали от дома, от специализирана институция или от социална услуга от резидентен тип - тези случаи са 1 368 на брой, или 20.2% от всички случаи.Заради \"проява на насилие и агресия\" през детска педагогическа стая са преминали общо 635 малолетни и непълнолетни, или 9.4% от всички случаи.Заради употреба/притежание на психотропно вещество (най-често марихуана) през детска педагогическа стая са преминали 518 лица или 7.6% от всички.За непристойно поведение и хулиганство броят на отчетените деца е 465 лица, или 6.9% от всички случаи.За скитничество и просия броят на децата е 174, или 2.6% от всички случаи.Кражбите на имущество са най-разпространените престъпления сред децата. Извършители на кражби са 2 793 лица, или 56.2% от всички лица, водени на отчет в детска педагогическа стая за извършени престъпления. Най-висок е делът на извършителите на кражби от магазини или други търговски обекти - 31.3% (873), на кражби от домовете - 22.3% (624), на взломни кражби - 11.8% (329).Статистиката на НСИ относно малолетните и непълнолетните, които са станали жертва на престъпление през 2017 година, гласи, че техният брой е 1 463. От тях 617 са момичета (42.2%). От всички пострадали малолетните са 41.4%, или 605 лица, а непълнолетните - 58.6%, или 858 деца.Най-много деца са пострадали от кражби на имущество - 717 лица (49.0%). Следват пострадалите от нанесени телесни повреди - 240 лица (16.4%), от грабежи - 113 лица (7.7%), и от блудство - 86 лица (5.9%). Случаите на деца, жертви на изнасилване, независимо дали деянието е довършено или е останало само като опит, са 20 на брой.Най-често налаганите възпитателни мерки от местните комисии за борба срещу престъпните прояви на малолетните и непълнолетните са:Основните характеристики на малолетните и непълнолетните с наложени възпитателни мерки са следните:През 2017 г. 6 982 деца са преминали през съществуващите на територията на страната консултативни кабинети и други помощни органи към местните комисии за борба срещу противообществените прояви на малолетните и непълнолетните. Организирани са 1 474 тематични кампании за превенция, в които са обхванати 154 453 лица. През 2017 г. е осъществявана превантивна възпитателна дейност с 1 922 деца, живеещи в криминогенна и/или конфликтна среда, а обществените възпитатели са работили с 6 922 малолетни и непълнолетни.", "date": "2018.04.20", "title": "Над 9 000 деца са извършили престъпление през 2017 г."}
{"url": "https://news.bg/politics/karakachanov-ne-se-interesuva-ot-chernovite.html", "text": "Чернови може да има всякакви. Това заяви в кулоарите на Народното събрание силовият вицепремиера Красимир Каракачанов като коментар на .Важното е да има документи, които да не са анализи, изтъкна Каракачанов, според когото в общото становище не трябва да има геополитически оценки.Самият КСНС имаше бурна и спокойна част, заяви Каракачанов и допълни, че след спорове се ражда истината. В бурната част от заседанието основно се спорело кой какви самолети харесва.А за Крим, където неговият партньор от патриотичната коалиция Волен Сидеров участва в международна конференция, той бе лаконичен: \"Въпросът бил сложен. Отговорите никога не са прости.\"", "date": "2018.04.20", "title": "Каракачанов не се интересува от черновите"}
{"url": "https://news.bg/politics/karadaya-pita-za-vliyanieto-na-evroskeptitsite-v-upravlyavashtata-koalitsiya.html", "text": "ДПС захапа ГЕРБ за вредното влияние на коалицията с патриотите върху националната сигурност.И лидерът Мустафа Карадайъ коментира сблъсъка Цветанов -Радев.ГЕРБ са длъжни да отговорят на въпроса за влиянието на тази коалиция за националната сигурност и евроатлантическата ориентация на страната, посочи той и допълни: \"Те твърдят, че са евроатлантици, а за коалиционен партньор имат явни евроскептици.\"Мустафа Карадайъ отново отсече, че тази власт е вредна за страната и ориентацията ѝ.Ситуацията в глобален и регионален план е динамична, тревожна, опасна, предупреди Карадайъ. Той отказа .", "date": "2018.04.20", "title": "Карадайъ пита за влиянието на евроскептиците в управляващата коалиция"}
{"url": "https://news.bg/world/zadarzhaha-menidzhar-na-porshe-za-skandala-s-emisiite.html", "text": "Германската полиция задържа мениджър на \"Порше\", съобщава АФП, позовавайки се на говорител на компанията.Арестът е във връзка с разследване на измами, свързани със скандала с фалшифицираните тестове за емисиите на дизеловите коли на \"Фолксваген\".\"Порше\" е собственост на \"Фолксваген\".Изпълнителният директор Оливер Блум е информирал служителите, че прокуратурата в Щутгарт е задържала мениджър, поясни говорителят.Йорг Кернер е задържан, тъй като властите се опасяват, че може да се укрие. Той отговаря за разработването на задвижващата система на спортните автомобили.Блум намекна в писмо до персонала по-рано днес, че полицията е погнала \"член на борда\" от 18 април. В писмото се отбелязва, че Кернер сега работи в \"Ауди\", която също е на \"Фолксваген\".Преди няколко дни германската полиция проведе акция в офиси на двама началници на \"Порше\" и един бивш служител.През 2015 г. \"Фолксваген\" призна, че е използвал софтуер, за да манипулира тестовете за изгорените газове на 11 милиона автомобила по света.", "date": "2018.04.20", "title": "Задържаха мениджър на \"Порше\" за скандала с емисиите"}
{"url": "https://news.bg/world/evakuirat-tsentara-na-berlin-zaradi-500-kilogramova-bomba.html", "text": "Бомба от времето на Втората световна война, открита до централната гара на Берлин, днес ще парализира центъра на германската столица, съобщи Дойче веле.Докато екип от сапьори работи по обезвреждането на 500-килограмовата бомба, гарата и околните сгради ще бъдат затворени, а хората - евакуирани.Евакуацията обхваща около 10 хиляди души, живеещи в радиус от 800 метра.Самата гара ще бъде затворена в 10:00 ч. местно време. Обезвреждането на бомбата, хвърлена по време на войната от британските ВВС, ще започне в 11:30 ч. Засега не е ясно колко дълго ще продължи операцията.Всекидневно през гарата преминават 300 хиляди посетители.Тъй като бомбата е открита непосредствено до района с правителствените сгради, на евакуация подлежат министерството на икономиката, Федералната разузнавателна служба и частично министерството на транспорта.Летищата на германската столица ще работят в нормален режим.", "date": "2018.04.20", "title": "Евакуират центъра на Берлин заради 500-килограмова бомба"}
{"url": "https://news.bg/politics/prezidentstvoto-oprovergava-tvardeniyata-na-tsvetanov.html", "text": "От администрацията на президентството публикуваха пълния текст на първоначалното предложение за позиция на , направено от страна на президентската институция.Текстът идва \"във връзка с манипулативните твърдения на председателя на Парламентарната група на ПП ГЕРБ Цветан Цветанов\", а именно, че първоначалното предложение на президентската институция за становище на КСНС представлявал документ, който \"ако го видите, ще се убедите, че само трябваше да излезем пред вас и да кажем, че започват стъпки за излизане от ЕС и НАТО.\"Припомняме, след , което се проведе вчера, 19 април, председателят на ПГ на ГЕРБ Цветан Цветанов коментира заседанието. Според него .\"Имаше доста некоректност по становището, което трябваше да има Консултативния съвет. Много бих искал президентската институция да представи становището, по което трябваше да дискутираме и да се забавим толкова дълго време. Ако ви бъде представена черновата на становището, ще видите че действително сме прави в изводите, които сме правили чисто политически и предположенията, които могат да бъдат направени, че президентската институция с нейния екип и това, което ни представиха като становище определено - трябваше да излезем и да кажем пред вас, че започваме стъпки за излизане от НАТО и ЕС\", заяви Цветанов.Цветанов заяви и че ако след заседанието на КСНС от президентството са излезли с тази позиция (първоначалната позиция), от ГЕРБ са щели да напуснат заседанието.\"Ние просто щяхме да излезем от КСНС\" - посочи Цветанов.Публикуваният документ започва със кратко въведение, според което съществените промени в геополитическата среда се отличават с особена динамика и изправят националната сигурност на Република България пред нови предизвикателства. \"Консултативният съвет по национална сигурност обсъди актуалните рискове и заплахи за националната сигурност на Република България, състоянието на въоръжените ни сили и необходимите мерки за укрепването на сигурността.\"В първоначалното предложение на президентството за позиция на КСНС се коментира ситуацията в Близкия изток, в частност - кризата в Сирия, и конфликтът в Украйна.\"\"Във връзка с конфликта в Украйна от президентството предложили позиция, според която кризата в района остава неразрешена. \"\"Вследствие на това предложената от администрацията на Румен Радев позиция обобщава, че е налице трайно влошаване на средата на сигурност в непосредствена близост до границите на България. \"\", пише в декларацията.В документа пише и че споровете, които възникнаха между членовете на НАТО Гърция и Турция - териториални и около задържането на двамата военни, както и активното противопоставяне на Турция на геоложките проучвания в изключителната икономическа морска зона на Кипър - \"\".В този контекст липсвало ясна перспектива за трайно уреждане на конфликтите в близост до България, което изправя пред предизвикателства страната ни.Следващите изводи от публикуваната първоначална позиция на КСНС касаят програмите за превъоръжаване и модернизиране на армиите на съседните на България държави, както и модернизацията на нашата армия. \"\"В същото време \" Също така се констатира и че все още не бил овладян напълно процесът по напускане на военнослужещи, а предприетите мерки не давали желания резултат за справяне с това. \".\"В позицията пише и че забавянето на проектите за модернизация лишава армията ни от съвременни способности, които да са адекватни за заплахите, както и че \"\" В този контекст членовете на КСНС се \"обединяват\", че са необходими неотложни мерки, които да гарантират адекватни отбранителни способности чрез ускоряване на процесите по модернизация, поддръжка на наличната техника и осигуряване на бойната подготовка.Ето и , публикувано от администрацията на държавния глава Румен Радев.", "date": "2018.04.20", "title": "Президентството опровергава твърденията на Цветанов"}
{"url": "https://news.bg/int-politics/nyamashe-nikakav-sgovor-s-rusiya-natarti-tramp-v-tuitar.html", "text": "Американският президент Доналд Тръмп реагира на документи, написани от бившия директор на Федералното бюро за разследване (ФБР) Джейм Коми, които се появиха в американските медии, след като бяха изпратени в Конгреса на САЩ от Министерството на правосъдието.Документите, които Коми е написал, за да съхрани архив за срещите си с Тръмп, описват събитията, свързани с разследването на намесата на Русия в американските президентски избори през 2016 г., по-късно разширено, за да включи и възможното възпрепятстване на правосъдието от страна на президента.\"Документите на Джеймс Коми тъкмо излязоха на бял свят и показват ясно, че не е имало НИКАКЪВ СГОВОР (с Русия) и НИКАКВО ВЪЗПРЕПЯТСТВАНЕ (на правосъдието). Също така той е разкрил класифицирана информация. УАУ! Ще продължи ли ловът на вещици?\", написа американският държавен глава в профила си в \"Туитър\".Тръмп уволни Коми през миналата година, но твърди, че разследването за намесата на Русия в негова полза не е бил мотивът за уволнението.В декласифицираните документи, написани от Коми, се подчертава, че вниманието на Тръмп е било погълнато от редица въпроси, включително около бившия му съветник по националната сигурност Майкъл Флин, различни изтичания на информация от неговата администрация към медиите, както и за разследването на руската намеса.Според документите на Коми Тръмп е казал, че Флин имал \"сериозни проблеми с преценката\", а по-късно оправдава уволнението на Флин, като изтъква, че не може да позволи \"Флин да подвежда вицепрезидента\" и че той имал \"други опасения\" за него.Американският президент попитал Коми дали служители на ФБР са разкривали информация на медиите, като коментирал, че изтичанията на информация \"ни правят да изглеждаме ужасно\", добавяйки, че справянето с тях \"може да наложи вкарването на журналисти в затвора\".Тръмп също така попитал Коми какво може да стори за \"раздигането на облака\" на разследването за Русия, което му нанася вреди и се надявал, че Коми може да \"намери начин да се измъкне, така че Тръмп да не бъде разследван\".", "date": "2018.04.20", "title": "Нямаше никакъв сговор с Русия, натърти Тръмп в \"Туитър\" "}
{"url": "https://news.bg/politics/tsvetanov-pozitsiyata-na-prezidenta-iztsyalo-korespondira-s-pozitsiyata-na-rusiya.html", "text": "Първоначалната позиция, която беше публикувана от администрацията на президентството след приключването на   (КСНС), изцяло кореспондира с руската позиция относно ударите в Сирия. Това заяви пред bTV председателят на ПГ на ГЕРБ Цветан Цветанов. Според Цветанов именно в тази част на  се виждало, че позицията навежда към излизане на България от ЕС и НАТО. Позицията ясно се разграничавала от тази на ЕС и НАТО за кризата в Сирия.\"Хубаво е, че президентската институция вчера реагира светкавично и пуснаха становище, което беше пуснато като проект за обсъждане и ако направите съпоставка с проекта, който беше прочетен от президента след приключване на консултативния съвет, ще видите действително, че позицията, която ни беше дадена от президентската администрация, от експертите, ако може да ги наречем експерти, вие виждате, че те изцяло говорят с позиция, която кореспондира с Русия... Защото не чух някъде да има коментар... нанесени удари по обекти на територията на Сирия. А някъде в тази позиция да видяхте позиция, която да кореспондира с позицията, която е на Федерика Могерини, където много ясно е записано, че това е поредният опит за химическа атака на собствения народ на Сирия? И точно за това информацията, която е предоставена от САЩ, Франция и Великобритания, всичките са солидарни с подкрепата и с атаките, които са били прецизни, които са били само за обекти, които могат да произвеждат химически вещества... Ето и позицията на НАТО, която също изцяло кореспондира с позицията на ЕС и кореспондира с позицията на българското правителство\", заяви Цветанов.\"Това, което е като позиция на НАТО, на ЕС, и всичко това, което е като констатация за тези химически атаки, които вече са системни в Сирия и те са срещу собствения народ на Сирия, нали разбирате, че трябва да имаш идентичност и трябва се определиш къде трябва да бъдеш...\"На въпрос къде точно в първоначалното предложение за позиция на КСНС Цветанов е видял позиция за излизане от ЕС и НАТО, председателят на ПГ на ГЕРБ заяви: \"Спонтанна беше реакцията, както моята, така и тази на министъра на външните работи и трябва да ви кажа, че абсолютно веднага всички, които бяха от администрацията на президентството, усетиха, че са направили голям гаф и самият факт, че събраха всички тези становища, които после бяха пуснати... трябва да ви кажа, че това също беше един от подходите, за да не излезе истината по всичко това, което се правеше и дискутираше на съвета при президента\", категорично посочи Цветанов.Според Цветанов държавният глава Румен Радев безспорно е насочен \"на изток\", а не на запад.Цветанов е на мнение и че президентът също така е саботирал процесите по модернизация на Българската армия. Това ставало ясно от взето от служебния кабинет решение армията ни да не се модернизира с изтребители F 16 или F 35, а с \"Грипен\", за разлика от всичките ни съседки от НАТО.На въпрос дали България е била уведомена за атаките в Сирия от партньорите си от ЕС и НАТО и защо информацията не е била предоставена на обществото от премиера Борисов, Цветанов заяви: \"Ние сме уведомени от нашите партньори и, разбира се, след това сме уведомени и по други канали от други държави.\"Цветанов коментира и думите на Румен Радев, че, на която се строи, но никой не вижда какво точно се строи, защото е тъмно. Според зам.-председателят на ГЕРБ с това изказване президентът \"може би визира служебния кабинет\". По думите му служебният кабинет е управлявал само 2 месеца, но е направил някои решения, които са задължили страната ни за 2 години.\"Когато имаше парламентарен контрол и когато парламента направи анкетната комисия, вие видяхме как осветлихме всички процедури по модернизирането и закупуването на самолети\", посочи Цветанов.Той коментира и , която заяви, че от края на президентските избори ролята на Цветанов е единствено да слуша и поставя под лупа всяко едно действие на президента и да го ругае, както и че министър-председателят Борисов от своя страна не ходи на парламентарен контрол.По думите на Цветанов министерският съвет се състои от вицепремиери, министри и министър-председател, а ангажиментите относно председателството и всичкото, което било постигнато от кабинета... \"трябва да ви кажа, че може само и единствено да се съобразим с оценката, която се дава от европейските ни партньори, и наградата, която ще получи премиерът Борисов в Сараево за политик на годината и за мениджър на Европа\".Относно другите нападки, че председателят на ПГ на ГЕРБ се е ангажирал само с това да следи какво ще каже президентът и да ругае, Цветанов заяви, че намира Йотова за много притеснена. \"Тя ми изглежда много притеснена и започва да говори хаотично и да дава оценки\", отсече Цветанов.\"Моята работа като народен представител е да изразявам мнение и да отстоявам евроатлантическите ценности. А госпожа Йотова, която беше евродепутат, смятам, че в не малко от случаите има разминаване с позицията на президента по Истанбулската конвенция.\"\"Нали говорим за светлина и тъмнина\", натърти Цветанов и допълни, че трябва да се осветли кампанията на всеки един участник в президентската надпревара. \"Защото там беше истинската тъмнина. Защото имаше журналистически репортажи, които си направих труда вчера и последните дни да ги гледам, където социално слаби хора финансират кампанията на президента Радев, на инициативния комитет с по 400 лева.\" Цветанов е категоричен, че имало и списъчен състав на всички тези дарители, които получавали социални помощи от държавата. \"Дали някой от тях би отклонил от личните си средства, които получава, за да финансира кампанията. Това е мрежа за тъмно финансиране на кампанията и това е мрежа, която действително трябва да бъде осветена, за да видим по какъв начин и на база какво решение на института на Решетников БСП определиха Румен Радев\", избухна Цветанов.Той обаче допълни: \"За това могат да останат съмнения, аз не говоря, че е така. Дано да не е така. Но остават съмнения, че той е зависим човек от чужди държави, защото по този начин, по който ни предлага да водим националната сигурност на държавата като главнокомандващ и президент на страната, винаги ще го критикувам.\"", "date": "2018.04.20", "title": "Цветанов: Позицията на президента изцяло кореспондира с позицията на Русия"}
{"url": "https://news.bg/disasters/okolo-40-leko-raneni-pri-sblasak-na-dva-patnicheski-vlaka-v-avstriya.html", "text": "Два пътнически влага са се ударили, докато са били свързвани на централната гара в австрийския град Залцбург тази сутрин, като при инцидента са били леко ранени около 40 души, съобщиха от местната полиция, цитирани от \"Ройтерс\".Един от влаковете се е ударил твърде силно в друг от Цюрих, докато са били свързвани заедно, уточниха от полицията и посочиха, че броят на пострадалите хора не се очаква да се увеличи значително.Инцидентът е станал около 4:45 часа сутринта местно време (5:45 часа българско).", "date": "2018.04.20", "title": "Около 40 леко ранени при сблъсък на два пътнически влака в Австрия"}
{"url": "https://news.bg/int-politics/putin-i-tramp-nyamalo-da-pozvolyat-vaorazhen-konflikt-mezhdu-rusiya-i-sasht.html", "text": "Руският президент Владимир Путин и американския му колега Доналд Тръмп по никакъв начин няма да позволят въоръжен конфликт между Русия и САЩ. Това увери руският външен министър Сергей Лавров в интервю за РИА Новости.\"Говорейки за рисковете от военна конфронтация, аз съм 100 процента сигурен, че армиите на САЩ и Русия няма да позволят това и разбира се няма да го позволят нито президентът Путин, нито президентът Тръмп\", изтъква Лавров.\"В края на краищата те са лидери, избрани от своите народи и са отговорни те да живеят в мир\", коментира още руският първи дипломат.Лавров е потвърдил, че Тръмп е поканил руския си колега на посещение във Вашингтон, като същевременно добавил, че американският президент \"ще бъде щастлив\" да посети Русия като ответен жест.Лавров е коментирал и последните събития, които обтегнаха двустранните отношения между Русия и САЩ. Руският първи дипломат е подчертал, че Русия е уведомила ръководената от САЩ коалиция в борбата срещу ДАЕШ (\"Ислямска държава\"), че пресичането на някои \"червени линии\" в Сирия ще даде основание за ответни действия.\"Те бяха уведомени за нашите \"червени линии\", включително географски \"червени линии\" на територията на Сирия. И в резултат на това тези \"червени линии\" не бяха пресечени\", подчерта Сергей Лавров.", "date": "2018.04.20", "title": "Путин и Тръмп нямало да позволят въоръжен конфликт между Русия и САЩ"}
{"url": "https://news.bg/crime/myarka-podpiska-za-bivshiya-zdraven-ministar-ilko-semerdzhiev.html", "text": "Софийският градски съд (СГС) наложи мярка за неотклонение \"подписка\" срещу подсъдимия Илко Семерджиев, който е бивш служебен министър на здравеопазването.В началото на съдебното заседание прокуратурата заяви пред съда, че няма основания делото да се гледа при закрити врата, нямало грешки в процесуалните правила на досъдебното производство и нямало основания за прекратяване на наказателното производство.Адвокатът Иглика Василева, защитник на Семерджиев, декларира пред съда, че трябва да бъдат призовани всички свидетели, които са посочени в обвинителния акт.Съдът отхвърли искането на защитата да се призове адвокатът на частния конституиран обвинител в лицето на Асена Стоименова.Съдът насрочи делото за 18 май от 10 часа.След края на съдебното заседание Семерджиев коментира пред медиите, че очакванията му за това дело са да се разкрие истината. \"Това обвинение срещу мен се гради на една голяма лъжа\", каза още той и посочи, че тази лъжа е от този, който се оплаква.Семерджиев допълни, че има много други интереси, които ще се разкрият в хода на делото. \"Това са икономически, финансови и фармацевтични интереси, с цел да бъдат запазени печалбите им\", обясни бившият министър на здравеопазването. за това, че на 24 март 2017 година е заплашвал изпълнителния директор на Изпълнителната агенция по лекарствата (ИАЛ) към Министерство на здравеопазването. В качеството си на служебен министър на здравеопазването Семерджиев е заплашвал директора на ИАЛ да извърши нещо, свързано с функцията му, а именно - да назначи конкретно лице за заместник-изпълнителен директор на агенцията по лекарствата.Заплахите на Илко Семерджиев са били мотивирани от отказа на изпълнителния директор на ИАЛ да назначи конкретно лице за свой заместник, поради открития конфликт на интереси.Семерджиев се подразнил от този отказ и се възползвал от властовата си позиция по отношение на изпълнителния директор на ИАЛ, заплашвайки го с уволнение, ако не промени решението си.Той беше привлечен като обвиняем от специализирано звено . Обвинението срещу министъра на здравеопазването е в престъпление против реда на управлението.Още тогава Семерджиев обяви, че обвинението срещу него е, защото е . Той обяви и че има редица .Предложеният пък за заместник-директор на Изпълнителна агенция по лекарствата (ИАЛ) д-р Боян Доганов заяви, че Малко след като обаче правителството на Бойко Борисов - 3 встъпи в длъжност, със заповед на тогавашния министър на здравеопазването Николай Петров уволнената от Семерджиев .", "date": "2018.04.20", "title": "Мярка \"подписка\" за бившия здравен министър Илко Семерджиев "}
{"url": "https://news.bg/politics/pavlova-se-hvali-s-uspeshno-evropredsedatelstvo-pred-deputatite.html", "text": "Успешно ротационно председателство на България на Европейския съюз до момента отчете ресорният министър Лиляна Павлова пред депутатите.По думите ѝ, темата за интеграцията на Западните Балкани отново е поставена в дневния ред на ЕС. Председателството е в своя динамичен ход, похвали се ресорният министър.И партньорите ни в ЕС давали положителна оценка за ръководството ни на Общността. Проведени са над 1000 заседания, а над 700 са заседанията на спомагателните органи, които България председателства.Над 1600 са българските експерти, които работят и председателстват спомагателните органи. Успяхме да завършим 15 досиета, да осъществим напредък по над 35 законодателни досиета, отчете Лиляна Павлова. По 65 досиета имаме напредък в преговорите в триалозите между Съвета на ЕС, ЕК и нас, допълни тя.БСП питаха до къде сме с Шенген. Новост по темата няма. Всички са единодушни, че сме готови, но сме третирани дискриминиращо. В следващите месеци предстоят най-тежките дебати в рамките на приоритетите, които сме заложили за Българското председателство, обясни още в хода на дебатите министър Лиляна Павлова.Предизвикателство остава постигането на консенсус по темата Шенген. Освен това остават и досиетата за защита на личните данни онлайн.Срещата ЕС - Западни Балкани е уникална възможност да утвърдим Балканите като едно добро място за живеене, посочи още министърът по европредседателството. Предизвикателство обаче остава това, че някои държави не признават статута на Косово.Срещата у нас по темата не била, за да дава фалшиви обещания. Лиляна Павлова увери, че няма държава, която да е отказала да присъства на тази среща в столицата.", "date": "2018.04.20", "title": "Павлова се хвали с успешно европредседателство пред депутатите"}
{"url": "https://news.bg/crime/prokuraturata-proveryava-dali-ima-nerednosti-pri-aresta-na-ivancheva.html", "text": "Прокуратурата ще извърши проверка дали е имало превишаване на права при .\"Като правосъден министър нямам компетенции, нито каквито и да било правомощия нито в хода на едно разследване, нито в хода на осъществяването на една операция. Така е изградена институционалната компетентност у нас, че всеки орган отговаря за действията си с оглед на това дали те са в рамките на правата или има завишени права\", заяви правосъдният министър Цецка Цачева. Тя допълни: \"Именно затова държахме антикорупционният орган да се контролира от Народното събрание. Акцията започва от действие на антикорупционния орган и специализираната прокуратура. Доколкото знам ще бъде извършена проверка на прокуратурата по отношение на превишаване на правата.\"Междувременно стана ясно, че от Специализираната прокуратура са поискали Иванчева да бъде задържана за постоянно. От спецпрокуратурата са внесли в Специализирания наказателен съд искания за вземане на мерки за неотклонение \"задържане под стража\" спрямо тримата обвинени за корупционни действия в столичната община \"Младост\".Предстои съдът да насрочи за днес съдебното заседание по мерките.На въпрос редно ли е това да се случва в центъра на София, Цачева коментира: \"Не мога да ви кажа дали това е бил единственият вариант за реализиране на тази операция. Ако е имало други възможни варианти това да не се случва в центъра на София, би било по-добре, но знаете призива на държавния глава - президента Радев - всичко да бъде под на прожекторите, да бъде осветено и обществото да получи информация за това какво се случва.\"\"При всички случаи трябва да се знае, че до постановяване на влязла в сила присъда, всеки е невинен до доказването, и трябва да се държи сметка за правата на всеки един, без значение в какво качество участва в една акция.\"Припомняме, на 17 април, вторник,  с подкуп от 70 хиляди евро. Подкупът бил за даване на разрешение за строеж. Акцията бе проведена показно в центъра на София от новия антикорупционен орган и Специализираната прокуратура.", "date": "2018.04.20", "title": "Прокуратурата проверява дали има нередности при ареста на Иванчева "}
{"url": "https://news.bg/crime/zadarzhahme-rusnak-izdirvan-ot-rusiya-za-ukrivane-na-danatsi-za-24-mln-rubli.html", "text": "Варненският окръжен съд е уважил искането на Окръжната прокуратура във Варна и е задържал за срок до 40 дни руския гражданин Юрий В., издирван от Русия за неплатени данъци и такси в особено големи размери, съобщават от Варненската апелативна прокуратура и допълват, че започва процедура по екстрадицията на руснака. 53-годишният руснак се издирва от Руската федерация чрез Интерпол. В Районния съд в Томск срещу него се води наказателно преследване за неплатени данъци и такси в размер на близо 24 млн. рубли.Престъплението, заради което спрямо Юрий В. е издадена заповед за задържане от руския съд, е извършено в периода от 18 април 2014 до 28 март 2015 г. като директор на фирма.Наказанието според руското законодателство е лишаване от свобода за срок до 6 години за това деяния.", "date": "2018.04.20", "title": "Задържахме руснак, издирван от Русия за укриване на данъци за 24 млн. рубли"}
{"url": "https://news.bg/crime/spetsprokuraturata-poiska-postoyanen-arest-za-ivancheva.html", "text": "Специализираната прокуратура поиска постоянен арест за кмета на столичния района \"Младост\" Десислава Иванчева.От спецпрокуратурата са внесли в Специализирания наказателен съд искания за вземане на мерки за неотклонение \"Задържане под стража\" спрямо тримата задържани и обвинени за корупционни действия в столичната Община \"Младост\".Предстои съдът да насрочи за днес съдебното заседание по мерките, посочват от държавното обвинение.Междувременно стана ясно, че прокуратурата ще разследва и дали при ареста на кметицата е имало нередности. Това заяви лично правосъдният министър Цецка Цачева.", "date": "2018.04.20", "title": "Спецпрокуратурата поиска постоянен арест за Иванчева"}
{"url": "https://news.bg/politics/radev-snel-doverieto-na-nato-i-es-kam-balgariya.html", "text": "Председателят на ПГ на ГЕРБ Цветан Цветанов остава на позицията си след последния спор между него и президента Румен Радев за .Позицията на Русия е за ескалация на напрежението, смята заместник-председателят на ГЕРБ.ЕС и НАТО са категорични, че Сирия е провела химически атаки срещу народа си. В позицията на държавния глава не фигурирали текстове, които да кореспондират с отношението на НАТО и ЕС. В същото време имало текстове в съответствие с руското мнение.Президентската позиция трябвало да е конснесусна за всички партии.Нямаме необходимото доверие пред евроатлантическите партньори, което имахме преди избора на Румен Радев за президент на страната, изтъкна Цветанов.А за светлината, за която настоя държавният глава, той призова Радев да осветли как е финансирал кампанията си.", "date": "2018.04.20", "title": "Радев снел доверието на НАТО и ЕС към България"}
{"url": "https://news.bg/society/izpisaha-deteto-koeto-postrada-tezhko-pri-katastrofata-kray-vakarel.html", "text": "Изписаха 13-годишното момче, което пострада тежко при катастрофата на АМ \"Тракия\" край Вакарел на 13 април, съобщиха от УМБАЛСМ \"Пирогов\".Така седмица след инцидента всички пострадали при тежката катастрофа, които са транспортирани в Спешното отделение на \"Пирогов\", вече са изписани от болничното заведение.Припомняме, при  загинаха 6 души, а 21 бяха ранени. Всички пострадали бяха .В \"Пирогов\" постъпиха 4 от пострадалите в пътния инцидент. Тогава от болницата заяви, че 13-годишното момче е в най-тежко състояние.Детето премина през детска противошокова зала, след което екипът на д-р Стоилов го оперира по спешност. След това майката на момчето, която също пострада при произшествието, беше изписана с друга пострадала, а детето остана за лечение в Клиниката по детска реанимация.В началото на тази седмица 13-годишният пациент беше изведен от реанимация и преведен за лечение в Клиниката по детска хирургия на \"Пирогов\", допълват от заведението.Четвъртият пострадал е мъж, който след прегледи и изследвания беше освободен да си ходи още в деня на пътния инцидент.", "date": "2018.04.20", "title": "Изписаха детето, което пострада тежко при катастрофата край Вакарел"}
{"url": "https://news.bg/int-politics/soros-byaga-ot-ungariya-sled-natiska-na-orban.html", "text": "Фондациите \"Отворено общество\" на Джордж Сорос ще затворят представителството си в унгарската столица Будапеща и ще преместят седалището на операциите си за Източна Европа в германската столица Берлин. Това съобщава австрийският вестник \"Ди Пресе\".Унгарският премиер Виктор Орбан обвини Сорос, роден в Унгария американски финансист и милиардер, за множество злини в страната, като прокара законодателни мерки за налагане на репресии срещу неправителствени организации, наречени закони \"Спри Сорос\", което предизвика множество критики от чужбина.Унгарски медии уточняват, че представителството на \"Отворено общество\" ще бъде закрито до 31 август и ще се премести първо във Виена и след това в Берлин.", "date": "2018.04.20", "title": "Сорос бяга от Унгария след натиска на Орбан"}
{"url": "https://news.bg/world/kim-chen-un-i-prezidentat-na-republika-koreya-s-pryaka-telefonna-vrazka.html", "text": "Република Корея и Северна Корея установиха гореща телефонна линия между лидерите на двете държави, която ще позволи пряк диалог между президента на Юга Мун Дже-ун и вожда на тоталитарната държава Ким Чен-ун, съобщава \"Йонхап\".Точно след седмица двамата лидери ще проведат първата си официална среща.Директната линия е между президентството на Мун Дже-ин и комисията по държавни дела на КНДР, която се ръководи от Ким Чен-ун.Южна Корея направи първото обаждане, за да провери връзката. Не са установени проблеми.От Сеул поясниха, че е като да разговаряш с твой съсед.По-късно КНДР върна обаждането, за да проверки връзката. Целият пробен разговор продължи 4 минути и 17 секунди.Според Южна Корея директната комуникация между лидерите може да помогне за намаляване на напрежението на Корейския полуостров, тъй като в миналото пограничните конфликти между двете държави са възниквали частично заради неразбирателство и липса на комуникация.Телефонът, който ще свързва двама лидери, е от дясната страна на бюрото на Мун Дже-ин.Ким Чен-ун и Мун Дже-ин вероятно ще проведат телефонен разговор преди да се срещнат през следващата седмица.Споразумението за горещата телефонна линия между двамата е първото по рода си.Ким се съгласи да участва в разговори и с президента на САЩ Доналд Тръмп през май или началото на юни.", "date": "2018.04.20", "title": "Ким Чен-ун и президентът на Република Корея с пряка телефонна връзка"}
{"url": "https://news.bg/politics/krum-zarkov-preporacha-na-tsvetanov-da-vnimava-s-rechnika.html", "text": "Цветан Цветанов да внимава с речника си, тъй като отправя неприкрити обвинения в държавна измяна. Това заяви в кулоарите на парламента червеният депутат Крум Зарков по повод  след вчерашното . \"Това не са думи, които могат да бъдат хвърляни така на вятъра\", подчерта социалистът.Според него твърденията на Цветанов са поредното упражнение в политическо интригантство от негова страна спрямо президента.\"Смешно е и е жалко, защото показва как се отклонява вниманието от съществените теми\", категоричен е Зарков.\"Единственият човек, който поставя въпроса за ориентацията на България в геополитически аспект, е самият Цветанов\", допълни социалистът.", "date": "2018.04.20", "title": "Крум Зарков препоръча на Цветанов да внимава с речника"}
{"url": "https://news.bg/weather/promenlivo-vreme-s-dazhdove-zastudyava.html", "text": "Времето днес ще бъде променливо, очаква се захлаждане.На доста места в страната ще превали дъжд. В следобедните часове в Югозападна България ще има условия за гръмотевични бури. До вечерта валежите постепенно ще спират, над по-голямата част от страната небето ще се проясни и слънчевите лъчи ще си пробият път през облаците.Вятърът ще бъде ориентиран от север-североизток. Той ще пренася към страната по-хладни въздушни маси. В Дунавската равнина и в Източна България ще бъде до умерен, а в останалата част от страната - слаб.Максималните температури ще са в интервала 17-22 градуса.Минималните са между 8 и 13 градуса.", "date": "2018.04.20", "title": "Променливо време с дъждове, застудява"}
{"url": "https://news.bg/politics/makedonski-parlamentarist-iskreno-chuvstvame-che-ste-nashi-priyateli.html", "text": "Поканата към Скопие за започване на преговори за членство в ЕС е общ успех на Македония и България. Това заяви председателят на Комисията по европейски въпроси на македонския парламент Артан Гури, който е в София.Вицепремиерът и министър на външните работи Екатерина Захариева прие делегация от Събранието на Република Македония, водена от Артан Гури, съобщиха от МВнР.\"Радвам се, че сте тук в толкова важен момент от процеса на разширяването. Поздравявам Ви за отправената препоръка към Република Македония от страна на Комисията за започване на предприсъединителни преговори\", заяви Захариева пред своите гости.Вицепремиерът подчерта удовлетворението си от позитивния тон в доклада на ЕК относно напредъка на Македония, обявен на 17 април. В него се дава висока оценка и за Договора за приятелство, добросъседство и сътрудничество между София и Скопие, който е посочен като положителен пример за региона.\"Това е наш общ успех. София е вратата към ЕС за Република Македония. Вашата подкрепа означава много за нас\", изтъкна от своя страна Артан Гури. Той поздрави България за свършеното досега в рамките на Председателството на ЕС и допълни, че благодарение на нейните усилия в настоящия момент отношението към разширяването е много по-позитивно.\"Надявам се, че ще успеем да ви дадем всички аргументи , за да ни помогнете и на Съвета през юни\", каза още Гури.\"Оттук нататък ви предстои още много работа. Имате възможност в оставащото време до юни да приемете законите, които са свързани с процеса на реформи в страната ви. С такива силни аргументи подкрепата ще бъде още по-голяма\", отговори министър Захариева.Тя допълни, че България е положила много усилия, за да пребори скептицизма по отношение на темата за разширяването на ЕС и да убеди останалите страни членки във важността на европейската перспектива на Западните Балкани.\"На Балканите трябва да покажем, че можем да се променяме и да правим реформи. Вече виждам позитивната промяна и положителните резултати. Усилията ни трябва да продължат\", призова първият ни дипломат.Захариева препотвърди готовността на България да споделя със съседите си своя опит и експертиза за синхронизация на законодателството с това на ЕС. \"Ще споделим и успехите, и грешките си\", отбеляза тя.\"Искрено чувстваме, че сте наши приятели\", заяви Гури.Министър Захариева и македонските депутати бяха единодушни, че промяната и новата атмосфера на приятелство и сътрудничество в отношенията между Република България и Република Македония на политическо и институционално ниво имат своите съвсем конкретни резултати за гражданите. \"Числата говорят повече от думите. През 2017 г. е отчетен най-високият двустранен стокооборот досега, като само след подписването на Договора, ръстът е 11%\", коментира министър Захариева.Това е втората среща на първия ни дипломат с депутати от македонския парламент в рамките на по-малко от месец. На 21 и 22 март бе осъществено първото от 11 години насам посещение у нас на македонска парламентарна делегация. Тогава вицепремиерът Захариева се срещна с представители на Групата за сътрудничество с България в Събранието на Република Македония.", "date": "2018.04.20", "title": "Македонски парламентарист: Искрено чувстваме, че сте наши приятели"}
{"url": "https://news.bg/press/geopoliticheski-sblasak-v-ksns-povdignaha-obvineniya-sreshtu-ivancheva-tsatsarov-napadna-zaharieva.html", "text": "Противоречията в Консултативния съвет за национална сигурност са сред водещите теми на петъчните вестници.\"Очакваме над 130 млн. лева за отбрана до 2019 г. и продължаваме да следваме плана за достигане на 2% от брутния вътрешен продукт (БВП). Това каза министърът на отбраната Красимир Каракачанов след заседанието на Консултативния съвет за национална сигурност (КСНС), свикано от президента Румен Радев. Разминаването в сумата е между плана за модернизация на армията и средносрочната бюджетна прогноза на правителството. Повишаването на разходите за отбрана е била една от точките от заключенията на съвета, около които са се развили спорове. България има ангажимент към НАТО да достигне 2% от БВП за разходи за отбрана до 2024 г. Против увеличаването на парите за отбрана са били лидерите на БСП Корнелия Нинова и на \"Воля\" - Веселин Марешки. \"За 2019 г. ще се актуализират средствата, тъй като следваме плана за достигне на 2% от БВП, затова срокът на актуализацията е до септември\", каза Каракачанов. На заседанието не е бил финансовият министър Владимир Горанов, който отговаря за държавния бюджет, което е утежнило споровете. Лидерът на ГЕРБ в парламента Цветан Цветанов пък добави по темата, че до октомври ще има яснота дали ще бъде актуализирана финансова програма до 2021 г., която беше приета вчера в Министерския съвет. Каракачанов обясни, че няма само да се купува нова военна техника. По думите му в точка 4 от заключенията е записано че \"поддръжка на съществуваща бойна техника се извършва до изтичане на жизнения ѝ цикъл\"... Каракачанов добави, че двата проекта за нови самолети и за бронирани машини за пехотата \"са подписани, има 2 седмици на междуведомствено съгласуване и тогава влизат в Министерски съвет\". Уводната част на КСНС започна с изводи за излизане от ЕС и НАТО, заяви при излизането си от президентството Цветан Цветанов. Това според него е бил най-трудният момент от 5-часовото заседание, а именно - черновата, представена от президентството, около която е трябвало да се изработи обща позиция. \"Тези екземпляри, които ни бяха дадени, бяха събрани след това от администрацията на президента. И той усети, че има голям проблем, ако излезем и говорим за нея\", каза Цветанов. \"Години след приемането ни в НАТО и в ЕС, ние искаме да останем там, да бъде достойни членове и да си гарантираме сигурността на България. Премиерът също подкрепи изцяло и беше съпричастен с емоционалните реакции на част от членовете\", добави Цветанов. \"Като започнахме дискусията, държах много да се уточнят нещата със \"светлината\" и \"тъмнината\". И когато говорим за динамиката в геополитически план, бях категоричен, че с позицията на президента, която се отклонява от позицията на правителството, не даваме ясен знак към геополитическите ни партньори\", завърши Цветанов и уточни, че изключително подготвена евроатлантическа позиция са изразили от ДПС. Нинова заплаши Цветанов със съд за клевети Версията на Корнелия Нинова за заседанието беше коренно различна от тази на Цветанов до степен, че тя \"се усъмни\" дали двамата са били на едно и също място... По-късно от прессекретариата на президента също отговориха на думите на Цветанов. В съобщение до медиите се заявява, че това са \"манипулативни твърдения\"...\" - в. \"Дневник\".\"Очакваме над 130 млн. лева за отбрана до 2019 г., продължаваме да следваме плана за достигане на 2% от БВП. Това каза пред журналисти министърът на отбраната Красимир Каракачанов след края на Консултативния съвет за национална сигурност, свикан от президента Румен Радев. \"В т. 4 от това, което приехме като общи становища, пише, че поддръжка на съществуваща бойна техника се извършва до изтичане на жизнения ѝ цикъл. Ако вземем дори само изтребителите, те имат живот до 2030 г. и ако предположим, че следващите до четири години ще имаме нови самолети, това не значи че веднага ще свалим МИГ-овете от въоръжение. Проектите са подписани, има 2 седмици на междуведомствено съгласуване и тогава влизат в Министерски съвет. Ще се актуализират за 2019 г. средствата, тъй като следваме плана за достигне на 2% от БВП, затова срокът на актуализацията е до септември\", каза още министър Каракачанов. Той уточни, че се очакват над 130 млн. лева за отбрана до 2019 г.\" Някои от колегите като ПП \"Воля\" казаха, че са против да се отделят пали за отбрана, даже трябва да ги намаляваме. И Корнелия Нинова също каза, че е против достигане на нивата 2% от БВП\", коментира той. Министър Каракачанов уточни, че е коментирана и точката за вероизповеданието. \"Тя е една от опасностите - или по точно радикалзиацията на някои религии и нейните проявления, които в някои европейски страни ги виждаме под формата на атентати, а у нас - само като радикално говорене засега. По тази причина тази точка трябва да се гласува до септември, законопроектът е готов, изготвен е от колегите от \"Обединени патриоти\". От друга срана имаше работна група от Министерството на финансите в частта ако спрем религиозните общности от други държави какво ще струва това на бюджета - най-вероятно 30 млн. ще коства\", каза още той...\" - в. \"Стандарт\".\"Един от основните въпроси беше модернизацията на армията. Мисля, че има консенсус. Относно това дали трябва да бъде модернизирана има някакви разногласия относно темповете и сроковете\", посочи Веселин Марешки.\"Разногласията не са големи. За следващите 3 години беше показано какъв е планът и с колко не се доизпълнява. Разликата за следващата година беше 100 млн., не мисля, че това е голям проблем и ще наруши програмата за модернизирането на армията\", каза още лидерът на \"Воля\"...\" - в. \"Сега\".\"Нинова заплаши Цветанов със съд - внушавал, че БСП и президентът работят за чужди интереси Заплаха за съд отправи соцлидерката Корнелия Нинова към председателя на парламентарната група на ГЕРБ Цветан Цветанов след заседанието на КСНС. Нинова разказа, че по време на заседанието Цветанов си \"позволи отново да отправи обвинения като тези от трибуната\". Внушението за разделение между европейски и антиевропейски партии е лъжа и манитулация и не го приемаме, категорична бе Нинова. \"За внушението му, че БСП или президентската институция работят за чужди интереси му казах - нека това да е последният път, в който го произнася, защото това е престъпление и ще си носи отговорност. Внушението му минава всякакви граници и за подобни клевети се носи отговорност\", предупредила Нинова Цветанов. Не е имало изказване за излизане от ЕС и НАТО, в никакъв случай, категорична бе соцлидерката по повод заявеното по-рано от Цветанов, че това е фигурирало в черновата на декларацията за края на заседанието на КСНС, подготвена от президентската институция. Това не е чернова, винаги президентът дава проект за декларация от дискусията, обясни Нинова. И разказа, че в началото на дискусията бил направен много подробен анализ за ситуацията в света и региона. Беше много дълго, затова го съкратихме, да си спестим разказвателния характер на декларацията, обясни Нинова...\" - в. \"24 часа\".Вестниците цитират и интервю на премиера Борисов през швейцарското издание \"Нойе Цюрхер Цайтунг\".\"Нормално е да сме благодарни на Русия, но не може да има и грам съмнение за западната ни принадлежност: България е ЕС, България е НАТО, казва премиерът Бойко Борисов в обширно интервю за \"Нойе Цюрхер Цайтунг\", цитирано от Дойче веле... На провокативния въпрос на НЦЦ дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: \"Аз съм човек, който иска да върши добрини за обществото\". По-нататък премиерът отбелязва, че е радостен от постигнатото през последните години и споменава в тази връзка новите автомагистрали и метрото в София. \"Българите няма да забравят солидарността на Европа\", с чиято помощ бяха изградени тези обекти, уверява Борисов в интервюто...\" - в. \"Труд\".\"България е ЕС, България е НАТО, казва премиерът Бойко Борисов в обширно интервю за \"Нойе Цюрхер Цайтунг\" (НЦЦ), предава \"Дойче веле\"... Премиерът обяснява, че опитът, придобит в бойните изкуства, му е бил от полза и в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов. На въпрос на НЦЦ защо центрист като него управлява в съюз с отчасти дясноекстремистки сили, Борисов отговаря: \"Такава беше волята на народа. А ние в България казваме: Глас народен - глас Божи\". По-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование. По-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер, този отказ се дължи на неконструктивното поведение на социалистите, които изкривили дебата, насаждайки страх в обществото с твърдението, че става дума за въвеждане на \"трети пол\". По този въпрос Борисов е категоричен: \"Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие\". \"България е ЕС, България е НАТО\" На въпрос къде позиционира България в конфликта между Запада и Русия, Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната: \"Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява Борисов. На въпрос защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал, премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината ѝ. \"Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина. Във връзка с българското европредседателство и стратегията на Еврокомисията за прием на страните от Западните Балкани, Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.\" - в. \"24 часа\".Арестът на кмета на район \"Младост\" Десислава Иванчева също е сред актуалните теми.\"Специализираната прокуратура вече е повдигнала обвинения на кмета на столичния район \"Младост\" Десислава Иванчева, заместника ѝ Биляна Петрова и мъжа, който според разследващите е влязъл в ролята на посредник при вземане на подкупа от строителен инвеститор. Иванчева е обвинена за подкуп в особено големи размери, който представлява особено тежък случай, а Петрова и посредникът - като нейни помагачи, информира Би Ти Ви. От прокуратурата засега отказват официален коментар. Очаква се в петък да бъде внесено искане за постоянен арест на Иванчева. Според повдигнатото обвинение срещу кметицата на \"Младост\", я заплашват от 10 до 30 години затвор, както и конфискация на цялото или част от имуществото ѝ и забрана да заема определени длъжности. Според досега изнесената информация посредникът най-вероятно е бившият районен кмет Петко Дюлгеров. За него обаче още не е известно дали прокуратурата ще иска постоянен арест. Посредникът е направил саморъчно пълни признания, заяви вчера шефът на специализираната прокуратура Иван Гешев. Обясненията му са част от доказателствата, но дори и в рамките на разследването и на евентуален процес той да се откаже от тях от прокуратурата уверяват, че имат достатъчно още, информира БНР. Освен белязаните пари, открити у Петко Дюлгеров, чантата на Биляна Петрова и кашонче в колата на Десислава Иванчева, плюс специалните разузнавателни средства, документирали разговорите между тях и изнудвания бизнесмен, като доказателства ще се ползват и записите от заведенията, в които са се получавали и предавали белязаните пари. На вчерашния брифинг на прокуратурата и антикорупционната комисия шефът на спецобвинението Иван Гешев заяви, че обвинението в подкуп е работно и той не изключи възможността тримата задържани да бъдат обвинени в участие в престъпна група, пране на пари или др.\" - в. \"Стандарт\".\"Цацаров нареди на правителството да си мълчи за Иванчева Арестът на кмета на столичния район \"Младост\" Десислава Иванчева създаде силно напрежение между правителството и прокуратурата. Главният прокурор Сотир Цацаров и шефът на антикорупционната комисия Пламен Георгиев атакуваха външния министър Екатерина Захариева. Тя единствена се възмути от начина, по който бе арестувана Иванчева и държана часове наред с белезници на натоварено кръстовище в центъра на София. В сряда Захариева заяви, че разследващите са преминали границата с показния арест и че вярва в презумпцията за невиновност. Ден по-късно Цацаров, който е на посещение в Рим, и Георгиев дадоха телефонни интервюта за \"Фокус\", в които обясниха, че няма никакви нарушения при акцията. Отговорите им бяха почти идентични. Цацаров попита дали позицията на Захариева е позиция на цялото правителство и я разкритикува, че вицепремиер по правосъдната реформа не може да отправя такива послания. Той и Георгиев явно считат критиките към работата си за недоволство срещу борбата с корупцията. \"Въпросът е доколко това послание кореспондира с широко прокламираните и от самата министър Захариева антикорупционни политики на правителството. Най-после въпросът е дали твърдението, че още първите успешни съвместни действия на прокуратурата и комисията са прехвърлили границата, е позиция на целия кабинет, която неговият вицепремиер огласява на глас. Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има\", заяви Цацаров. \"Единственият възможен начин да се извърши това претърсване е в присъствието на г-жа Иванчева и тя трябва да бъде поканена първоначално - дори законът го предвижда - да предостави търсените вещи, а след това започва и самото претърсване. Така че няма друг начин, по който да бъде извършено. Поради това, че сумата, която беше намерена, беше много голяма и отне, съвсем естествено, физически доста време да се опише всяка една банкнота, сериен номер\", обясни Георгиев. Двамата се съгласиха със Захариева, че никой не бил щастлив от оправдателните присъди за корупция. Но я нападнаха за това, че е споменала за бъдещ анализ на действията на прокуратурата.\" - в. \"Сега\".\"Въпреки обилната информация във връзка с ареста на кмета на район \"Младост\", предоставена от ръководителя на специализираната прокуратура Иван Гешев и шефа на антикорупционната комисия Пламен Георгиев, два дни след зрелищния арест на Десислава Иванчева неизяснените моменти сякаш са повече от фактите. Може би най-много догадки пораждат въпросите защо сега, защо по този начин и чий интерес е накърнен. Вероятно на тях отговор ще има едва когато (и ако, както и самият Гешев предположи) случаят стигне до съда. Какво е известно до момента- досъдебното производство е образувано през февруари тази година по сигнал на \"съвестен гражданин\" - срещу Иванчева е имало множество сигнали за забавени преписки и проект, а в замяна искала от хората да облагородяват градинки и други площи в община \"Младост\" - разследването е за подкуп в особено големи размери. Според данните на прокуратурата Иванчева е поискала 500 хиляди евро за придвижване на документацията за строителство на четири големи обекта. Прокуратурата твърди, че 250 хиляди евро са били, за да бъде разрешен строеж за сграда с обща разгърната застроена площ от 12 500 кв.м. Другата част от сумата е за застрояване от над 37 000 кв. метра, като за тази част Иванчева (по думите на шефа на антикорупционната комисия Пламен Георгиев) направила на бизнесмена \"отстъпка за количество\" - на задната седалка на колата са намерени 56 хиляди евро, като предадените пари във вторник са 70 хиляди евро - задържани са трима - кметът на квартал \"Младост\", заместник-кметът и бивш кмет на квартала, който е бил посредник - по ръцете на задържаните са открити следи от парите - прокуратурата не е работила по случай с толкова голям подкуп и толкова намерени пари. Какво не се знаеОткога се работи по случая? Според разследващите договорките между предприемача и кметицата са започнали през лятото на 2017 година. Според прокурор Гешев по случая се работи от декември, а сигналът на инвеститора е подаден през февруари. По думите му в него се съдържали много от нещата, които от обвинението вече знаели...\" - в. \"Дневник\".", "date": "2018.04.20", "title": "Геополитически сблъсък в КСНС, повдигнаха обвинения срещу Иванчева, Цацаров нападна Захариева… "}
{"url": "https://news.bg/int-politics/sasht-rusiya-i-asad-zalichavat-sledite-ot-himicheskata-ataka-v-duma.html", "text": "САЩ разполагат с достоверна информация, че Русия и Сирия се опитват да заличат следите от химическата атака в град Дума, отказвайки на международните експерти достъп до район.Това заяви говорителката на Държавния департамент Хедър Науърт, цитирана от агенция \"Ройтерс\".Тя напомни, че екип на Организацията за забрана на химическите оръжия не беше допуснат в поразения град.\"Имаме достоверна информация, че руски чиновници работят заедно със сирийския режим, за да не допуснат тези инспектори в Дума\", заяви Науърт по време на брифинг.\"Смятаме, че руските чиновници са работили със сирийския режим по санитарната обработка на местата на вероятните атаки и премахването на доказателствата за употребата на химическо оръжие.\" - допълни тя.Говорителката на Държавния департамент заяви, че Сирия и Русия са виновни за химическата атака.По думите й, САЩ разполагат и с достоверна информация, че Москва и режимът на Башар Асад упражняват натиск върху местните хора, за да не бъде разкрита истината.", "date": "2018.04.20", "title": "САЩ: Русия и Асад заличават следите от химическата атака в Дума "}
{"url": "https://news.bg/world/v-solsbari-mozhe-vse-oshte-da-ima-mesta-zarazeni-s-novichok.html", "text": "Възможно е в Солсбъри все още да има места с опасна концентрация на нервнопаралитичното вещество \"новичок\", с което бяха отровени бившият агент Сергей Скрипал и дъщеря му Юлия.Месец и половина след покушението експертите не изключват все още да има остатъци от токсичната субстанция, съобщават британските медии с позоваване на Йън Бойд, научен консултант в британското министерство на околната среда. Вчера той се срещна с местни жители, с които дискутира очистването на града от нервнопаралитичното вещество.В момента се обеззаразяват 9 обекта, свързани с отравянето на бащата и дъщерята Скрипал.Бойд подчерта, че е възможно все още да е налице опасно висока концентрация на \"новичок\" на места, за които преди не се знаеше.Предполага се, че очистването ще отнеме няколко месеца.", "date": "2018.04.20", "title": "В Солсбъри може все още да има места, заразени с „новичок“"}
{"url": "https://news.bg/int-politics/savetnikat-na-tramp-po-sigurnostta-razgovarya-s-ruskiya-poslanik.html", "text": "Съветникът на Доналд Тръмп по националната сигурност Джон Болтън се срещна с посланика на Русия в САЩ - Анатолий Антонов, съобщи \"Politico\".Двамата са разговаряли в Белия дом.Болтън е заявил, че е необходимо отношенията между двете страни да се подобрят, но е посочил, че трябва да се обсъди руската намеса в американските президентски избори през 2016 г., както и отравянето на бившия двоен агент Сергей Скрипал във Великобритания. Наред с това той е подчертал загрижеността на американската страна за ставащото в Сирия и в Украйна, уточняват от Белия дом.Джон Болтън беше назначен за съветник по националната сигурност в края на март, като замени на поста Хърбърт Макмастър.", "date": "2018.04.20", "title": "Съветникът на Тръмп по сигурността разговаря с руския посланик"}
{"url": "https://news.bg/int-politics/zaharova-obyavi-che-britantsite-sa-ubili-rasputin-pavel-i-lumumba-i-aborigenite.html", "text": "Говорителката на руското външно министерство Мария Захарова обвини британските спецслужби, че са убили Григорий Распутин - руски монах, приближен до царската фамилия, починал през 1916 г.На брифинг в министерството, Захарова заяви, че подобен извод можело да се направи след като се прочете книгата на бившия агент на Скотланд Ярд Ричард Калън. Наред с това тя обвини Великобритания и за смъртта на руския император Павел I, и на конгоанския политик Патрис Лумумба, съобщават руските медии.По думите на Захарова тримата били убити \"по държавна поръчка\". Тя нарече Великобритания \"световен рекордьор по геноцид\". Според оценката й, британците са убили 95 процента от австралийските аборигени.", "date": "2018.04.20", "title": "Захарова обяви, че британците са убили Распутин, Павел I, Лумумба и аборигените"}
{"url": "https://news.bg/world/v-siriya-zaloviha-ekstremist-verbuval-za-atakite-na-9-11.html", "text": "Мохамед Замар, роден в Сирия германски екстремист, който се вярва, че е свързан с атаките на 9/11 в САЩ, е бил разпитан от Сирийските демократични сили, съобщава NBC, позовавайки се на АФП.Информацията е потвърдена и от СиЕнЕн.Според СиЕнЕн вярва се, че Замар е вербувал някои от извършителите на атаките в САЩ на 11 септември 2001 г.Замар е \"добре известна фигура в ислямския свят\". Германските и американските служби знаят за него от края на 90-те г. на XX век. Тази информация разкрива NBC, позовавайки се на доклад за атаките преди 17 г.Говорител на Пентагона разкри, че Замар е заловен преди повече от месец от Сирийските демократични сили като част от продължаващите операции за разгром на ДАЕШ (\"Ислямска държава\") в Сирия.", "date": "2018.04.20", "title": "В Сирия заловиха екстремист, вербувал за атаките на 9/11"}
{"url": "https://news.bg/crime/stolichni-politsai-spipaha-400-gr-kokain-i-5-kg-marihuana-v-manastirski-livadi.html", "text": "Столичните полицаи задържаха голямо количество дрога в квартал \"Манастирски ливади\".В хода на акцията са иззети 402 грама кокаин и 5 килограма марихуана.За притежанието на солидното количество дрога са задържани двама мъже, съобщават от СДВР.Спецоперацията по противодействие на престъпления, свързани с притежаване и разпространение на наркотични вещества, е проведена на 13 април, петък.Тогава униформените спрели за проверка лек автомобил марка \"Ауди\" в столичния квартал \"Манастирски ливади\". В хода на проверката служителите на сектор \"Наркотици\" при СДВР установили, че двамата пътници в колата - 31-годишен мъж с инициали Г. С. и 23-годишен мъж с инициали П. Г. - били с криминални регистрации в полицията.Униформените решили да проверят обстойно двамата, при което открили и иззели две полиетиленови топчета с вещество на буци и прах, пари и мобилни телефони.Последвало претърсване на автомобила и жилище, обитавано от Г. С. Там полицаите намерили множество пликове, съдържащи тревиста маса, множество полиетиленови пликчета с различна големина, в които имало вещество на буци и прах, две електронни везни и други вещи, съотносими към престъпната им дейност на задържания.Резултатът от назначената експертна справка показал, че иззетите вещества са 5 кг марихуана и 402 г кокаин.По случая е образувано досъдебно производство. Двамата били задържани за срок до 24 часа, след което те са привлечени като обвиняеми. Съдът е уважил поисканата от прокуратурата мярка за удължаване на ареста на двамата за срок до 72 часа. В последствие мярката на Г. С. е изменена и той ще остане в ареста за постоянно.", "date": "2018.04.20", "title": "Столични полицаи спипаха 400 гр кокаин и 5 кг марихуана в \"Манастирски ливади\""}
{"url": "https://news.bg/int-politics/orban-prodalzhava-voynata-s-liberalizma-na-soros.html", "text": "Унгарският премиер Виктор Орбан обяви, че очаква конфликтът му с либералната идеология на фондациите \"Отворено общество\" на американския финансист Джордж Сорос да продължи въпреки решението на организацията да напусне Унгария, съобщава \"Ройтерс\".\"Можете да разберете, ако не се разрева\", коментира Орбан пред държавното радио MR1, запитан за действията на \"Отворено общество\", добавяйки, че основният въпрос, по който той и Сорос се различават - миграцията, ще остане като най-важен в европейския дневен ред.На срещата на върха на европейските лидери в края на юни не трябва да се правят големи промени в начина, по който континентът се справя с имиграцията, допълни Орбан, подчертавайки, че такива решения трябва да бъдат взети след изборите за Европейски парламент през 2019 г., за да се гарантира, че европейските избиратели имат думата по темата.", "date": "2018.04.20", "title": "Орбан продължава войната с либерализма на Сорос"}
{"url": "https://news.bg/politics/rumen-radev-namekna-che-tsvetanov-ne-chete-dobre.html", "text": "Явно г-н Цветанов по-трудно осмисля това, което чете. Такава констатация направи държавният глава Румен Радев в коментара си след поредния скандал и размяна на реплики със зам.-председателя на ГЕРБ Цветан Цветанов.Държавният глава посочи, че неслучайно настоява за по-добро образование.Припомняме, напрежението между Радев и Цветанов отново започна да се покачва след вчерашния Консултативен съвет за национална сигурност. Според Цветан Цветанов в предложената от президентската институция позиция на заседанието на КСНС е имало  Тази сутрин размяната на реплики продължи, като от  думите на Цветанов като манипулативни. Според Румен Радев най-лесният начин да се окарикатури европейската идея, е тя да се асоциира с хора, които от сутрин до вечер декламират за европейски ценности, без да са много наясно какво означават.Държавният глава коментира, че на заседанието на КСНС е направил констатации за състоянието на отбранителните способности на България и е повторил призива си, който отправи още на 30 май м.г. - най-сетне да се започне реално да се работи за Въоръжените ни сили. Той посочи, че средата за сигурност се усложнява непрекъснато и вчера е призовал да делото и лоялно отношение към нашите съюзници.Не е достатъчно само да рецитираш за нашия евроатлантически път, разкритикува Радев и посочи реалните цифри които се отделят за въоръжените сили, които са далеч от националния план от 2% от БВП.Държавният глава добави, че ако в България се заблуждаваме, че работим за интеграция в НАТО, то нека не заблуждаваме и нашите съюзници.Не търся конфликти, а сътрудничество в името на България. Винаги се стремя към консенсус, подчерта президентът. \"Ако някой има някакви притеснения или предложения, да ги сподели, но не мисля, че има нещо невярно в тази проектодекларация нито за Сирия, нито за цялостната обстановка около нас\", добави още държавният глава.С корупцията трябва да се борим безкомпромисно, но в същото време унижението не е най-добрият начин за това. Показните акции не означават непременно ефективни присъди, заяви президентът, попитан за ареста на кмета на Община Младост в София. Както виждате от такива демонстративни акции, ние плащаме вече доста след решенията на Европейски съд по правата на човека, допълни Румен Радев.Моята предизборна кампания отдавна е осветлена и всички документи са на сайта на Сметната палата. Ако някой трябва да се притеснява от миналото, това е най-вече господин Цветанов, посочи още президентът.", "date": "2018.04.20", "title": "Румен Радев намекна, че Цветанов не чете добре"}
{"url": "https://news.bg/world/v-yuzhna-yaponiya-izrigna-vulkan-za-parvi-pat-ot-250-g.html", "text": "В Южна Япония изригна  Властите обявиха, че са забранили полетите над планината, информира АП.Метеорологичната агенция съобщи днес, че в четвъртък Йо Яма е изригнал за първи път от 1768 г., изхвърляйки високо в небето облаци дим и камъни.Агенцията разшири забраната за полети зона над цялата планина.Официални представители съобщиха, че днес ситуацията се е поуспокоила, но предупредиха жителите в близките градове да внимават за вулканични камъни и пепел.През март за първи път от седем години изригна друг вулкан, който също е в Южна Япония.В страната има 110 активни вулкана.", "date": "2018.04.20", "title": "В Южна Япония изригна вулкан за първи път от 250 г. "}
{"url": "https://news.bg/crime/prokuraturata-oprovergava-tsetska-tsacheva.html", "text": "Прокуратурата опроверга правосъдния министър Цецка Цачева, която по-рано днес заяви, че държавното обвинение проверява за нередности случая около ареста на кмета на столичния район \"Младост\" Десислава Иванчева.В прокуратурата не е разпоредена и не се извършва каквато и да е проверка на действията на наблюдаващите прокурори и разследващите органи по досъдебното производство, по което обвиняема е Иванчева, обясняват от прокуратурата.Припомняме, по-рано днес Цачева заяви, че прокуратурата ще разследва дали при ареста на кметицата е имало нередности.В момента в Специализирания наказателен съд се гледа  спрямо задържаните за корупция лица.", "date": "2018.04.20", "title": "Прокуратурата опровергава Цецка Цачева"}
{"url": "https://news.bg/int-politics/kitay-sasht-nalagat-protektsionizam-i-hegemoniya-pod-predlog-natsionalnata-sigurnost.html", "text": "Китай обвинява САЩ, че използват причини от областта на националната сигурност като предлог за налагането на протекционизъм и хегемония.Това подчерта говорителката на китайското външно министерство, имайки предвид неотдавнашните търговски мерки на Вашингтон, насочени срещу предполагаема кражба на интелектуална собственост от страна на Пекин.\"Вашингтон наскоро предприе много различни стъпки: Първо, той твърди, че Китай се опитва да открадне модерна технология от американски компании, а също има твърдения, че развитието на Китай в сферата на иновациите представлява заплаха за националната сигурност на САЩ\", изтъкна китайският дипломат.\"Смятам, че всичко това изключително добре описва американската страна, която се стреми към хегемония и действа според принципа: \"Само аз мога да го притежавам, но няма да позволя на другите да го правят\", добави говорителката.Тя също разкритикува остро САЩ за това, разглеждат обичайни търговски и инвестиционни проекти като опасни схеми, предназначени да изложат на риск тяхното благополучие.\"В резултат на това, под предлог за защита на националната сигурност, американското правителство лансира протекционизма\", заключи тя.", "date": "2018.04.20", "title": "Китай: САЩ налагат протекционизъм и хегемония под предлог националната сигурност"}
{"url": "https://news.bg/crime/radev-prevarza-oko-na-sreshtata-za-futbolnoto-huliganstvo.html", "text": "Вътрешният министър Валентин Радев дойде на срещата на Националния стадион \"Васил Левски\" с черна препаска на окото.Срещата е с МВР ръководството и депутати по случай  по време на дербито Левски - ЦСКА.Силовият министър се закани по-рано днес в парламента да предложи на всички участници в срещата да заседават с едно превързано око, за да усетят страданието на ранената служителка на реда.На срещата се обсъждат мерки срещу футболните хулиганство. МВР настоява за абсолютна строгост, така че да се осигури сигурността на футболни срещи.Преди срещата вътрешният министър Валентин Радев, главният секретар на МВР гл. комисар Младен Маринов и заместник-директорът на Дирекция \"Жандармерия\" комисар Петър Антиев посетиха в болницата полицай Гергана Зашева - Методиева.От лекарския екип те се осведомиха за състоянието и лечението на пациентката, благодариха на медиците за бързата реакция и професионална грижа.Министър Радев пожела на Гергана бързо възстановяване. В разговор с пострадалата полицайка той сподели категоричната подкрепа на ръководството на вътрешното министерство за приемане на възможно най-ефективни мерки с цел недопускане на подобни инциденти по време на футболни срещи.", "date": "2018.04.20", "title": "Радев превърза око на срещата за футболното хулиганство"}
{"url": "https://news.bg/crime/obvinyavat-politsaite-ot-rakovski-za-iznudvane-i-grabezh.html", "text": "Полицаите Валентин Гоцев и Желязко Колев и началникът на Районното полицейско управление в Раковски Георги Илиев са отстранени от длъжност и са им повдигнати обвинения за изнудване на търговец, взели му 20 000 лв. за да спрат разследването срещу него.Окръжна прокуратура Пловдив обвинява четири лица участващи са в корупционна схема за изнудване. Четиримата са обвинени в три грабежа на търговци на незаконни акцизни стоки. Обвинени са 33-годишният Желязко, 31-годишния Валентин Г., 38-годишния Георги и 44-годишния Стефан Модов.И четиримата са действали като съучастници, а Стефан Модов е привлечен като обвиняем и за грабеж. Установено е, че подкупът е извършен на 15 март 2017 г., а грабежът през декември 2016 г. След десетмесечно разследване прокуратура установява, че тримата са работили с бившия полицай Модов.Георги Илиев е задържан за 72 часа с постановление на наблюдаващия прокурор, Желязко и Валентин са с наложена мярка за неотклонение \"Гаранция\" в размер на по 1 500 лева, за всеки един от тях, а спрямо Стефан не е взета мярка за неотклонение, тъй като в момента той с мярка за неотклонение \"задържане под стража\" по друго досъдебно производство.Схемата на задържаните е била да печелят пари, като изнудват търговци на акцизни стоки. През 2016 г., общинският полицай Модов спира микробус с акцизни цигари, представя се за полицай, слага белезници на търговеца и взима стоката.Модов не изпраща данните в прокуратурата и полицията, получава пари от тях. Търговец получава призовка за разпит в Полицейското управление в Раковски, като на разпита участват началникът у двамата полицаи.\"За целта, когато се е намирал на 15 март 2017 г. в стаята на оперативните работници, дамата полицейски служители заедно с началника им, който е влизал няколко пъти, след като са се договорили да получат подкупа, за което е повдигнато обвинение, чрез изнудване към настоящия момент, са накарали лицето да позвъни на своя син, който по техни указания е предал 20 000 лева на място посочено то тях на Стефан Модов\", коментира окръжният прокурор на Пловдив Румен Попов.", "date": "2018.04.20", "title": "Обвиняват полицаите от Раковски за изнудване и грабеж"}
{"url": "https://news.bg/world/tramp-razkritikuva-sasht-che-sa-pozvolili-na-komi-da-napravi-pari-ot-lazhi.html", "text": "Президентът на САЩ Доналд Тръмп разкритикува страната си, че е позволила на бившия директор на ФБР Джеймс Коми да направи пари от \"издаване на поверителни сведения и лъжи\", докато бившият съветник по национална сигурност на Белия дом Майкъл Флин е обвинен в лъжесвидетелстване пред ФБР и беше принуден да подаде оставка.\"\", атакува Тръмп в \"Туитър\".По-рано стана ясно от разсекретени документи на Коми, че вниманието на Тръмп е било погълнато от редица въпроси, включително около бившия му съветник по националната сигурност Майкъл Флин, различни изтичания на информация от неговата администрация към медиите, както и за разследването на руската намеса.", "date": "2018.04.20", "title": "Тръмп разкритикува САЩ, че са позволили на Коми да направи пари от лъжи"}
{"url": "https://news.bg/int-politics/protestite-v-armeniya-ne-stihvat-pak-desetki-arestuvani.html", "text": "Десетки хора са били арестувани, след като стотици привърженици на опозицията проведоха седящи протестни демонстрации пред различни сгради на властта и блокираха движението в столицата на Армения, протестирайки срещу избирането на бившия президент Серж Саркисян за премиер, съобщава \"Франс прес\".Мнозина от демонстрантите са развявали националното знаме и са държали плакати с надписи \"Саркисян е диктатор\".Някои са се опитали да блокират пътища в отговор на повтарящите се призиви на лидера на протестите, опозиционния депутат Никол Пашинян, да се парализира трафика.Полицията обяви, че е арестувала десетки хора.От миналия петък насам привържениците на опозицията провеждат протестни демонстрации срещу опитите на Саркисян да остане на власт като министър-председател, след като едно десетилетие изкара като президент.Опозиционните партии разкритикуваха 63-годишния лидер заради бедността, корупцията и влиянието на могъщите олигарси в страната с население от 2,9 млн. души.Говорителят на управляващата Републиканска партия на Саркисян отсече, че новоизбраният премиер няма да се оттегли.\"Ние зачитаме правото на гражданите на свобода на събиранията, но изключваме възможността премиерът да подаде оставка\", изтъкна говорителят пред журналисти.Международната правозащитна организация Human Rights Watch осъди \"произволните арести\" на протестиращи.\"Не бива да се подценяват предизвикателствата, пред които е изправена полицията на Армения в поддържането на закона и реда, но продължаващите протести не са основание за произволно задържане на хора\", се подчертава в изявлението на правозащитниците.Парламентът избра Саркисян за министър-председател във вторник, след като той беше 10 години президент от 2008 г. насам, тъй като в страната беше въведена парламентарна форма на управление.Спорните промени в конституцията, одобрени през 2015 г., прехвърлиха управляващите правомощия от президентството в премиера.В най-големият протест в Армения от години десетки хиляди излязоха по улиците заради избирането на Саркисян за премиер във вторник вечерта, но след това броят на протестиращите намаля.Около 15 хил. души са се събрали на протеста в Ереван вчера вечерта.", "date": "2018.04.20", "title": "Протестите в Армения не стихват, пак десетки арестувани"}
{"url": "https://news.bg/world/frantsiya-podsilva-otbranata-na-gartsiya-na-fona-na-naprezhenieto-s-turtsiya.html", "text": "Гърция ще се сдобие с две френски многоцелеви военноморски фрегати клас FREMM, пише гръцкото издание \"Катимерини\".Според вестника двата кораба се очаква да влязат на въоръжение в гръцките ВМС до август, което е част от усилията на Атина да увеличи военния си потенциал на фона на напрежението с Турция.Придобиването на фрегатите е потвърдено след размяна на писма между премиера на Гърция Алексис Ципрас и президента на Франция Еманюел Макрон, както и между военните лидери на двете страни.Решението на Франция да предостави на Гърция двата кораба под наем за 5 г. се разглежда като ясно послание на подкрепа за страната от една от най-способните военни сили в Европа.По-рано тази седмица Макрон заяви в Европейския парламент, че Франция ще защити \"всяка страна членка, чиито суверенитет е атакуван\".\"\", подчерта той.Фрегатите ще са въоръжени с модерни системи за противовъздушна отбрана.В края на 5-годишния период Гърция ще получи една френска фрегата. Балканската държава преговаря с Париж от 4 месеца за закупуване до 4 фрегати Belharra.Франция също се ангажира да снабди Гърция с противокорабни ракети Exocet.", "date": "2018.04.20", "title": "Франция подсилва отбраната на Гърция на фона на напрежението с Турция"}
{"url": "https://news.bg/society/tehnicheska-neizpravnost-podpalila-avtobusa-za-makedoniya.html", "text": "Техническа неизправност е вероятната причина за изгорялия автобус на пътя между Кюстендил и граничния пункт Гюешево, съобщава БНР.Документите на шофьора са изрядни, отрицателен е и резултатът за употреба на алкохол и наркотични вещества. Освен автобусът, са изгорели и личните вещи на някои туристи, като 6-ма са останали без лични документи.Повечето хора са успели да извадят багажа си и снощи са отпътували за София.Припомняме, автобус с 46 пътници изгоря край местността Дервена, той е превозвал група, която е пътувала от София за Македония. Пострадали няма, а Сигналът за пожара е подаден малко след 18 и 30 часа. Фирма превозвач от Монтана е прибрала останките от изгорелия автобус. Образувано е дознание по случая, уведомен е дежурен прокурор и са назначени технически експертизи.", "date": "2018.04.20", "title": "Техническа неизправност подпалила автобуса за Македония"}
{"url": "https://news.bg/politics/s-kameri-boryat-futbolnite-huligani.html", "text": "С камери ще борят футболните хулигани. Всички по стадионите ще бъдат наблюдавани, като ще се монтират и допълнителни камери. Това се закани министърът на вътрешните работи Валентин Радев на брифинг след срещата между институциите на националния стадион, свикана заради ранената полицайка след мача Левски-ЦСКА.На срещата са набелязани краткосрочни и дългосрочни мерки. Феновете, посещаващи спортни мероприятия, ще бъдат подлагани на още по- щателно претърсване, за да не се допуска вкарването на забранени предмети на игрището. Ще бъде засилено полицейското присъствие на стадионите.Предвиждат се промени в Наказателния кодекс и нов закон за футболното хулиганство. Ще има и нова наредба за сигурността на спортните обекти и съоръжения.Всеки, закупил билет, ще с проверява. И БФС ще промени наредбите си за санкциите.От години българският спорт става заложник на една шепа хулигани, недоволен е и спортният министър Красен Кралев. Голяма част от тях са с криминално досие и те тероризират и фенове, и зрители, и съдии и треньори, по мнението му.Всички дългосрочни промени, които ще правим, ще изповядват философията за засилване на личната отговорност, увери той. Клубовете ще инвестират във видеонаблюдение.Като имат пари да дават по 20 000 лева заплати на футболисти, ще имат пари да дадат и за оборудване на стадионите си с камери, отсече Кралев.Припомняме, на срещата вътрешният министър  - символичен жест на подкрепа на служителката на МВР, която беше ранена от самоделна бомбичка на последния мач от вечното дерби.Преди срещата Радев посети и , където й беше направена операция, за да се спаси зрението й.", "date": "2018.04.20", "title": "С камери борят футболните хулигани"}
