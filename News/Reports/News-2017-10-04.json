{"url": "https://news.bg/world/vizita-na-kralya-na-sauditska-arabiya-v-rusiya.html", "text": "Кралят на Саудитска Арабия Салман бин Абдул Азиз ал Сауд започна своето държавно посещение в Русия. Самолетът на саудитския монарх се приземи на правителственото летище Внуково-2. Пред стълбата беше подредена почетна охрана на военнослужещите от всички родове войски на Русия, предаде ТАСС.От името на президента на Руската федерация на царя се срещнаВицепремиерът Дмитрий Рогозин посрещна монарха. На летището беше и специалният представител на президента Владимир Путин за Близкия изток и Африка и заместник-министър на външните работи Михаил Богданов, така и саудитският посланик Абдурахман ар Раси.Като част от първото посещение на Ал Сауд в Русия на 5 октомври, са планирани разговори с Владимир Путин. \"Лидерите ще обмислят съвместни стъпки за по-нататъшно засилване на двустранното сътрудничество в областта на търговията, икономиката, инвестициите и културно-хуманитарната сфера\", съобщи пресслужбата на Кремъл.Очаква се двете делегации да подпишат съвместни документи в областта на енергетиката, инфраструктурното строителство, високотехнологичните и други сектори на икономиката.Страните ще обсъдят и двустранни и регионални въпроси. Особено внимание ще бъде обърнато на ситуацията в Близкия изток и Северна Африка, с акцент върху разрешаването на конфликтните ситуации в региона.На 6 октомври министър-председателят Дмитрий Медведев ще се срещне със саудитския монарх.Според руския външен министър Сергей Лавров посещението на Ал Сауд ще помогне да се стабилизира ситуацията в Близкия изток. \"Ние сме убедени, че това посещение наистина е вододелно събитие в нашите отношения и ще допринесе за сключване на сътрудничество на ново ниво, ще бъде полезно допълнение към стабилизирането на ситуацията в Близкия Изток и Северна Африка,\" заяви в интервю вестник \"Ашарк ал Аусат\" Лавров.По време на посещението кралят на Саудитска Арабия ще бъде домакин на инвестиционен форум, който ще събере на едно място повече от 200 компании, включително и най-големият в света производител на петрол Saudi Aramco.Освен това, културната седмица на Саудитска Арабия се провежда за първи път в Москва между 2 и 8 октомври. Програмата на събитията включва изложба, изложение на саудитски филми, представления на национален ансамбъл, както и представяне на ястия от националната кухня.", "date": "2017.10.04", "title": "Визита на краля на Саудитска Арабия в Русия"}
{"url": "https://news.bg/int-politics/yunker-iska-da-vecherya-s-vishegradskata-chetvorka.html", "text": "Председателят на Европейската комисия Жан-Клод Юнкер покани лидерите на Вишеградската четворка на вечеря, съобщи Ройтерс.Агенцията се позовава на писмо от Юнкер. Документът посочва, че вечерята има за цел да се опита да намали напрежението между Вишеградската четворка и по-богатите западни държави в ЕС.Докато Прага и Братислава понякога спазват по-умерен тон, Варшава и Будапеща постоянно са в конфронтация с Европейската комисия и с водещите държави в ЕС Германия и Франция, според които страните от Вишеградската четворка все повече пренебрегват демократичните правила.Един от горещите въпроси е този за бежанците.", "date": "2017.10.04", "title": "Юнкер иска да вечеря с Вишеградската четворка"}
{"url": "https://news.bg/regions/katastrofa-na-am-struma.html", "text": "Временно е ограничено движението в изпреварващата лента по АМ \"Струма\", в посока Кулата, при км 59, поради ПТП.Това съобщават от АПИ.Трафикът се осъществява в активната и аварийната лента и се регулира от \"Пътна полиция\".Половин час по-късно движението беше възстановено.", "date": "2017.10.04", "title": "Катастрофа на АМ \"Струма\""}
{"url": "https://news.bg/disasters/pak-bombena-zaplaha-za-metroto-v-london.html", "text": "Полицията взриви подозрителен пакет пред метростанция в Лондон, съобщи Ройтерс. Наложи се станцията \"Ейнджъл\" бъде затворена за кратко.Информацията за подозрителния пакет е била подадена малко след 19,30 часа.На 15 септември 30 души бяха ранени при взрив в метрото на станция \"Парсънс грийн\".Властите разследват инцидента като тероризъм и задържаха седмина души. На 18-годишен младеж беше повдигнато обвинение.", "date": "2017.10.04", "title": "Пак бомбена заплаха за метрото в Лондон"}
{"url": "https://news.bg/world/navalni-ot-zatvora-zove-za-protesti.html", "text": "Водещият в Русия лидер на опозицията Алексей Навални не се отказва да води политическа борба дори и от затвора, пише РБК.Критикът на Кремъл призова привържениците си въпреки забраната да излязат в събота на улични протести с настояване да му бъде разрешено да се кандидатира за президент.В понеделник Алексей Навални бе осъден на 20 денонощия затвор по обвинение в системно нарушаване на разпоредбите за обществения ред.Навални призоваваше за демонстрации в цяла Русия в събота, когато е 65-ят рожден ден на руския президент.41-годишният Навални през последните дни увеличи броя на митингите, организирани в различни руски градове. През пролетта той изкара десетки хиляди младежи на улицата, за да протестират срещу корупцията по високите етажи на властта. Последната му присъда, обаче, ще му попречи да участва в среща с избиратели в събота в Санкт Петербург, където е роден руския президент.", "date": "2017.10.04", "title": "Навални от затвора зове за протести"}
{"url": "https://news.bg/world/zarin-e-izpolzvan-pet-dni-predi-atakata-v-han-sheyhun-prez-mart.html", "text": "Бойно отровно вещество зарин е използвано при \"инцидент\" в северно сирийско село в края на март.Това съобщи ръководителят на Организацията за забрана на химическите оръжия (ОЗХО) Ахмет Узумджу, цитиран от АФП.Заринът е бил използван пет дни преди смъртоносната атака в Хан Шейхун, допълни той.\"Анализ на събрани от ОЗХО проби...свързани с инцидент, който отново се е случил в северната част на Сирия на 30 март тази година\", каза Узумджу в интервю за АФП.\"Резултатите доказаха наличието на зарин\", поясни той.Ройтерс съобщава, позовавайки се на източници, че атаката е била насочена към контролирана от опозицията сирийска територия.Въздушният удар е нанесен над село Латаминах в провинция Хама. При атаката с отровното вещество са ранени около 70 души.Припомняме, в началото на април САЩ нанесоха първи удари по сирийската армия заради използването на химически оръжия.", "date": "2017.10.04", "title": "Зарин е използван пет дни преди атаката в Хан Шейхун през март"}
{"url": "https://news.bg/politics/dsb-nedoumyava-zashto-zoran-zaev-ne-e-bil-vchera-v-evksinograd.html", "text": "Срещата на Борисов с трима балкански лидери буди тревога и недоумение, смятат Демократи за Силна България/Нова Република.\"Отсъствието на премиера на Република Македония г-н Зоран Заев е необяснимо и вредно за българския стратегически интерес. Това е тежък удар срещу неговите позиции, непосредствено преди местните избори в Македония, които са ключови за удържане на политиката на СДСМ за сближаване с България и ускорена интеграция в НАТО и ЕС\", коментират те.На срещата присъства сръбският лидер Александър Вучич, с което според тях България дава знак, че признава \"фактическия монопол на Сърбия върху македонската външна политика, установен в епохата \"Груевски\" и негласно дава подкрепа на антибългарската хунта, овладяла ВМРО-ДПМНЕ, преди местните избори\".\"Необяснимо е отсъствието на албанския лидер г-н Рама, който ръководи държава - член на НАТО. По този начин българското правителство, като домакин на форума, дава ясна подкрепа на Сърбия в споровете ѝ с Албания, в противовес с трайната национална политика от 90-те години насам\", допълват ДСБ/Нова Република.\"Нещо повече - беше допуснато гръцкият лидер Ципрас открито да заеме позиция по конфликтите в Западните Балкани и да използва Варна, за да утвърди оста \"Белград-Атина\", с което беше даден нов тежък знак за изоставяне на българската политика за сближаване със Скопие\", продължават своето недоумение сините.Смятат също така, че на срещата не са засегнати ключовите за България въпроси на балканския диалог - компромиса за името на Република Македония, нейното приемане в НАТО и допускане до преговори с ЕС, както и развиването и утвърждаването на коридор №8 като основа на стабилизацията на региона.\"По темата за приемане на България и Румъния в Шенген, двамата лидери нито получиха ясна държавна подкрепа от Гърция, нито излязоха със силна обща позиция. Очевидно е, че Румъния ще използва изпреварващото си развитие, за да търси самостоятелно решение на този проблем и установяване на Шенгенската външна граница по река Дунав\", коментират ДСБ/Нова Република.Приветстват желанието за диалог по оста \"Север-Юг\" между европейските членки България, Румъния и Гърция, както и засилените двустранни контакти с тези държави.Не искат това да означава легитимиране на режима на Вучич в Белград за сметка на сближаването с Македония. \"Дипломацията изисква внимателна подготовка и преценка на националния интерес, а не популистки импровизации за вътрешна консумация\", допълват те.", "date": "2017.10.04", "title": "ДСБ недоумява защо Зоран Заев не е бил вчера в \"Евксиноград\" "}
{"url": "https://news.bg/society/proverete-v-agentsiyata-po-vpisvaniyata-dogovorite-na-investitora-savetva-ombudsman.html", "text": "Преди закупуване на имот, задължително проверете в Агенцията по вписванията за договор между стария собственик и инвеститора на обекта. Това съветва омбудсманът на Бургас Тодор Стамболиев.Повод за съвета на обществения посредник на Бургас са няколко сигнала на граждани, оказали се в ситуация без изход, след като закупили имоти. При изповядване на сделката новите собственици научили, че инвеститорът ги задължава да плащат месечна такса, като за затворен комплекс. Имало ограничение в избора само на един единствен интернет доставчик. В случай на отказ от страна на купувачите да се съобразят с тези условия, инвеститорът отказвал да раздаде чипове за достъп до асансьора в сградата.В тази заплетена ситуация са попаднали хора, закупили имоти в новопостроена кооперация в комплекс \"Изгрев\", до църква \"Св. Анастасий\". Инвеститорът е известна строителна фирма.\"Оказа се, че при изповядване на сделката, инвеститорът ни изненада с договор за поддръжка, който не е описан в предварителния договор за покупко-продажба, и държи да го подпишем пред нотариус. Срокът на договора е за пет години и е изключително императивен. В случай, че не подпишем, ни се отказвало чип за асансьора. Освен това държи да използваме само един определен интернет доставчик, иначе ще ни събира наем за изградено трасе за интернет\", пишат в сигнала си до обществения посредник потърпевши.Месечната сума за поддръжка, която трябва да заплатят е в размер на 50 или 60 лева в зависимост от апартамента и 10 лева за гараж, а кооперацията дори не е от типа \"затворен комплекс\".\"Предупреждавам всички хора, които си купуват апартаменти или недвижим имот, задължително да направят справка в Агенция по вписванията преди закупуването на имота.Трябва да проверят дали има вписан договор за управление и поддръжка на общите части на сградат. Ако са вписани между стария собственик и инвеститора на обекта, условията по този договор обвързват купувача с тях\", предупреди бургаският омбудсман Тодор Стамболиев.В конкретния случай договорът е за пет години. Време, в което собствениците на апартаменти ще трябва да заплащат месечна такса от над 60 лева. Обектът, построен в комплекс \"Изгрев\" не е от затворен тип\", заяви Стамболиев.По Закона за управление на етажната собственост, такъв тип договори могат да бъдат вписани в Агенцията по вписванията само, ако се касае за \"Жилищен комплекс от затворен тип\". Това означава, че на обособен като отделен урегулиран поземлен имот, са построени сгради в режим на етажна собственост и други обекти, обслужващи собствениците и обитателите, при спазване на изисквания за контролиран достъп за външни лица.Оказва се, че всъщност кооперацията в комплекс \" Изгрев\" е само една, а контролираният достъп до апартаментите с чип, не я прави от типа \"затворен комплекс\", казва още омбудсманът.Казусът засяга собственици на 128 апартамента в комплекс \"Изгрев\", като за всички тях има вписани подобни договори, които не са били заявени в предварителните договори за покупко- продажба.За да не се стига до такива заплетени казуси и сложни ситуации, най-добре е да се направи необходимата справка в Агенцията по вписванията, призовава настоящите и бъдещите купувачи на недвижими имоти Тодор Стамболиев.", "date": "2017.10.04", "title": "Проверете в Агенцията по вписванията договорите на инвеститора, съветва омбудсман"}
{"url": "https://news.bg/world/maduro-blagodari-na-putin-za-ruskata-podkrepa-po-vreme-na-vizita-v-kremal.html", "text": "Президентът на Венецуела Николас Мадуро благодари на руския си колега Владимир Путин за политическата и дипломатическа подкрепа в трудните моменти, информира Ройтерс.\"\", каза Мадуро пред Путин в Кремъл.\"\", добави той.След Москва Мадуро ще посети Беларус и Турция.", "date": "2017.10.04", "title": "Мадуро благодари на Путин за руската подкрепа по време на визита в Кремъл"}
{"url": "https://news.bg/world/darzhavni-sluzhiteli-v-rumaniya-protestirat-za-izplashtane-na-sotsialni-osigurovki.html", "text": "Хиляди държавни служители протестират в румънската столица срещу плана на правителството на социалдемократите да прехвърлят данъците за социално осигуряване на служителите, съобщава \"Ройтерс\".Правителството има за цел да намали данъка върху доходите до 10% от 16%, но планира да намали и плащанията за социално осигуряване от 1 януари до 35% от 39,25%. Плащанията сега се правят съвместно, от работници и работодатели.Около 3 000 служители от публичния сектор в Букурещ поискаха от кабинета да отложи плана за прехвърляне на тежестта на социалноосигурителните такси върху служителите. Протестиращите държат плакати: \"Ние ви плащаме, за да служите, а не да се подигравате с нас\".Министерството на финансите все още не е представило законопроект за данъчните планове.\"Предложението на правителството за прехвърляне на социалноосигурителните вноски на работниците е експеримент, чиито негативни последствия ще бъдат пренесени изключително от служители\", се казва в изявление на организатора на протеста, синдикатът \"Картел Алфа\".Румънски и чуждестранни инвеститори критикуват плановете на социалдемократите за данъчни промени, които смятат, че са обявени без предварителна консултация или оценка на въздействието. Те настояват за по-предсказуема фискална политика.Плановете на правителството предизвикват безпокойство в Брюксел. Европейската комисия заяви, че очаква тази и следващата години Румъния да има най-големите бюджетни дефицити в Европейския съюз.Правителството заяви, че ще запази дефицита под тавана на ЕС от 3% от брутния вътрешен продукт.Правителството обяви, че 25% увеличение на заплатите, одобрено за държавните служители от 2018 г., ще покрие промените в социалноосигурителните вноски. Но нетните заплати ще останат почти равни.Министърът на финансите Йонут Миса заяви, че планираните промени в социалноосигурителните вноски биха означавали, че частните фирми ще трябва да учвеличат брутните заплати, но заяви, че това няма да означава допълнителни разходи, тъй като компаниите вече няма да допринасят за социалното осигуряване.", "date": "2017.10.04", "title": "Държавни служители в Румъния протестират за изплащане на социални осигуровки"}
{"url": "https://news.bg/bulgaria/pod-3-ot-byudzheta-se-razhodvat-za-detsata-na-balgariya.html", "text": "Между 2% и 3% са разходите в бюджета на българската държава, свързани с грижите за децата в България. Всички са на мнение, че това е доста малко. Това каза за news.bg председателят на Национална мрежа за децата Георги Богданов.Богданов участва в заседание на парламентарната комисия по въпросите на децата, младежта и спорта, по време на което бе обсъдена темата: \"Децата, държавния бюджет и дългосрочното инвестиране в човешкия капитал на нацията\". Специален гост на заседанието бе Жана Хансурд, генерален секретар на Eurochild.Богданов посочи пред депутатите, че такса за една година в детска градина от 600 лв. може да се превърне в реално възвърната инвестиция след 40-та година на човека от 14 261 лв. В цитираните данни той се позова на изследвания на учени от Чикагския университет.Според него е необходимо институциите да се концентрират в разумното разходване на парите.\"Трябва да инвестираме повече в здравеопазването, образованието и така наречените универсални услуги, вместо в целеви такива - като приемна грижа, малки групови домове\", обясни Богданов. По думите му те са по-скъпи и по-неефективни като разход. \"Ние трябва да видим къде е най-добре да се инвестира и къде е нужно да фокусираме нашите усилия, а не просто да имаме разходване на бюджетни средства и изпълнение на бюджет\", настоя още веднъж Богданов.Експертът очаква след днешната дискусия парламентаристите да бъдат запознати с проблема, за да могат да реализират конкретни политики и инициативи за децата по време на приемането и изработването на бюджета на България.", "date": "2017.10.04", "title": "Под 3% от бюджета се разходват за децата на България"}
{"url": "https://news.bg/crime/prokuraturata-iska-zatvor-za-shofyor-na-tir-predizvikal-katastrofa-s-zhertva.html", "text": "Искат ефективна присъда на турския шофьор на ТИР, предизвикал катастрофа с човешки живот и 12 ранени пътници в автобус. Протестът на условната присъда на подсъдимия шофьор С. Чакър е на Окръжна прокуратура - Монтана, съобщиха от държавното обвинение.Припомняме, на 3 май 2017 г., автобус на монтанска фирма се преобърна в дере от височина около 2 метра, след като бил засечен от ТИР. Инцидентът стана на път Е-79 в района на село Смоляновци около 19:30 ч. При катастрофата загина 21-годишна жена, а 12 други бяха ранени.Мъжът се е признал за виновен. От прокуратурата смятат, че условната присъда от три години \"лишаване от свобода\" с изпитателен петгодишен срок, не съответства на извършеното от подсъдимия тежко престъпление. То е определено като деяние с изключително висока степен на обществена опасност на деянието и на последиците му.С небрежното си поведение като водач на МПС, с рисковото и безотговорно шофиране, подсъдимият Чакър предизвикал тежко транспортно произшествие. То довело до смърт и осакатяване на множество хора.Според прокурора, изготвил протеста, практиката да се налагат условни наказания за транспортни престъпления, особено тези довели до човешки жертви, е порочна и неправилна. Така не се постигат целите на наказанието и на генералната превенция.Окръжна прокуратура - Монтана предлага промяна на първоинстанционната присъда, като бъде увеличен размерът на наложеното наказание и същото да бъде изтърпяно от подсъдимия Чакър ефективно.", "date": "2017.10.04", "title": "Прокуратурата иска затвор за шофьор на ТИР, предизвикал катастрофа с жертва"}
{"url": "https://news.bg/world/nyama-da-napuskam-potvardi-tilarsan-i-otreche-da-e-narichal-tramp-debil.html", "text": "Държавният секретар на САЩ Рекс Тилърсън отрече информация на NBC, че е заплашил да подаде оставка, определяйки я като \"фалшива новина\", информират американски медии.NBC съобщи, че бившият шеф на Exxon Mobil е бил на ръба да подаде оставка през лятото заради политически спорове с Белия дом.По време на пресконференция в Държавния департамент той потвърди, че няма да напуска длъжността.\"Никога не съм обмислял да напускам този пост\", отговори Тилърсън на спекулациите, че възнамерява да се оттегли.Той също така отрече информация, че нарекъл президента Доналд Тръмп \"дебил\" по време на среща на Пентагона. Според NBC държавният секретар разкритикувал интелектуалните възможности на държавния глава на 20 юли по време на среща с високопоставени представители, свързана с борбата срещу ДАЕШ (\"Ислямска държава\").Малко по-рано американският президент написа в \"Туитър\", че NBC разпространява фалшиви новини и медията е \"по-нечестна и от CNN\", а също така, че медията трябва да се извини на САЩ.Държавният секретар отказа да коментира как тези \"жалки\" новини са се появили, но подчерта, че е научил три неща за президента за последните близо 9 месеца.\"\", отбеляза Тилърсън.Съветът за външни отношения днес призова Тилърсън да подаде оставка, след като NBC съобщи за критики на държавния секретар.Тилърсън публично оспорил позицията на Тръмп за случая в Шарлътсвил, отбелязвайки, че \"президентът говори от свое име\".Тръмп беше разкритикуван от републиканци, бизнесмени и съюзници на САЩ заради коментарите си относно възникналото насилие в Шарлътсвил, където националисти и неонацисти се сбиха с активисти срещу расизма на 12 август. Американският лидер обяви, че и двете страни са виновни за възникналото насилие, което възмути голяма част от американците.Преди няколко дни пък Тръмп постави под съмнение дипломатическата работа на държавния си секретар, свързана с КНДР.", "date": "2017.10.04", "title": "Няма да напускам, потвърди Тилърсън и отрече да е наричал Тръмп \"дебил\""}
{"url": "https://news.bg/health/vma-spasyava-mlad-mazh-s-transplantatsiya-na-cheren-drob.html", "text": "Трансплантация на черен дроб във ВМА спаси 28-годишен мъж. Специалисти от Военномедицинска академия извършиха поредна чернодробна трансплантация.6-часовата интервенция е осъществена от екипа на проф. д-р Никола Владов, д.м.н., началник на Клиника по чернодробно-панкреатична и трансплантационна хирургия. Реципиентът е 28-годишен мъж в крайна фаза на чернодробна цироза, а донорът - 67-годишен мъж от гр. Велико Търново, с мозъчна хеморагия.Колективът на Военномедицинска академия изказва своята изключителна благодарност към близките на донора, които въпреки трудния за тях момент, са разрешили експлантацията, благодарение на която ще бъде спасен човешки живот.\"Благодарим и на колегите от великотърновската болница за добрата колаборация и организация днес\", коментира проф. Никола Владов. Специални благодарности са отправени и към екипите на Военновъздушните сили за бързите действия и висок професионализъм, който демонстрират във всяка една донорска ситуация.За 10 години във ВМА са направени над 60 трансплантации на черен дроб. Юбилейната годишнина от първата трансплантация в болницата е отбелязана през месец май, като от тогава до момента медицинските екипи са трансплантирали трима пациенти.За цялата година общата цифра наброява 7. Добрите резултати са израз на непрекъснатостта, системните действия и усилия през годините за развитие на трансплантологията във Военномедицинска академия.", "date": "2017.10.04", "title": "ВМА спасява млад мъж с трансплантация на черен дроб"}
{"url": "https://news.bg/world/yunker-pokanil-na-vecherya-evroskeptichnite-iztochni-lideri.html", "text": "Председателят на Европейската комисия Жан-Клод Юнкер поканил на вечеря лидерите на четири източноевропейски държави за намаляване на напрежението в ЕС.Това става ясно от писмо, с което се е сдобило световната агенция Ройтерс.В писмото си с дата 2 октомври, адресирано до лидерите на Полша, Унгария, Чехия и Словакия, Юнкер подчертава, че единството на ЕС е от \"първостепенна важност\".Докато Прага и Братислава отговарят на Брюксел с по-умерен тон, Варшава и Будапеща постоянно влизат в спречквания с Европейската комисия в Брюксел, както и с Германия и Франция.Юнкер предложил вечерята с лидерите на държавите от Вишеградската четворка да се проведе на 18 октомври в Брюксел, преди срещата на върха на ЕС на 19-20 октомври, позовавайки се на нуждата да се изгради \"по-обединена, по-силна и по-демократична Европа\" въпреки Брекзит.\"\", пише председателят на ЕК.Полша и Унгария не одобряват програмата на ЕС за разселване на бежанци в страните членки. Също така ЕК атакува двете държави, че нарушават върховенството на закона. Има неразбирателство и за правилата на пазара на труда в ЕС.Високопоставен дипломат от съюза отбеляза, че френско-германската ос се очаква да бъде най-силната през следващите години и източноевропейците трябва да бъдат с тях или ще изгубят.", "date": "2017.10.04", "title": "Юнкер поканил на вечеря евроскептичните източни лидери"}
{"url": "https://news.bg/world/senatska-komisiya-na-sasht-obyavyava-predvaritelni-razkritiya-za-ruskata-saga.html", "text": "Лидерите на Комисията по разузнаване към Сената на САЩ ще обявят предварителните си открития за руската намеса на президентските избори през 2016 г., съобщава АП.Те ще започнат с публично предупреждение на държавите, гласоподавателите и социалните медии как да предотвратяват бъдещи намеси.Републиканецът Ричард Бър от Северна Каролина, председател на комисията, и сенаторът от Вирджиния Марк Уорън, топ демократ, днес ще дадат пресконференция в Конгреса. Те ще съобщят какво са открили до момента във връзка с руската сага преди да започне кампанията за частичните избори през 2018 г.Откакто Бър и Уорнър започнаха разследването през януари, комисията е разпитала десетки представители на разузнаването и политици, за да установят докъде се простира руската намеса на изборите.Комисията, наред с няколко други в Конгреса, също така разследва дали има връзки между руската намеса и предизборната кампания на президента Доналд Тръмп. Комисията вече разпита Пол Манафорт, бившият шеф на предизборния щаб на Тръмп, и съветника на държавния глава Джаред Къшнър.Миналата седмица Бър обяви, че до момента \"няма доказателства\" кампанията на Тръмп да е свързана с руската намеса.Двамата сенатори също се очаква да съобщят мерки за предотвратяване хакерски атаки срещу избирателната система. През миналия месец федералните власти са уведомили 21 щата, че са били атакувани от руски хакери по време на президентските избори през 2016 г.В същото време комисията проверява повече от 3000 политически реклами на Русия във \"Фейсбук\", които социалната мрежа предаде. Те са достигнали до около 10 милиона американци преди и след изборите. Рекламите са с фокус социално и политическо разделение, включително са засегнали въпроси, свързани с гей общността, миграцията, правото на оръжие и други.", "date": "2017.10.04", "title": "Сенатска комисия на САЩ обявява предварителни разкрития за руската сага"}
{"url": "https://news.bg/tourism/hoteli-v-slanchev-bryag-ne-izpalnyavat-iziskvaniyata-za-kategorizatsiya.html", "text": "Съвместна проверка на Министерството на туризма, Икономическа полиция- Бургас, Национална агенция за приходите-Бургас, дирекция \"Инспекция по труда- Бургас\", Областната дирекция по безопасност на храните в града и РЗИ на хотели в \"Слънчев бряг\", направена през септември, установява нарушения в задължителните елементи, които трябва да притежават, за да отговарят на изискванията за съответната категория.Групата от инспектори са проверили хотел \"Шипка\" категоризиран с 3 звезди. Проверен е и хотел \"Гранд Виктория\", който е категоризиран с 4 звезди.Сред проверените са четиризвездните хотели \"Белвю\", \"Платинум\", \"Колизеум I\" и \"Изола Парадайз\", както и тризвездните хотели \"Гларус\" и \"Искър\" и двузвездният хотел \"Нимфа - Русалка\".При извършена проверка на четиризвездият хотел \"Чайка Бийч\", е установено, че рецепцията обслужва едновременно и хотел Метропол-Аркадия.Четиризвездният хотел \"Белвю\" е запечатан от НАП заради извършени данъчни нарушения.Сред нарушенията, установени от експертите към датата на проверка са липса на действаща категоризация и квадратури на баните и тоалетните в част от хотелите.В момента на проверката, част от хотелите не са представили документи на персонала - трудови договори, дипломи за завършено образование, трудови книжки и други.Установени са и други липси, сред които са място за паркиране на хора с увреждания, рецепцията с височина 90 см за обслужване на хора с намалена подвижност, обособени достъпни хотелски стаи за хора с увреждания, универсална инвалидна количка и др. на хотелите според тежестта на несъответствията с изискванията на Закона за туризма.Припомняме, Асоциацията на българските туроператори и туристически агенти (АБТТА) поиска оставката на министъра на туризма Николина Ангелкова.Като мотиви за оставката на Ангелкова АБТТА посочва отсъствието на адекватна реакция от страна на ръководеното от нея ведомство спрямо десетки становища и експертни препоръки, внесени в министерството от асоциацията. Това налагало извода за тотална липса на професионални компетенции и административен капацитет за справяне със задълбочаващите се проблеми на българския туризъм.В писмото на АБТТА се обяснява още, че министерството има безотговорно отношение спрямо реалното състояние на сектора. Министерството систематично манипулирало общественото мнение за истинското състояние на сектора. Данните на Ангелкова за постъпленията и постиженията на туризма у нас били погрешни - броят на туристите, посетили България, бил значително по-нисък от броя на посочените от Ангелкова туристи.", "date": "2017.10.04", "title": "Хотели в \"Слънчев бряг\" не изпълняват изискванията за категоризация"}
{"url": "https://news.bg/crime/ministerstvo-na-pravosadieto-iska-da-podobri-investitsionniya-klimat.html", "text": "Министерство на правосъдието предлага законови промени за подобряване на инвестиционния климат у нас. Акциите на приносител да бъдат премахнати и постепенно да бъдат заменени с поименни акции.Това е един от приоритетите, залегнали в проекта на Закон за изменение на Търговския закон, който Министерство на правосъдието публикува за обществено обсъждане.Детайлно разписаните изменения са обусловени от множество фактори, сред които е фактът, че акциите на приносител са забранени или в процес на забрана и съответно на замяна в редица развити и развиващи се държави по света. Това е така, защото се счита, че те могат да подпомагат дейности като пране на пари, финансиране на тероризма и избягване на данъчно облагане.Необходимостта от въвеждане на предложените с проекта изменения произтича и от съществуващия риск по отношение на прозрачността на информацията за лицата, притежаващи акции на приносител. Особеното при акциите на приносител е, че лицето, което упражнява фактическата власт върху акциите на приносител, е титуляр на правата по тях. Това прави смяната на собственика много лесна, като за това е необходимо единствено физическото предаване на акциите.Също така към настоящия момент в България няма законово задължение да се оповестява информация за притежателите на акциите на приносител.Като цяло промените имат за цел въвеждане в българското законодателство на висок стандарт за прозрачност и обмен на информация за данъчни цели по отношение на търговските дружества, издали акции на приносител.По този начин ще се гарантира спазване на правилата от страна на всички участници в търговския оборот, което ще бъде от полза за българския бизнес като цяло, защото от репутацията на Република България като прозрачна данъчна юрисдикция зависи инвестиционният климат в страната.Ще бъдат облагодетелствани и всички български граждани, доколкото от инвестиционния климат и състоянието на икономиката зависи благосъстоянието на всеки един от тях.", "date": "2017.10.04", "title": "Министерство на правосъдието иска да подобри инвестиционния климат"}
{"url": "https://news.bg/politics/posledni-sme-v-otsenkata-za-domakin-na-evropeyskata-agentsiya-po-lekarstvata.html", "text": "Столицата на България е с най-ниска оценка от 19-те кандидатури за домакин на Европейската агенция по лекарствата - ЕМА. София отговаря само на два от над 30 показатели, съобщава НоваТВ.Според ЕМА, която трябва да се премести заради Брекзит, София разполага с достатъчно офиси и служителите ще имат добър достъп до медицинска грижа и социална сигурност за децата и семействата си.Българската кандидатура беше решена по време на последното заседание на В официално писмо премиерът Борисов информира председателя на Европейския съвет Доналд Туск и председателя на Европейската комисия Жан-Клод Юнкер за кандидатурата ни.Кандидатурите на 18-те ни конкурента към момента са професионално подготвени и лесно могат да бъдат сравнени с нашата.Ние сме единствената държава, която не е създала специален сайт за кандидатурата си, а това е важен елемент от имиджа на страната, посочват от БСК.През ноември става ясно къде ще се премести Европейската агенция по лекарствата.", "date": "2017.10.04", "title": "Последни сме в оценката за домакин на Европейската агенция по лекарствата"}
{"url": "https://news.bg/int-politics/hristo-stoichkov-se-izvinyava-na-vitsepremiera-na-ispaniya.html", "text": "Христо Стоичков, се извинява за вчерашното си изказване по адрес на испанския вицепремиер. Той обвини 46-годишната Сантамария, че дядо ѝ, баща ѝ и дори непълнолетния ѝ син били последователи на бившия испански диктатор Франсиско Франко.Извинението на Стоичков идва след като испански медии съобщиха, че вицепремиерът на Испания Сорая Саенс де Сантамария възнамерява да съди бившия футболист на \"Барселона\".\"Единственото, за което искрено съжалявам е, че споменах сина на вицепремиера. С ръка на сърцето се извинявам за думите си. Съжалявам, че споменах детето на Сорая Саенс, което няма ни най-малка вина за случилото се в Каталуния. Въпреки всичко, снимките показват всичко лошо, което се случи в Каталуния. Не понасям никой, който се отнася лошо с хората от Каталуния. Да живее Каталуния и нищо повече\", коментира Христо Стоичков.", "date": "2017.10.04", "title": "Христо Стоичков се извинява на вицепремиера на Испания"}
{"url": "https://news.bg/world/tayani-balgariya-i-rumaniya-nezabavno-da-badat-prieti-v-shengen.html", "text": "В сряда Парламентът прие предложение на Съвета за предоставяне на България и Румъния на достъп до визовата информационна система (ВИС) с 610 гласа \"за\" срещу 50 \"против\" и 33 \"въздържал се\".Решението на Съвета би позволило на България и Румъния да проверяват информация във ВИС, без да могат да въвеждат, изменят или трият данни.По този повод председателят на Парламента Антонио Таяни обяви: \"България и Румъния трябва незабавно да бъдат приети в Шенген. Днешният вот за достъп до визовата информационна система е стъпка напред към засилване на контрола по външните граници\".Парламентът постанови в законодателна резолюция от 8 юни 2011 г., че България и Румъния са готови да влязат в Шенгенското пространство.Още на 9 юни 2011 г. Съветът прие заключението, че България и Румъния са изпълнили всички условия по Шенгенското acquis по отношение на въздушните и наземните граници, полицейското сътрудничество, защитата на личните данни, визовата информационна система, морските граници и визите.Окончателното политическо решение дали България и Румъния могат да станат част от Шенгенското пространство и по този начин да преустановят системните проверки на границите със съседните държави от ЕС, трябва да бъде взето единодушно от Съвета.", "date": "2017.10.04", "title": "Таяни: България и Румъния незабавно да бъдат приети в Шенген"}
{"url": "https://news.bg/crime/razsledvat-ubiystvoto-na-80-godishna-zhena-v-plovdivsko.html", "text": "Окръжната прокуратура в Пловдив разглежда досъдебно производство за извършено убийство е село Скутаре, област Пловдив.По случая е установено, че на 26 септември тази година мъж открива родителите си мъртви в дома им в село Скутаре. 80-годишната жена била в леглото си, с видими рани по главата. Бащата на мъжа бил облегнат в дъното на стаята в безпомощно състояние. Полицаите започнали работа по случая. Извършени са множество процесуално-следствени действия, в хода на които е открито оръжието, с което е била умъртвена възрастната жена - част от ресьор на автомобил.Криминалистите извършили и съдебно-медицински, биологични и химически експертизи. Според назначената ДНК експертиза по тялото на бащата на мъжа били установени пръски от кръвта на съпругата му. Експертизите установили и че жената е била убита с описаното оръдие.Експертизите установяват и че в кръвта на мъжа е имало концентрация на алкохол от 4,96 на хиляда. Според заключението на медиците това и стресът от извършеното деяние довели до настъпване на смъртта на възрастния мъж. По неговото тяло не са били установени следи от насилие.", "date": "2017.10.04", "title": "Разследват убийството на 80-годишна жена в Пловдивско"}
{"url": "https://news.bg/world/dozhivoten-zatvor-za-voennite-opitali-se-da-ubiyat-erdogan.html", "text": "34 души получиха по 4 доживотни присъди за опит за убийство на президента Реджеп Ердоган по време на неуспешния опит за преврат на 15 срещу 16 юли 2016 г., съобщава турският вестник \"Дейли сабах\".Един от групата, подполковник Хюсеин Йълмаз, е оправдан.Покушението е трябвало да бъде извършено в луксозен хотел на Егейско море в нощта на опита за пуч.Процесите се проведоха в югозападния град Мугла.Бившият бригаден генерал Гокхан Сонмезатес също получи четири доживотни присъди за всеки от процесите.", "date": "2017.10.04", "title": "Доживотен затвор за военните, опитали се да убият Ердоган "}
{"url": "https://news.bg/crime/sadyat-mazh-karal-s-3-02-promila-alkohol.html", "text": "Кюстендилската районна прокуратура внесе обвинителен акт срещу 54-годишен шофьор, карал с 3.02 промила алкохол в кръвта, съобщиха от Кюстендилската районна прокуратура.В. Петров е от село Еремия. На 17 септември 2017 г. след солидна почерпка, се качил зад волана на колата си \"Мицубиши Лансер\". Той тръгнал от село Невестино към село Еремия, Кюстендилско. Усетил, че му прилошава, загубил управление, излязъл от пътното платно и се ударил в скат до пътният банкет.Петров бил забелязан от пътници в друг лек автомобил, които се обадили на тел. 112. На място пристигнали автомобил на ЦСМП и автопатрул на \"Пътна полиция\" при ОД на МВР гр. Кюстендил. Дрегерът отчел 2.46 промила алкохол в кръвта на водача. От изготвената експертиза на пробата от лабораторния анализ се установява наличие на 3.02 промила алкохол в кръвта на мъжа.", "date": "2017.10.04", "title": "Съдят мъж, карал с 3.02 промила алкохол"}
{"url": "https://news.bg/int-politics/tramp-pak-damgosa-mediite-bili-izvan-kontrol.html", "text": "Американският президент Доналд Тръмп разкритикува за пореден път медиите, този път за тяхното отразяване на неговото посещение в Пуерто Рико, наричайки ги \"фалшиви\".\"Уау, толкова много фалшиви новинарски истории днес. Независимо от това какво върша или казвам, те няма да пишат или да говорят истината. Фалшивите медии са извън контрол!\", написа Тръмп в профила си в \"Туитър\".Той допълни: \"Страхотен ден в Пуерто Рико вчера. Въпреки че част от новините са фалшиви, повечето показват голяма топлина и приятелство.\"Тръмп рекламира реакцията на администрацията си по време посещението си вчера на опустошения от урагана \"Мария\" остров.По време на посещението си той отбеляза относително малкото жертви на острова, предизвикани от урагана в сравнение с \"истинска катастрофа като \"Катрина\".\"16 срещу буквално хиляди хора\", заяви Тръмп, като допълни: \"Можете да сте много горди.\"Тръмп също така се пошегува, че помощта за бедствието в Пуерто Рико \"взривява\" федералния бюджет, като хвърлял рула домакинска хартия на тълпа в църква.Лидерът на демократите в Сената в отговор на коментарите на Тръмп настоя президентът да престане да обвинява Пуерто Рико за бурята, която опустоши острова.", "date": "2017.10.04", "title": "Тръмп пак дамгоса медиите, били извън контрол"}
{"url": "https://news.bg/politics/kmetat-na-haskovo-nyama-da-hvarlya-ostavka.html", "text": "Кметът на Хасково  няма да подава оставка.Пред БНТ Беливанов заяви, че е кмет на Хасково, защото жителите са го избрали и не вижда причина да си подава оставката. Кметът обясни и че не възнамерява да се дистанцира от ГЕРБ.Припомняме, по-рано днес, по време на извънредна пресконференция в Евксиноград, премиерът Бойко Борисов заяви, че не разбира \"нахалството на кмета Беливанов да не си отива заедно с Добрев\". По думите му било морално кметът да подаде оставка и в града да се проведат нови местни избори, както станало във Варна.От своя страна обаче Беливанов посочи, че като кмет има ангажименти към съгражданите си, които възнамерява да изпълни. Нямало да бяга от отговорност.Кметът допълни, че в края на седмицата ще бъдат обявени прозрачни конкурси за позициите на  след скандала за .", "date": "2017.10.04", "title": "Кметът на Хасково няма да хвърля оставка"}
{"url": "https://news.bg/politics/prezidentat-podava-raka-nad-masata-na-boyko-borisov.html", "text": "\"Оценявам усилията на премиера Борисов да поддържа диалога в момент, в който неговата партия води институционална и медийна война срещу президентството. Премиерът пред камерите подава ръка над масата и има моята ръка. Но неговите съпартийци не вадят ръцете си изпод масата и продължават да безчинстват\", заявява президентът Румен Радев на брифинг от летище \"София\", преди да замине на посещение в Полша.Коментара си държавният глава направи, след като сериозна част от  засягаше именно отношенията между президентство - правителство - парламент. В последните няколко дни Радев отправи не малко критики към поведението на ПГ на ГЕРБ, включително и . Напрежението между институциите се повиши и , която разглежда процедурата по закупуване на нов изтребител.\"Трябва да е ясно едно - не може да има разбирателство в името на корупционния комфорт на управляващите, които и да са те\", допълва обаче Румен Радев в коментар и на дебата в Народното събрание около \"Оставките на депутати, на кметове, на общински съветници са авариен изход, който доскоро потушаваше проблемите. Този изход вече не работи, трябва дълбоко сериозно разследване, и то от независим разследващ орган, който да стигне до дъното на схемите и на моделите\", смята Румен Радев.Във връзка с назначаването на Георги Чолаков за председател на ВАС президентът коментира, че въпросът е принципен и е върнал предложението на новия ВСС. По думите му новия Висш съдебен съвет, който е носител на нова легитимност. \"Очаквам неговото предложение, съобразено с всички законови процедури и моралните очаквания на обществото\", заяви държавният глава. ", "date": "2017.10.04", "title": "Президентът подава ръка \"над масата\" на Бойко Борисов"}
{"url": "https://news.bg/world/putin-vazmozhno-e-svetat-da-udari-kndr-no-ne-se-znae-kakav-shte-e-rezultatat.html", "text": "Световен удар за разоръжаване на Северна Корея би бил възможен, но резултатът няма да бъде ясен, тъй като КНДР е \"затворена държава\".Това заяви руският лидер Владимир Путин на Международния форум за енергийна ефективност и развитие в Москва, цитиран от местни медии., изтъкна Путин пред форума.Той добави, че никой не е на 100% сигурен къде са обектите в КНДР, защото е \"затворена държава\".Според него агресивната риторика към Пхенян и опитите да се \"говори от позицията на силата\" само дават повече власт на режима в КНДР.Путин изтъкна още, цитиран от Ройтерс, че американският лидер Доналд Тръмп слуша руската позиция за севернокорейската ракетна криза, която набляга на дипломацията пред допълнителни санкции или военни действия.Руският лидер призова всички страни да намалят риториката по адрес на КНДР.Президентът на Руската федерация също призова международната общност да отхвърли политиката на двойни стандарти в борбата с тероризма.Владимир Путин говори и за ситуацията с петрола на световния пазар. Според него, ако ОПЕК и другите държави се съгласят да удължат споразумението за намаляване на производството, постигнато през декември 2016 г., то трябва да бъде продължено най-малко до края на 2018 г.Той допълни, че все още не знае дали споразумението като цяло ще бъде удължено.", "date": "2017.10.04", "title": "Путин: Възможно е светът да удари КНДР, но не се знае какъв ще е резултатът"}
{"url": "https://news.bg/crime/opravdaha-eksshefa-na-bdzh-hristo-monov-za-dalaverata-s-vagoni.html", "text": "Софийски градски съд оправда бившия шеф на БДЖ Христо Монов, съобщи \"\".Припомняме и че Христо Монов заемаше поста шеф на БДЖ след . Монов беше обвинен за това, че е сключил договор за покупко-продажба на , от което настъпили щети за 26 млн. лева за железницата. Според обвинението вагоните били стари и закупени на завишени цени.Делото срещу Монов продължи 6 години. Според съдията по делото Даниела Борисова обвинението спрямо Монов не било доказано. На БДЖ била нанесена голяма имуществена щета, но това не било по вина на Монов. Виновни били други хора, спрямо които прокуратурата вече е повдигнала обвинения.Мярката за неотклонение на Монов \"парична гаранция\" беше отменена. Бившият шеф на БДЖ вече може да напусне страната.Решението на СГС може да бъде обжалвано пред Софийския апелативен съд.", "date": "2017.10.04", "title": "Оправдаха ексшефа на БДЖ Христо Монов за далаверата с вагони"}
{"url": "https://news.bg/world/37-arestuvani-v-italiya-i-germaniya-pri-mashtabna-operatsiya-sreshtu-mafiyata.html", "text": "Властите в Италия и Германия провеждат мащабна операция, насочена към клана \"Ринзивило\", базиран в Гела. Полицията е арестувала 37 души в Сицилия, Лацио, Ломбардия, Пиемонт и Емилия-Романя в Италия и Германия, съобщава АНСА.Активи на стойност 11 милиона евро са конфискувани по време на операцията. Римски адвокат и двама \"карабинери\"-полицаи са също сред арестуваните.Полицаите са обвинени в незаконен достъп до базите данни на властите. Те са заподозрени, че предават поверителна информация на членовете на клана, който отдавна е съюзник групите \"Мадония\" и \"Корлеонези\".", "date": "2017.10.04", "title": "37 арестувани в Италия и Германия при мащабна операция срещу мафията "}
{"url": "https://news.bg/world/turtsiya-i-iran-zastanaha-zad-teritorialnata-tsyalost-na-siriya-i-irak.html", "text": "Иран и Турция ще работят съвместно за предотвратяване разпадането на Ирак и Сирия и намаляване на напрежението в региона.Това заяви иранският президент Хасан Рохани на пресконференция след среща с турския си колега Реджеп Ердоган в Техеран, информират Ройтерс и турски медии.\"\", изтъкна Рохани в присъствието на Ердоган.По думите му Анкара и Техеран разглеждат референдума като незаконен и ще поддържат контакт само с правителството в Багдад.Отделно Ердоган обяви, че Турция и Иран са постигнали съгласие за съживяване на финансовите им сектори чрез сътрудничество между централните банки на двете държави.Рохани съобщи, че търговията между Турция и Иран ще се извършва с националните валути. Според него три гранични пропускателни пункта ще работят 24 часа по турско-иранската граница, за да се увеличи търговският обмен до 30 милиарда долара.Двамата лидери обсъдиха въпроси от двустранен и международен характер.По време на еднодневното посещение Ердоган ще се срещне и с върховния лидер на Иран аятолах Али Хаменеи.Двете страни започнаха военни учения до границите си с Ирак преди референдума в Иракски Кюрдистан.", "date": "2017.10.04", "title": "Турция и Иран застанаха зад териториалната цялост на Сирия и Ирак"}
{"url": "https://news.bg/int-politics/prekasvana-ot-kashlitsa-i-protestirasht-tereza-mey-se-nahvarli-na-krititsite-si.html", "text": "Британският премиер Тереза Мей изложи своята \"преобладаващо консервативна програма\", неоставайки длъжна на критиците си, дори на протестиращ, който прекъсна речта ѝ, като се опита да докаже, че може да ръководи Великобритания и да гарантира твърд Брекзит, отбелязва \"Ройтерс\".Във важната реч пред конференцията на Консервативната партия, в която протестиращият и кашлица почти прекъснаха думите ѝ, Тереза Мей спечели много консерватори в залата, обещавайки да съживи партията и отправяйки обещания към младите хора и семействата.61-годишната Мей също така заяви, че няма нищо против да бъде наричана \"Ледена девица\", но за разлика от много от нейните критици, тя е започнала от нулата в живота, нещо което я убедило в нуждата от това, което тя нарече британска мечта.Нейната реч може да е изключителен успех или изключителен провал за британския премиер, чийто опит да покаже на конференцията единство в партията беше подкопан от външния министър Борис Джонсън, вероятен претендент за лидерския пост в Консервативната партия, който получи възторжени аплодисменти за речта си във вторник.\"Това е консерватизъм, в който вярвам, консерватизъм на честността и справедливостта и възможностите за всички, консерватизъм, който поддържа британската мечта жива за ново поколение\", подчерта Мей пред приветстващата тълпа.Конференцията на консерваторите в Манчестър е съпроводена с доста меланхолични настроения, въпреки че се провежда след конференцията на Лейбъристката партия, която беше почти празнична.След атаката на лейбъристите срещу капитализма, който е гръбнакът на консервативната политика, Тереза Мей иска да подчертае важността на защитата на свободните пазари и фискалната предпазливост.Ала тя също така иска да се ангажира с по-младите избиратели, които приветстваха политиките, подкрепяни от лидера на лейбъристите Джереми Корбин, краен левичар, който обеща да ренационализира железниците и да сложи край на таксите за обучение, които вкарват в дългове завършилите студенти.", "date": "2017.10.04", "title": "Прекъсвана от кашлица и протестиращ,  Тереза Мей се нахвърли на критиците си"}
{"url": "https://news.bg/politics/chervenite-kmetove-s-osnovna-zadacha-ot-ninova-byudzhet-2018.html", "text": "Лидерът на БСП Корнелия Нинова стартира нова национална кампания за Бюджет 2018.По време на среща с червените кметове и председатели на общинските съвети в страната Нинова заяви, че националната кампания за Бюджет 2018 цели партията да излезе със собствен алтернативен бюджет по всички политики, между които и местната власт и местното самоуправление.По думите на Нинова държавата ни се тресе от скандали и ярки примери на превръщане на общините в семейни фирми на ГЕРБ. Това било само чат от целия порочен модел на умишлено заложена политика, лице на която бил Борисов.Лидерът на БСП описа схемата, по която правителството финансира общините на ГЕРБ. Първо герберите режели средствата на всички общини със Закона за бюджета, а после с Постановление на МС субективно финансирали само общините на ГЕРБ. \"После тези пари се изсипват в роднински фирми. Роднинската администрация се използва по изборите, тези фирми генерират ресурс за изборите\", категорична бе Нинова. Според нея този политически октопод вече е задушил волята на народа.Лидерът на социалистите акцентира върху основната задачата пред кметовете, а именно да подкрепят народа, така че хората да могат да е защитят. Тя призова още да се направи екип с кметовете по места, който да разобличи модела на ГЕРБ.\"Не мълчете и не се страхувайте. Ние сме вашата опора\", категорично заяви Нинова.Нинова поиска и партията да излезе с нов закон за местната власт и самоуправлението, за чието изготвяне столетницата разчитала на червените кметове и председатели на общински съвети.", "date": "2017.10.04", "title": "Червените кметове с основна задача от Нинова - Бюджет 2018"}
{"url": "https://news.bg/world/germanskata-prokuratura-povdiga-obvineniya-sreshtu-frauke-petri.html", "text": "Германската прокуратура обяви, че повдига обвинения за лъжесвидетелстване на бившия лидер на крайнодясната партия \"Алтернатива за Германия\" Фрауке Петри, информира Ройтерс.През миналата седмица Петри напусна партията и влиза в новия парламент като независим депутат.Германският обществен прокурор Лоренц Хаасе в източния град Дрезден поясни, че е малка вероятността бързо да бъде внесен случаят срещу Петри, тъй като регионалният съд в града ще трябва да поиска от парламента да свали имунитета на бившия лидер на партията.Прокуратурата твърди, че Петри е излъгала под клетва пред комисия към саксонския местен парламент относно как предизборната кампания на партията на изборите през 2014 г. в провинцията е била финансирана.Самата Петри отхвърля обвиненията.През август регионалният парламент в Саксония свали имунитета на Петри. Но към момента тя ще заеме мястото си в Бундестага, тъй като получава имунитет. Мнозинството депутати в долната камара ще трябва да гласуват за отнемане на имунитета й.Първото заседание на парламента ще започне на 24 октомври.Няколко членове от \"Алтернатива за Германия\" последваха Петри и сега тя планира да създаде нова партия.\"Алтернатива за Германия\" спечели 12,6% на федералните избори на 24 септември. Това е първата крайнодясна партия, която влиза в парламента от нацистката ера.", "date": "2017.10.04", "title": "Германската прокуратура повдига обвинения срещу Фрауке Петри "}
{"url": "https://news.bg/education/po-tri-standarta-finansirat-uchilishtata-ot-sledvashtata-godina.html", "text": "1000 ученици в 35 паралелки се обучават в дуално образование тази година. Това стана ясно от отговора на просветния министър Красимир Вълчев в ресорната комисия в НС.Ще има три стандарта, по които училищата ще получават пари за ученик. Единият е стандарт, който няма да зависи от броя на децата, другият е стандартът за дете и последният е на паралелка.Никой няма да е на минус следващата година, успокои Красимир Вълчев. Ще има целенасочено въздействие върху някои райони на страната, стана ясно от думите му.Търси се конкретен механизъм, който да обвърже професионалното обучение в специалности, където в бъдеще ще има недостиг на кадри на пазара на труда.Тези специалности ще бъдат финансирани, обясни Вълчев. Средствата ще бъдат заделени в бюджета за следващата година.Мисли се за транспорта на учениците. Основно в големите градове са съсредоточени дуалните паралелки. От БСП не виждат промяна в просветната система и попитаха за финансирането ѝ. Според отговора на министъра се търси баланс.Ще има финанси за учебни заведения с концентрация на деца от уязвими групи. Това ще балансира системата, уверен е министърът на образованието.Малките училища ще получат повече средства и ще бъдат обезпечени с педагогически специалисти тези в отдалечените райони.", "date": "2017.10.04", "title": "По три стандарта финансират училищата от следващата година"}
{"url": "https://news.bg/regions/eto-zashto-ne-tryabva-da-pushim-na-benzinostantsiya.html", "text": "Видеоматериал, заснет от охранителна камера на бензиностанция, стана хит в социалните мрежи. Клипът показва как служител на бензиностанция изгасва запалената цигара на човек, посетил бензиностанцията, с пожарогасител.Видеото е на Христо Димитров, който е бивш служител на въпросната бензиностанция. Обектът се намира на булевард \"Околовръстен път\" в София.На кадрите се вижда как на обекта за зареждане спира автомобил. От колата излиза младеж, който пуши цигара. В този момент, като вижда запалената цигара, служителят на бензиностанцията панически взима пожарогасителя и \"напръсква\" младежа, за да изгаси цигарата. Струята от пожарогасителя засяга и автомобила.В социалните мрежи Димитров обяснява, че първоначално е помолил младежа да изгаси цигарата, което е задължително на бензиностанция заради взривоопасната стока.Свидетели на случката разказват, че шофьорът заплашил служителя с физическа саморазправа.Клипът набира голяма популярност в интернет пространството. Полицията вече е започнала проверка по случая.", "date": "2017.10.04", "title": "Ето защо не трябва да пушим на бензиностанция"}
{"url": "https://news.bg/world/5-g-zatvor-za-chlen-na-iranskata-delegatsiya-za-yadrenite-pregovori.html", "text": "Член на иранската делегация за ядрените преговори, довели до сключването на споразумение със световните сили през 2015 г., е осъден на пет години затвор по обвинения в шпионаж. Това съобщава местната агенция Тасним, цитирана от АП.Осъденият Абдолрасул Дори Есфахани има иранско-канадско гражданство. Ако информацията бъде потвърдена, той ще е поредният задържан с двойно гражданство в Ислямската република за последните две години.Информацията е съобщена само от агенция Тасним, която се предполага, че е близка до иранската Революционна гвардия.През август 2016 г. Есфахани, който е работил като член на паралелен екип с фокус отмяна на икономическите санкции като част от ядреното споразумение, е задържан.", "date": "2017.10.04", "title": "5 г. затвор за член на иранската делегация за ядрените преговори"}
{"url": "https://news.bg/regions/sofiya-stava-zelen-grad-s-poveche-peshehodni-zoni-i-veloalei.html", "text": "Удължаване на пешеходните зони, изграждане на велоалеи, развитие на зелената система, подобряване на градския транспорт, ограничаване на височината на сградите.Това са част от препоръките, които прави в Доклад за състоянието на градската среда и на централната градска част на София проф. Ян Геел. Целта на доклада е да се вземат мерки по препоръките, за да стане столицата иновативен град с лице към гражданите, да се развива устойчиво.Специалистът по градска среда бе поканен преди година от Столична община, за да помогне в планирането на работата по превръщането на София в зелен град.По част от препоръките вече се работи, обяви кметът Йорданка Фандъкова на представянето на доклада в Столичната община.Удължават се пешеходните зони в малките улици на историческия център. Тя припомни, че е взето решение да се удължи пешеходната зона на \"Витоша\" до площад \"Св. Неделя\" и да се разработи пространството пред черквата \"Света Неделя\".Взети са мерки и за развитие на зелената система, като от този месец започва работа по засаждането на нова гора в землището на Суходол. Там ще бъдат засадени 120 000 дървета.Ще бъдат изградени велоалеи в централната част и ще се работи по свързването им с вече изградените.Предложения за промени в ЗУТ, свързани с ограничаване на височината на строителството, са дадени вече на народни представители от ГЕРБ. Целта на промените е да не се затруднява визуалният достъп до планината.Докладът констатира, че Ларгото все още не се използва оптимално и предстоят стъпки в тази посока. Вземат се и мерки за подобряване на градския транспорт.С изпълнение на препоръките София се нарежда до градовете Цюрих, Лондон, Москва, Берн, Шанхай, които вече работят в тази насока.Задачата ни е да превърнем доклада в мерки за намаляване на трафика в центъра, за оформяне на публичните пространства, използване на минералните извори и културното наследство на столицата, заяви още Фандъкова.Проф. Ян Геел заяви, че е установил, че навсякъде по света хората искат града да се хуманизира, появява се желание градовете да са насочени към хората, търси се друг вид мобилност, освен колите. Той цитира изследване, според което пикът на автомобилния транспорт е бил 2009 г. Днес все повече се използват метро и велосипеди, а автотранспортът намалява.Главният архитект на София Здравко Здравков сподели още препоръки от Доклада, по които ще се работи: подобряване на средата чрез изграждане на пешеходни пътеки, където има подземно преминаване; създаване на система от пешеходни зони, които да са свързани; взимане на мерки за връщане на хората от моловете в градската среда.Подобряване и оформяне на фасадите на сградите и определени видове градско обзавеждане е една от важните препоръки, върху която ще се работи. За изпълнение за мерките ще бъде създадена работна група към Столична община. Изпълнението им ще помогне за правилното планиране на града, обяви главния архитект на София Здравко Здравков.", "date": "2017.10.04", "title": "София става зелен град с повече пешеходни зони и велоалеи"}
{"url": "https://news.bg/int-politics/gartsiya-razreshi-ekstraditsiyata-na-rusnak-v-sasht-pral-miliardi-dolari-s-bitkoyni.html", "text": "Гръцки съд разчисти пътя за екстрадицията в САЩ на руснак, чиято екстрадиция е желана и от Русия, като той е заподозрян за изпирането на милиарди долари в дигиталната валута биткойн, съобщава \"Ройтерс\".Александър Виник, предполагаемият \"мозък\" на престъпна банда за изпиране на 4 млрд. долара във вид на биткойни, е един от седемте руснаци, арестувани или обвинени по света тази година по обвинения за киберпрестъпления, повдигнати от американските власти.След ареста на Виник в крайбрежно село в Северна Гърция в края на юли, Москва също поиска от гръцките власти да бъде върнат в Русия, както преди това го е сторила с други граждани, издирвани от САЩ.Виник, който е обжалвал съдебното решение, е обвинен в оперирането с BTC-e - биткойн платформа за дигитален обмен на валута, използвана за търговия с биткойни - за улесняване на престъпления, вариращи от хакване на компютри до трафик на наркотици от 2011 г. насам.Американските власти също така са свързали Виник с провала на базираната в Япония платформа за обмен на биткойни Mt. Gox, която се срина през 2014 г., след като е била хакната. Според властите в САЩ Виник е \"придобил\" средства от хакването на Mt. Gox и ги е изпрал през BTC-e и Tradehill, друга борса за обмен на биткойни, която той притежава. И на двете седалищата им са в американския град Сан Франциско.Виник, който го очакват до 55 години в затвора, ако бъде екстрадиран в САЩ, отрича всички обвинения срещу него, твърдейки, че е технически консултант на BTC-e, а не негов оператор.Датата на съдебното заседание по искането на Русия за екстрадиция, което е за по-малки обвинения за измами, все още не е определена. Въпреки че Виник отрича и тези обвинения, той е съгласен да бъде върнат в Русия.Биткойн е първата дигитална валута, която успешно използва криптографията, за да поддържа транзакциите сигурни, като се използват псевдоними, а не истински имена, което затруднява подчиняването им на конвенционалните финансови правила.", "date": "2017.10.04", "title": "Гърция разреши екстрадицията на руснак в САЩ, прал милиарди долари с биткойни"}
{"url": "https://news.bg/finance/kfn-se-pohvali-che-e-pomognala-za-razkrivane-na-afera-v-sasht.html", "text": "Комисия за търговия на стокови фючърси на САЩ (CFTC) благодари официално на българската Комисия за финансов надзор за оказаното съдействие при разследването на сложна финансова схема.Жертвите са над 8 хиляди човека, повечето от които американски граждани. Благодарение на съдействието от страна на родния регулатор са събрани достатъчно улики за повдигане на съдебно обвинение в САЩ. CFTC е подала официално искане за откриване на съдебна процедура за търговия без лиценз срещу двама американски граждани и онлайн платформите на техни фирми, регистрирани в САЩ, България, Маршалските острови и Ангила. CFTC обвинява Джейсън Б. Скарф (Jason B. Scharf) и Майкъл Шах (Michael Shah) в измама с търговия на бинарни опции на стойност над 16 млн. долара. Активите на техните компаниите са замразени до окончателното произнасяне на съда. Търговията с бинарни опции в САЩ е законна единствено, когато се осъществява на регистрирано място за търговия. Нито едно от обвинените лица не е осъществявало трансакциите си на такива места, нито някога са били регистрирани в CFTC по какъвто и да е начин.Поне от 2014 година до сега, Шах и неговата фирма ZilmilInc. са привличали потенциални клиенти чрез измамни рекламни кампании, които подтикват към закупуването на бинарни опции и са насочвали заинтересовани клиенти към сайтове, като този, който управлява Б. Скарф.Според разследването Скарф и неговите компании са изисквали клиентите да отворят акаунти за бинарни опции, примамвайки ги с фалшиви твърдения за необикновени печалби и \"гарантирани доходи\", подкрепяйки тезата си с изказвания уж успешни, но фактически несъществуващи потребители на услугата. Веднъж платили за такъв акаунт клиентите не са получавали парите си обратно, като вместо това средствата са изпращани чрез многобройни чуждестранни компании към сметки, ползвани за бизнес и лични облаги от обвиняемите.CFTC е отправила искане за възстановяване на нечестно спечелените пари по сметките на потърпевшите, изземване на печалбите от измамите, налагане на парични глоби, както и перманентна забрана за бъдещо регистриране или търгуване на злосторниците. От американската Комисия за търговия на стокови фючърси обаче предупреждават, че евентуални съдебни решения за връщане на парични суми може и да не се осъществят, поради недостатъчните активи на обвиняемите.КФН смята, че това е пример, който отлично илюстрира важността на регулациите на финансовия пазар и активността на съответните регулатори по света. Недостатъчната финансова грамотност е сериозен риск за хората, които стават лесна жертва на измамници и техните онлайн обещания за бързо забогатяване. Именно затова КФН полага сериозни усилия в противодействието на подобен тип нелегитимно поведение както на нашия, така и на чужди финансови пазари.", "date": "2017.10.04", "title": "КФН се похвали, че е помогнала за разкриване на афера в САЩ"}
{"url": "https://news.bg/health/levkemiyata-veche-ne-e-strashna-diagnoza-obyaviha-lekari.html", "text": "Революция в хематологията - трикратно увеличение на преживяемостта и ремисия без лечение при пациентите с хронична миелоидна левкемия (ХМЛ).Онкохематологичните заболявания остават една от водещите причини за голяма част от смъртните случаи по света и в България. Въпреки това все повече хора с онкохематологични заболявания живеят по-дълго, благодарение на напредъка в медицината. Именно една такава крачка напред обявиха от Българското медицинско сдружение по хематология (БМСХ).На пресконференция в БТА \"Защо левкемията вече не е страшна диагноза\" лекари заявиха, че при част от пациентите с ХМЛ, е възможно спиране на лечението, ако отговарят на определени условия и показатели.Д-р Маргарита Генова - председател на УС на Българското медицинско сдружение по хематология, заяви, че към момента пациентите с хронична миелоидна левкемия (ХМЛ) в България са около 520 души. Всяка година този брой се увеличава с нови 50 до 60 недиагностицирани случая, добави д-р Генова.Всички те от години провеждат лечение с т.нар тирозин киназни инхибитори (ТКИ). По думите на д-р Генова това са медикаменти, които пряко са насочени към генетичната промяна на злокачественото заболяване и имат характеристиката на таргетна терапия. Д-р Генова поясни, че лечението е осигурено, високоефективно и позволява с прием на таблетки тези пациенти да водят един нормален начин на живот при едно заболяване, което допреди години е било фатално в рамките на няколко години.През 2017 г. един от тези медикаменти е получил одобрение от Европейската агенция по лекарствата, като той дава възможност за спиране на лечението при част от пациентите с ХМЛ, които отговарят на определени медицински показатели.\"Спирането на лечението е възможно при пациенти, при които е достигнат толкова дълбок отговор на лечението, че на практика със съвременните методи тези злокачествени клетки не могат да бъдат установени и с най-чувствителните лабораторни техники\", обясни д-р Генова. Тя добави, че спирането на лечението е при регулярен контрол, който да предпази лекари и пациенти от страха и риска от възобновяване на заболяването в по-напреднала фаза.Лечението с тирозин киназни инхибитори в България се провежда и се осигурява повече от 10 години. Възможността да бъде спряно е при пациенти, при които то е провеждано последователно, без прекъсване и без отклонения в рамките на минимум 3 години, каза д-р Генова. По думите й ¼ от пациентите, болни от ХМЛ, у нас биха могли да отговорят на необходимите критерии. За момента само отделни пациенти са се възползвали от варианта за спиране на лечението. Причината е, че това е новост от последните 1-2 месеца.\"За да се предприеме реално спиране на лечението трябва да се пристъпи и към онази задължителна фаза от едногодишно, стриктно, плътно, почти ежемесечно лабораторно проследяване\", уточни д-р Генова.", "date": "2017.10.04", "title": "Левкемията – вече не е страшна диагноза, обявиха лекари "}
{"url": "https://news.bg/world/ek-dade-irlandiya-na-sad-zaradi-nesabrani-eur13-mlrd-ot-apple.html", "text": "Европейската комисия обяви, че ще изправи Ирландия пред Европейския съд, тъй като страната не е събрала 13 милиарда евро данъци от гиганта Apple, въпреки че комисията съобщи, че компанията ще плати сумата.Повече от година след приемането на решението от страна на ЕК Ирландия все още не е събрала парите, отбеляза еврокомисарят по конкуренцията Маргрете Вестагер.Тя добави, че ЕС разбира, че събирането на данъците може да бъде комплексно при някои случаи и поясни, че ЕК \"винаги е готова да помогне\". Но тя подчерта, че \"страните членки трябва да постигнат устойчив напредък за възстановяването на конкуренцията\".Ирландското правителство от своя страна обяви, че решението е \"изключително разочароващо\", информира АФП.През август 2016 г. ЕС е поискал от американската компания да плати 13 милиарда евро данъци на Ирландия, след като комисията отсъди, че Apple е получил съществено данъчно облекчение в сравнение с други компании в периода 2003 и 2014 г.", "date": "2017.10.04", "title": "ЕК даде Ирландия на съд заради несъбрани €13 млрд. от Apple"}
{"url": "https://news.bg/politics/434-hil-lv-dava-pravitelstvoto-na-universitetite-za-studentski-sport.html", "text": "Правителството одобри допълнителни разходи по бюджета на Министерството на образованието и науката в размер на 434 484 лв. Средствата са предвидени в централния бюджет за 2017 г. за спортно-състезателни дейности на студентите.Към държавните висши училища, финансирани от МОН, ще бъдат трансферирани 396 141 лв., а към частните - 38 343 лева. Съответните суми са определени на база разработени от висшите училища проекти за подпомагане физическото възпитание и спорт на студентите в редовна форма на обучение и съобразно броя на студентите.Правителството прие решение, с което определя за университетска МБАЛ \"Света Марина\" в Плевен.Съгласно Закона за лечебните заведения, университетски болници са многопрофилни или специализирани болници, в които, след акредитация, се осъществяват дейности по клинично обучение на студенти и докторанти по медицина, дентална медицина, фармация и здравни грижи, както и следдипломно обучение. ", "date": "2017.10.04", "title": "434 хил. лв. дава правителството на университетите за студентски спорт"}
{"url": "https://news.bg/world/balgariya-i-rumaniya-s-chastichen-dostap-do-vizovata-baza-danni-na-shengen.html", "text": "България и Румъния с частичен достъп до визовата база данни на Шенгенската информационна система.Европейският парламент подкрепи предложение на Съвета на ЕС двете държави да получат достъп, съобщи кореспондент на БТА.След гласуване и в Съвета решението ще позволи на двете страни да проверяват информация във визовата система, но без да могат да въвеждат, изменят или трият данни.Решението на парламента е формално и се налага заради въвеждането на постоянните проверки по външните граници на ЕС на всички преминаващи, независимо от техния произход. Решението не е пряко свързано с приемането на България и Румъния в Шенген.През 2011 г. Съветът на ЕС прие заключението, че България и Румъния са изпълнили всички условия, за да станат част от Шенгенското пространство. За да се присъединят двете страни към Шенген, е необходимо единодушно гласуване в Съвета, припомня БТА.", "date": "2017.10.04", "title": "България и Румъния с частичен достъп до визовата база данни на Шенген"}
{"url": "https://news.bg/int-politics/iskat-ostavkata-na-boris-dzhonsan-zashtoto-vizhda-libiya-kato-dubay-sled-razchistvaneto-na-martvite-tela.html", "text": "Депутатът от Консервативната партия Хайди Алън призова британския външен министър Борис Джонсън да бъде уволнен след негови коментари за Либия, съобщават световните информационни агенции.Джонсън е направил коментарите си по време на конференцията на Консервативната партия в Манчестър.Алън написа в \"Туитър\", че \"той трябва да бъде уволнен за това\", а други депутати, включително Сара Уоластън и Деймиън Грийн се присъединиха към призива ѝ, като изразиха мнението си срещу коментарите на Джонсън. Уоластън призова \"Борис Джонсън да размисли относно позицията си след коментара си за \"мъртвите тела\" в Либия\".Джонсън направи коментар относно възстановяването на Либия, като бъде превърната в нов туристически курорт. По думите на Джонсън, Либия можела да бъде \"следващият Дубай... Единственото, което те трябва да направят, е да разчистят мъртвите тела.\"В неделя британският външен министър беше подложен на остри критики за рецитирането на стихотворението на Ридиард Киплинг \"Пътят към Мандалай\" в будистки храм. Стихотворението описва опита на пенсиониран британски войник, който в продължение на години е служил в британските колонии.Бъбривият 53-годишен Борис Джонсън си спечели репутация на правещ гафове политик, както и за \"тефлоновата\" му способност да оцелява след тях, по време на дългата си политическа кариера.", "date": "2017.10.04", "title": "Искат оставката на Борис Джонсън, защото вижда Либия като Дубай след \"разчистването на мъртвите тела\""}
{"url": "https://news.bg/crime/iskat-otstranyavane-na-prokuror-ot-srp-zaradi-svodnichestvo-i-krazhba-na-tok.html", "text": "Главният прокурор Сотир Цацаров внесе в прокурорската колегия на Висшия съдебен съвет (ВСС) искане за отстраняването на Константин Сулев - прокурор в Софийската районна прокуратура.Като мотиви за отстраняването на прокурор Константин Сулев са посочени извършени от него престъпления.Първото обвинение срещу прокурора е за това, че през 2016 година, при условията на продължавано престъпление, е свождал млада жена към съвкупления с три лица.Прокурорът е обвинен от Специализирано звено \"Антикорупция\" и за това, че в периода от 14 октомври 2015 година до 31 декември 2015 година е осъществявал неправомерно въздействие върху уред за търговско измерване на електрическа енергия в София. Вследствие на това прокурорът е създал условия за непълно отчитане на потребената електрическа енергия от него и неговото домакинство.Назначената от СЗ \"Антикорупция\" техническа експертиза е установила разлика от 81% между реално консумираната електрическа енергия и отчетената от манипулирания измервателен уред такава.Главният прокурор настоява Константин Сулев да бъде отстранен от длъжност до приключване на воденото срещу него наказателно производство.", "date": "2017.10.04", "title": "Искат отстраняване на прокурор от СРП заради сводничество и кражба на ток"}
{"url": "https://news.bg/politics/v-evksinograd-ministrite-odobriha-antikoruptsionniya-zakon.html", "text": "Одобрен е проектът на Закон за противодействие на корупцията и за отнемане на незаконно придобитото имущество. Това стана по време на изнесеното заседание на кабинета \"Борисов-3\" в резиденция Евксиноград.Целта на законопроекта е да се защитят интересите на обществото чрез ефективно противодействие на корупцията, пише в мотивите на нормативния акт. Това може да стане чрез предотвратяване на възможностите за незаконно придобиване на имущество и разпореждането с него. Със закона искат да гарантират, че лицата, заемащи висши публични длъжности, изпълняват правомощията си при спазване на Конституцията и законите на страната.Законопроектът урежда мерките за противодействие на корупцията, условията и реда за отнемане в полза на държавата на незаконно придобито имущество, статута и функциите на Комисията за противодействие на корупцията и за отнемане на незаконно придобитото имущество, както и взаимодействието й с други държавни органи.Според проекта, има корупция, когато в резултат на заеманата висша публична длъжност лицето злоупотребява с власт, нарушава или не изпълнява служебни задължения с цел пряко или косвено извличане на неполагаща се материална или нематериална облага за себе си или за други лица.Комисията е единен независим антикорупционен орган, който се състои от петима членове - председател, заместник-председател и трима членове, с мандат от шест години, без право на повторно избиране. Те се избират от Народното събрание, като предложението за председател се прави от депутатите, а за заместник-председател и членове - от избрания председател на Комисията.Антикорупционната комисия се изгражда на основата на Комисията за отнемане на незаконно придобито имущество. Предложението е в нея да се влеят Комисията за предотвратяване и установяване на конфликт на интереси, Центърът за превенция и противодействие на корупцията и организираната престъпност към МС, звеното от Сметната палата, свързано с дейността по отменения Закон за публичност на имуществото на лица, заемащи висши държавни и други длъжности. В нея трябва да се включи и съответната специализирана дирекция на ДАНС за противодействие на корупцията сред лицата, заемащи висши държавни длъжности.Комисията ще приема и проверява декларациите за имущество и интереси и за несъвместимост на лицата, заемащи висши публични длъжности. Очаква се тя да инспектира имущественото състояние, да образува производства за установяване на конфликт на интереси и за отнемане на противозаконно имущество.При установено несъответствие в размер над 5000 лв. Комисията ще изпраща материалите на НАП, а при несъответствие над 20 000 лв. ще образува проверка на цялото имуществено състояние на лицето.Ако в резултат на проверката се установи несъответствие от над 150 000 лв. между имуществото и нетния доход на проверявания, ще се предяви иск пред съда за отнемане на незаконно придобитото имущество. При постановена конфискация 30% от стойността на отнетото имущество ще се предоставя за социални цели.По отношение на магистратите се запазва редът за подаване и проверка на декларациите им от Инспектората към ВСС. Ако има несъответствие между декларирани и установени факти в размер на не по-малко от 20 000 лв., от Инспектората ще уведомяват Комисията, която ще извършва цялостна проверка.Със законопроекта се разширява кръгът на лицата, задължени да подават декларации. Към досегашните категории се добавят общинските съветници, главните архитекти на общините, управителите и изпълнителните директори на лечебни заведения за болнична помощ, които се финансират от бюджета на НЗОК.В списъка с проверявани лица попадат и определените да администрират и управляват средства от ЕС, членовете на управителните съвети на държавните предприятия по Закона за горите, ръководителите на областните дирекции по безопасност на храните, ДНСК, ДФ \"Земеделие\" и др.Освен деклариране на имуществото и доходите на съпрузи и ненавършили пълнолетие деца, се въвежда и задължение за деклариране на имуществото и доходите и на лицето, с което задълженият е във фактическо съжителство на съпружески начала.Предвижда се подаването на една декларация за имущество и интереси вместо досегашните две, но се разширява кръгът на подлежащите на деклариране обстоятелства - чуждо недвижимо имущество и чужди превозни средства на стойност над 10 000 лв., които лицето ползва повече от 3 месеца в рамките на една година.На проверка за корупция попадат и обучения, платени със средства на задълженото по закон лице, ако еднократната им стойност надхвърля 1000 лв. На деклариране подлежат имуществото и интересите както в страната, така и в чужбина.Проверката на имущественото състояние ще се извършва по единни правила, но ще започва на различни основания в зависимост от това дали става дума за лица, заемащи висши публични длъжности, или за привлечени като обвиняеми за определени престъпления.По отношение на привлечените като обвиняеми се запазват досегашните основания, както и кръгът от престъпления, за които са привлечени.Новите текстове предвиждат инспекторите на комисията да проверяват достоверността на фактите във всяка имуществена декларация и да образуват проверка на имущественото състояние при установено несъответствие в размер на не по-малко от 20 000 лв. между декларираните факти и получената информация, когато след предоставената възможност за отстраняване на непълноти и грешки продължава да е налице несъответствие. Проверка ще се извършва и при установен с влязло в сила решение конфликт на интереси.Комисията по корупцията може да иска и използване на СРС за противодействие на корупцията чрез разкриване на прояви на лица, заемащи висши публични длъжности. Комисията няма да разполага с техника за прилагане на СРС - това ще се извършва от оторизираните органи.Комисията може да извършва проверки по сигнали на граждани и да се самосезира по публикации в медиите, когато те са достатъчно конкретни. Недопускането на анонимни сигнали, е гаранция срещу злоупотреби с предвидените в закона процедури, както и за защита на правата на лицата, срещу които те са насочени.Сигналите по отношение на представители на съдебната власт ще се изпращат за проверка на Инспектората на ВСС в рамките на правомощията му.Създадени са разпоредби, гарантиращи защита от неблагоприятни последици на подалия сигнала, като е въведено задължение за инспекторите в Комисията да не разкриват неговата самоличност, да не разгласяват станалите им известни факти и данни, да предлагат конкретни мерки за опазване на самоличността на подалия сигнала, включително предотвратяващи действия, чрез които му се оказва психически или физически натиск.", "date": "2017.10.04", "title": "В Евксиноград министрите одобриха антикорупционния закон"}
{"url": "https://news.bg/politics/promenyat-68-zakona-za-da-otpadne-svidetelstvo-za-sadimost.html", "text": "Правителството одобри проект на Закон за допълнение на Закона за ограничаване на административното регулиране и административния контрол върху стопанската дейност.С него се предлага изменение на 68 закона, в които се съдържа изискването за представяне на свидетелство за съдимост пред администрацията. Целта е да се установи принципът на служебно събиране на информация относно съдебния статус на физическите лица.Свидетелството за съдимост е един от най-често срещаните удостоверителни документи, които се изискват от гражданите в рамките на административни производства, въпреки че данните са налични в друга администрация.С предлаганите промени ще се постигне значително намаляване на административната тежест както от гледна точка на време, така и от гледна точка на разходи за гражданите във връзка с получаването на услугата.Предложението е в изпълнение на един от основните приоритети, изведен в Програмата за управление на правителството на Република България за периода 2017-2020 г. - намаляване на административната тежест за бизнеса и за гражданите.", "date": "2017.10.04", "title": "Променят 68 закона, за да отпадне свидетелство за съдимост"}
{"url": "https://news.bg/world/bryuksel-otkri-nova-protsedura-sreshtu-ungariya-zaradi-npo-tata.html", "text": "Европейската комисия откри втората фаза от процедура за нарушение срещу Унгария и конкретно срещу закона за неправителствените организации, съобщи Брюксел.През първата фаза ЕК изпрати официално уведомително писмо на 14 юли, с което призова Будапеща да предостави становището си по проблема в рамките на 2 месеца. Втората фаза включва мотивирано становище, ако няма отговор от страна на Унгария или е незадоволителен. Комисията посочва причините, поради които смята, че страната членка е нарушила правото на ЕС.Третата стъпка е сезиране на Съда на ЕС, което се случва рядко.Според комисията някои положения в закона за неправителствените организации са дискриминиращи и непропорционално ограничават дарения от чужбина за граждански организации. Освен това Брюксел отбелязва, че Унгария е нарушила правото на свободно сдружаване и правото на защита на личния живот и личните данни, които са заложени в Хартата на основните права на ЕС.Унгария отговори на писмото на ЕК на 14 август. Комисията заключи, че не е отговорено на сериозните притеснения относно нарушенията. Будапеща има един месец да отговори на мотивираното становище.На 13 юни Унгария прие закон за финансирането на неправителствените организации, който задължава определени категории организации, получаващи от чужбина годишно финансиране от около 24 000 евро, да се регистрират като \"организации, подкрепяни от чужбина\".", "date": "2017.10.04", "title": "Брюксел откри нова процедура срещу Унгария заради НПО-тата"}
{"url": "https://news.bg/int-politics/rusiya-predupredi-za-bedstviyata-koito-mogat-da-storyat-kiberteroristite.html", "text": "Международните терористични организации създават специализирани \"кибер подразделения\", чиято задача е да предизвикват техногенни и екологични бедствия чрез хакерски атаки. Това обяви началникът на руската Федерална служба за сигурност (ФСБ) Александър Бортников, цитиран от руските медии.Бортников, който е също така шеф на руския Национален комитет за борба с тероризма, добави, че терористите разширявали връзките си в хакерската общност, организирайки кибер подразделения с нарастващо ниво на техническа сложност.Бортников добави, че заплахата от кибертероризъм за света се увеличава и става все по-реална всеки ден.\"Ние смятаме, че е много вероятно международните терористични организации да пренасочат вектора на кибератаките си от държавните информационни ресурси към обектите на жизненоважна и критична инфраструктура, за да предизвикат техногенни и екологични бедствия\", предупреди Бортников.", "date": "2017.10.04", "title": "Русия предупреди за бедствията, които могат да сторят кибертерористите"}
{"url": "https://news.bg/world/es-obeshta-da-napravi-vsichko-po-silite-si-za-zapazvane-na-iranskata-yadrena-sdelka.html", "text": "Европейските страни ще направят всичко възможно за запазване споразумението за иранската ядрена програма въпреки позицията на американския лидер Доналд Тръмп. Това заяви високопоставен дипломат на ЕС, цитиран от Ройтерс.\"\", каза генералният секретар на дипломатическия корпус на ЕС на иранска конференция за инвестиции.Споразумението е сключено между Иран и САЩ, Франция, Германия, Великобритания, Русия и Китай.Тръмп ще реши до 15 октомври дали иранската сделка е в интерес на американската сигурност и дали Техеран я спазва.", "date": "2017.10.04", "title": "ЕС обеща да направи всичко по силите си за запазване на иранската ядрена сделка"}
{"url": "https://news.bg/politics/saprugata-na-nenkov-se-otteglya-ot-bulgartransgaz.html", "text": "Съпругата на Ненков се оттегля от \"Булгартрансгаз\". Решението народният представител от ГЕРБ Александър Ненков мотивира с думите: \"Понеже имам чест и достойнство, искам да обявя, че говорих със съпругата си и тя още днес ще напусне работата си в \"Булгартрансгаз\".Това каза пред журналисти в Народното събрание депутатът от ГЕРБ Ненков, който не скри съжалението си, че висококвалифициран специалист ще падне в боя, само защото е негова съпруга.\"Съпругата ми никога не се е влияла от позицията ми. Винаги се е издигала в йерархията и се е доказвала в живота си сама\", изтъкна депутатът.Герберът не скри, че с това се надява да спрат спекулациите. Той не скри любопитството си относно това къде работят всички роднини на БСП. \"Нека те постъпят по същия достоен начин. Днес много говореха за морал, но не можем да посочим нито един човек, от който са свалили доверието си. Има хора, които работят с обвинения, с доказателства за купуване на гласове. Те не говорят срещу тях\", отсече Ненков.\"Всички, които се изказваха като морални стожери, да видят къде работят роднините им. Нищо лично срещу тях, но щом така искат, нека така да бъде\", посочи Ненков. Той бе категоричен в обвинението си, че в БСП има няколко рода, които си предават властта от поколение на поколение.", "date": "2017.10.04", "title": "Съпругата на Ненков се оттегля от \"Булгартрансгаз\""}
{"url": "https://news.bg/politics/za-2-mesetsa-izdavat-razreshenie-za-postoyanno-i-za-dalgosrochno-prebivavane.html", "text": "Вече двумесечен е срокът за получаване на разрешение за постоянно и за дългосрочно пребиваване. Това гласят промените в Правилника за прилагане на Закона за чужденците в Република България, одобрени на днешното изнесено заседание на кабинета \"Борисов-3\".С промените се изпълнява решението на кабинета за намаляване на административната тежест за гражданите и бизнеса.Освен намаляването от три на два месеца на срока за получаване на разрешение за постоянно и за дългосрочно пребиваване. Отпадат седем изисквани от лицата удостоверения, декларации и копия от документи, които ще се събират вече по административен път.Отменя се и изискването за представяне на заверено копие от БУЛСТАТ и декларация за идентичност на имената, тъй като такава информация се съдържа в други документи, които чужденецът прилага.", "date": "2017.10.04", "title": "За 2 месеца издават разрешение за постоянно и за дългосрочно пребиваване"}
{"url": "https://news.bg/politics/dps-priema-ostavkata-na-delyan-dobrev.html", "text": "Йордан Цонев от ДПС подкрепи оставката на Делян Добрев. Партията приемала мотивите му.Подаването на оставка наистина е морален акт по думите му. Той оцени качествата на Делян Добрев. Избирателите обаче не харесвали в политиците шуробаджанащината.Според Цонев дебатът бил излишен и нанесъл пореден удар върху рейтинга на парламента. \"Това, което днес се случи, превърна парламента във водевил\", обяви Цонев и допълни, че парламентът не е кабаре.\"Воля\" не подкрепят оставката на Делян Добрев, стана ясно от думите на лидера Веселин Марешки. Не Делян Добрев е лицето на шуробаджанащината в България според него. \"Воля\" обаче щяла да поиска и подкрепи закон за осветляването на шуробаджанашките връзки на хората във властта.", "date": "2017.10.04", "title": "ДПС приема оставката на Делян Добрев"}
{"url": "https://news.bg/world/rusiya-obyavi-che-e-ranila-tezhko-glavatarya-na-front-al-nusra.html", "text": "Русия обяви, че е ранила главатаря на терористичната групировка \"Тахрир ал Шам\" и той се намира в критично състояние, съобщава \"Ройтерс\", като се уточнява, че това е станало при руски въздушен удар, при който са загинали и 12 полеви командири на групировката.\"Тахрир ал Шам\" е новото име на Фронт \"Ал Нусра\", които бяха подразделение на терористите от \"Ал Кайда\" в Сирия.Руското военно министерство уточни, че ударът е бил насочен срещу Абу Мохамед ал Голани в специална операция, ръководена от разузнавателните служби, докато се е срещал с полевите си командири.Голани и хората му са били бомбардирани от два руски самолета вчера, отбеляза говорителят на руското военно министерство ген. Игор Конашенков, като допълни, че главатарят на терористите, който беше лидер на Фронт \"Ал Нусра\" преди тя да се слее с други групировки, за да се сформира \"Тахрир ал Шам\", е бил тежко ранен.\"В резултат на удара, главатарят на Фронт \"Ал Нусра\" Абу Мохамед ал Голани получи множество рани от шрапнели и, губейки ръката си, е в критично състояние, според информация от няколко независими източници\", посочи Конашенков.По думите му, при същия въздушен удар са били убити и 50 бодигардове на Голани, както и 12 полеви командири на Фронт \"Ал Нусра\", включително близък помощник на Голани и началникът на службата за сигурност на терористичната групировка.От руското военно министерство допълниха, че въздушният удар е бил част от продължаваща операция за ликвидирането на терористи, които са започнали офанзива на 18 септември, при която бяха обкръжени 29 руски военни полицаи.", "date": "2017.10.04", "title": "Русия обяви, че е ранила тежко главатаря на Фронт \"Ал Нусра\""}
{"url": "https://news.bg/energy/riosv-pazardzhik-othvarli-proekta-za-dobiv-na-volfram-vav-velingrad.html", "text": "Екоинспекцията в Пазарджик отхвърли реализирането на инвестиционното предложение за \"Добив и преработка на волфрамсъдържащи руди от находище \"Грънчарица Център\", съобщиха от Регионалната инспекция по околната среда и водите (РИОСВ) в Пазарджик, цитирани от БТА. Мотивите им са, че не са отчетени потенциалните замърсявания.Директорът на екоинспекцията е подписал решение по Оценката за въздействие върху околната среда/ОВОС/, с което не одобрява осъществяването на инвестиционното предложение на \"РЕСУРС-1\"АД на територията на община Велинград.От инспекцията посочват, че до решението се е стигнало след резглеждане на Експертен екологичен съвет на 27 септември 2017 г. На заседанието 19-членният съвет при РИОСВ-Пазарджик не е одобрил доклада за ОВОС, внесен от инвеститора, с 18 гласа \"против\" срещу 1 \"за\".Мотивите на експертите са, че в доклада не са отразени съществуващите водохващания за питейно-битови нужди, които попадат в рамките на заявената площадка. Не са отчетени потенциалните въздействия върху повърхностните води и е напълно реалистично питейните води да бъдат замърсени от рудодобива. Същото се отнася и за атмосферния въздух в района на евентуална бъдеща мина.Друг мотив за решението на експертите е, че липсват мерки за недопускане замърсяването на водоизточниците. Взето е предвид и становището на РЗИ - Пазарджик, според което дейността на мината ще доведе до сериозно отрицателно въздействие върху околната среда в района и до рискове за здравето на хората в близост до находището.Екоинспекторите са взели предвид и внесените над 6000 писмени становища от граждани, обществени организации и юридически лица, които декларират принципно несъгласие. Хората са против реализацията на това инвестиционно предложение.", "date": "2017.10.04", "title": "РИОСВ-Пазарджик отхвърли проекта за добив на волфрам във Велинград"}
{"url": "https://news.bg/politics/tsvetanov-nyama-da-dopusne-drug-da-mine-po-negoviya-pat.html", "text": "България се нуждае от такива депутати. Така председателят на парламентарната група на ГЕРБ Цветан Цветанов се обърна към народните представители в опит да защити колегата си Делян Добрев.\"Пожелавам на всеки политик да получи такава обществена и \", пресече нападките Цветанов и призова депутатите да имат историческа памет.\"Когато се учреди ГЕРБ - започна от нищото\", припомни той. \"Аз ще защитя Делян Добрев, защото минах по този път\", посочи още той.Цветанов визира периода на 2013 г., когато в предизборния период тогавашният лидер на БСП е внесъл сигнал срещу него за подслушването. Цветанов заяви, че няма да допусне Делян Добрев да премине през същото нещо.Председателят на ПГ на ГЕРБ припомни, че от левицата са влезли в тази компроматна война и припомни, че още преди седмица се обърнал към всички парламентарни групи  и да спорят за тях.\"Не прави чест на един журналист да влиза в тази компроматна война\", обърна се Цветанов към депутата Елена Йончева.Цветанов каза по адрес на Добрев: \"Няма да позволим да напусне парламента\". Той настоя, че именно депутати като Делян Добрев са необходими, за да защитават , съставен с подкрепата на Обединени патриоти.Цветанов заяви още, че той е успешният кабинет, който ще изведе страната напред и призова колегите си да гласуват по съвест, включително от БСП.", "date": "2017.10.04", "title": "Цветанов няма да допусне друг да мине по неговия път"}
{"url": "https://news.bg/world/moskva-obvini-koalitsiyata-na-sasht-v-kravoprolitni-provokatsii.html", "text": "Външният министър на Русия Сергей Лавров обвини водените от САЩ американски сили, че извършват \"кръвопролитни провокации\" спрямо руските войници в Сирия, информира АФП.В интервю за саудитския вестник Asharq al-Awsat Лавров подчерта: \"\".Руският дипломат изглежда, че има предвид Сирийските демократични сили, които са подкрепяни от САЩ в борбата срещу ДАЕШ (\"Ислямска държава\") в Източна Сирия, предимно в град Ракка.През миналия месец Москва обвини опозицията, че се опитва да саботира отделна офанзива на сирийската армия срещу джихадистите около град Дейр ез Зор, където Русия в края на септември изгуби един от генералите си.За да предотврати сблъсък между двете групи от сили, коалицията, Сирийските демократични сили, Дамаск и Москва постигнаха съгласие за зони за деескалация в Североизточна Сирия, макар че САЩ оттогава обвиняват руската авиация, че бомбардира опозицията.\"\", призова Лавров и поиска да се отменят санкциите срещу сирийското правителство, за да се помогне за възстановяването на арабската страна.", "date": "2017.10.04", "title": "Москва обвини коалицията на САЩ в „кръвопролитни провокации”"}
{"url": "https://news.bg/politics/delyan-dobrev-prodalzhava-da-bade-deputat.html", "text": "Народното събрание не прие оставката на депутата Делян Добрев. Депутатите гласуваха два пъти, но гласовете \"за\" оставката му не достигнаха. Колегите ме поставиха в много тежка ситуация, коментира пред медиите в НС Делян Добрев след отхвърлената му оставка. Сега той ще говори отново с ПГ на ГЕРБ, за да е сигурен, че ако подаде отново оставка, този път ще я гласуват.Според него лидерът на ГЕРБ Бойко Борисов не бил бламиран.Иначе Добрев не се е отказал по най-бързия начин да съди Елена Йончева и всички, които са го наклеветили.А за ситуацията в Хасково, общинарите на ГЕРБ щели да гласуват в полза на града. Ние сме отбор, с този мотив герберите в НС отказали да го освободят от депутатското кресло, коментира Делян Добрев.Два пъти Народното събрание гласува оставката на депутата. Самият Делян Добрев излезе след първото гласуване, поиска процедура по прегласуване и помоли колегите от БСП да бъдат по-активни и да гласуват, въпреки че самият бил наясно, че  няма да приемат оставката му. Делян Добрев посочи отново, че той действително иска да подаде оставка.От 215 гласували - \"за\" оставката гласуваха 97 депутати, \"против\" бяха 99, а 19 гласуваха \"въздържал се\". Така с резултатите от прегласуването на оставката Делян Добрев остава в парламента.При първото гласуване по партии от ГЕРБ гласуваха 90 - един \"за\" , 88 - \"против\", 1 - \"въздържал се\".От \"БСП за България\" - 77 гласа бяха \"за\", а Обединените патриоти - от 20 гласували, петима - бяха \"против\", а 15 се въздържаха, ДПС - 20 гласа \"за\", \"Воля\" - осем гласували - един \"против\" и седем \"въздържал се\". От независимите депутите един гласува против.Припомняме, по-рано днес, по време на извънредна пресконференцеия в Евксиноград, приемиерът. По време на разговора между двамата депутатът казал на премиера, че ако парламентът не приеме оставката му, той ще я входира отново.Оставката на Добрев стана повод за ожесточен дебат в пленарната зала. В защита на гербера пръв излезе Спас Гърневски, който призова Добрев да не се хваща на \"ниски комунистически уловки\". \"Ти си нужен на този парламент, ти си нужен на България, не скачай от борда на този кораб, защото ако скочиш, червените акули ще те изядат във въздуха\", допълни Гърневски.Самият Добрев обясни, че срещу никого не е казал лоша дума, защото искал да прави политика. А замерването с компромати в парламента нямало да му липсва.Председателят на парламентарната група на ГЕРБ  и припомни 2013 г., когато в предизборния период тогавашният лидер на БСП е внесъл сигнал срещу него за подслушването. Цветанов заяви, че няма да допусне Делян Добрев да премине през същото нещо.ДПС прие оставката на Делян Добрев., че подаването на оставка е наистина един морален акт. Той оцени качествата на Делян Добрев. Избирателите обаче не харесвали в политиците шуробаджанащината.\"Воля\" не подкрепят оставката на Делян Добрев, стана ясно от думите на лидера Веселин Марешки. Не Делян Добрев е лицето на шуробаджанащината в България според него. \"Воля\" обаче щяла да поиска и подкрепи закон за осветляването на шуробаджанашките връзки на хората във властта.", "date": "2017.10.04", "title": "Делян Добрев продължава да бъде депутат"}
{"url": "https://news.bg/world/vzriv-pred-sgradata-s-voennoto-atashe-na-jordaniya-v-parizh.html", "text": "Мотор експлодира пред сграда в Париж, в която се помещава военното аташе на Йордания.Това съобщи говорител на външното министерство на Йордания пред държавната медия \"Петра\", цитирана от Ройтерс.Взривът тази сутрин е причинил малки щети по автомобили, паркирани пред сградата, допълва \"Петра\", позовавайки се на говорителя.Няма пострадали хора.Представителят добавил, че йорданският посланик в Париж е уверен, че служителите в мисията са в безопасност.Вътрешното министерство на Франция потвърди инцидента, допълвайки, че причината за експлозията все още не е ясна.", "date": "2017.10.04", "title": "Взрив пред сградата с военното аташе на Йордания в Париж"}
{"url": "https://news.bg/int-politics/ispaniya-pogva-visshi-ofitsialni-litsa-v-kataluniya-za-protivodarzhavna-deynost.html", "text": "Върховният съд на Испания се готви да разследва началника на полицията в Каталуния Хосеп Луис Траперо за противодържавна дейност, съобщават испански медии.Траперо ще се яви в съда в петък, заедно с двама други висши каталунски държавни служители - председателя на каталунския парламент Хорди Санчес и председателя на Omnium Cultural (културна и политическа организация, която насърчава използването на каталунски език, разпространява културата и популяризира независимостта на Каталуния), които също са разследвани за подбуждане към бунт.Уточнява се, че тримата не са били призовани в съда заради референдума в Каталуния, а заради инцидент през септември, в който местната полиция е възпрепятствала съдебен обиск на регионалното министерство на икономиката, като използвала 40 хил. души, за да не позволи на съдебните служители и съдебната полиция да излязат от сградата.В неделя Каталуния организира референдум за независимост, въпреки че испанското правителство настоява, че той е бил противоконституционен и незаконен. Около 900 души бяха ранени при сблъсъците с испанската полиция, която се опита да попречи на протичането на гласуването.След референдума ръководителят на каталунското правителство Карлес Пучдемон обяви, че автономният испански регион ще обяви независимост от Испания след няколко дни, след като 90 процента от гласувалите каталунци подкрепиха независимостта.", "date": "2017.10.04", "title": "Испания погва висши официални лица в Каталуния за противодържавна дейност"}
{"url": "https://news.bg/world/uiskonsin-i-michigan-osnovni-misheni-na-ruskite-politicheski-reklami-vav-feysbuk.html", "text": "Редица свързани с Русия политически реклами във \"Фейсбук\" конкретно са били насочени към американските щати Уисконсин и Мичиган. Това разкриха четирима източници пред СиЕнЕн.Двата щата се оказват и решаващи за победата на Доналд Тръмп на президентските избори през ноември, отбелязва американската телевизия.Някои от руските реклами са били насочени към ключови демографски групи в райони на двата щата, които са се превърнали и в ключови, отбелязаха двама от източниците. Според източниците политическите реклами са били с разединяващи послания, включително и насърчаване на антиислямски настроения.Докато някои реклами са се появили в райони на страната, където изборите не са били толкова оспорвани, то други са били с цел промяна на общественото мнение в спорни райони.Мичиган беше най-оспорваният щат на изборите през ноември 2016 г. Тръмп победи кандидата на демократите Хилари Клинтън с около 10 700 гласа от близо 4,8 милиона бюлетини. Уисконсин също беше един от тези спорни щати. Тръмп спечели с около 22 700 гласа преднина. Двата щата, които Тръмп взе с под 1% разлика, бяха ключови за победата му в Избирателната колегия.Източниците не конкретизират кога точно през 2016 г. са пускани рекламите в двата щата.По-рано \"Фейсбук\" призна, че около ¼ от 3000 реклами на Русия са били насочени към конкретни географски местоположения. Социалната мрежа поясни, че рекламите са били разпространявани предимно през 2015 г. Според \"Фейсбук\" около 10 милиона души са видели руските политически реклами.", "date": "2017.10.04", "title": "Уисконсин и Мичиган - основни мишени на руските политически реклами във „Фейсбук”"}
{"url": "https://news.bg/disasters/iztrebiteli-ot-kralskite-vvs-eskortirat-samolet-na-ryanair.html", "text": "Изтребители от британските военновъздушни сили са ескортирали самолет на нискотарифната авиокомпания Ryanair до летище \"Станстед\", съобщават британските медии.От авиокомпанията уточниха, че полет от литовския град Каунас до лондонското летище \"Лутън\" е бил отклонен за друго лондонско летище - \"Станстед\", след като \"литовските власти получиха подозрителен фалшив сигнал за заплаха във връзка със сигурността\".Самолетът се е приземил безопасно около 9 часа местно време (11 часа българско), като пътниците ще бъдат откарани с автобуси до \"Лутън\", когато авиокомпанията получи разрешение за това.Полетите са били временно отменени, а пистата е била затворена за кратко, но след това е била отново отворена.Уточнява се, че два изтребителя \"Тайфун\" от кралските ВВС са били вдигнати от базата им в Линкълншър.Летище \"Станстед\" е едно от летищата, определени за кацане при проблеми на борда.", "date": "2017.10.04", "title": "Изтребители от кралските ВВС ескортират самолет на Ryanair "}
{"url": "https://news.bg/world/balgariya-sred-nyakolko-darzhavi-posrednichili-v-krizata-s-kndr.html", "text": "Докато европейските сили Франция и Великобритания са лобирали пред Вашингтон да намали напрежението със Северна Корея от последния ядрен тест преди месец, държави от ЕС с посолства в Пхенян директно притискат севернокорейците, информира Ройтерс.Седем страни членки на ЕС - Чехия, Швеция, Полша, Румъния, България, Великобритания и Германия, са провели най-малко две официални срещи с представители на КНДР в Пхенян през септември, разкриха трима дипломати от ЕС.Но те са останали разочаровани, тъй като са изгубили достъпа до висши представители на Северна Корея, получен през миналата година. На последните срещи са присъствали дипломати от външното ведомство с младши и среден ранг.Базиран в Брюксел дипломат, който е бил запознат със срещите, поясни, че сред страните членки има усещането, че доникъде няма да се стигне със срещи на подобно ниво.\"Те (севернокорейците - б.р.) искат да разговарят със САЩ\", добави представителят.Но Белият дом изключи преговори с КНДР, след като президентът на САЩ Доналд Тръмп написа в \"Туитър\", че държавният секретар Рекс Тилърсън си губи времето да преговаря с КНДР.САЩ нямат посолство в Пхенян и разчитат на Швеция, която защитава правата и интересите на американците в Северна Корея с консулската си работа, особено когато западняци изпаднат в проблеми.Друг дипломат от ЕС съобщи, че за разлика от последните срещи представители на КНДР, включително заместник-министър на външните работи, са се срещнали с посланици на страни членки от ЕС в мисията на Чехия през 2016 г., за обсъждат различни теми, включително културни обмени и регионалната сигурност.Световната агенция отбелязва, че Пхенян е бесен от постепенно увеличените санкции на ЕС срещу КНДР, които не са свързани с резолюциите на Съвета за сигурност на ООН.Това може да попречи на усилията на ЕС да посредничи за разрешаването на ядрената криза, според дипломати.Шефът за външната политика на ЕС Федерика Могерини заяви, че съюзът е готов да посредничи на преговори с КНДР за ракетната и ядрена програма. Но в същото време Брюксел иска да се наложи петролно ембарго на Пхенян.Някои правителства в ЕС настояват Полша и други държави от Източна Европа да отменят работни разрешителни за севернокорейци, тъй като заплатите са превеждани на режима в Пхенян.\"\", поясни дипломат от ЕС.Седемте европейски мисии в Пхенян са сред само 24 чуждестранни дипломатически представителства в Северна Корея, включително на Русия, Китай и Куба.", "date": "2017.10.04", "title": "България сред няколко държави, посредничили в кризата с КНДР?"}
{"url": "https://news.bg/regions/zashtitnitsite-na-bedechka-spasiha-okolo-300-dka-park.html", "text": "Спасена е около 300 декара паркова площ с всички ключови алеи и с хиляди картотекирани дървета. Те бяха отредени за квартал, сега отново са парк - официално. Това отчитат от неправителствената организация \"Запазете Бедечка\" в декларация на старозагорската група до медиите.Равносметката за парк \"Бедечка\" е след последната сесия на Общинския съвет, но предстои и приемане на подробен устройствен план, а вероятно и процедурни трикове и съдебни хватки, очакват природозащитниците.За пълна ревизия на вече построените сгради в залесената част на парка настояват от \"Запазете Бедечка\". Колкото до определените за застрояване, най-южни, незалесени територии, \"Запазете Бедечка\" ще работи да се запазят вече отредените в тях парцели за спортни игрища и да се постигне по-висок коефициент на застрояване.Това е безпрецедентно голяма зелена площ и е едно от най-хубавите неща, които са се случвали не само на Стара Загора, но и на България, се подчертава в декларацията. Сега предстоят съдебни дела, процедурни трикове и спорове, затова и \"Запазете Бедечка\" постепенно ще се преобразува в група за граждански контрол, която да следи изпълнението на процеса.Победата е знакова за цялата страна и дава чудесен пример за казуси като този с Морската градина във Варна, презастрояването на междублокови пространства в София и какво ли още не, пишат от старозагорската организация. \"Запазете Бедечка\", както винаги, подава ръка за обединение на всички подобни каузи в България, пише в декларацията на старозагорци.\"Запазете Бедечка\" благодари на старозагорци за подкрепата, на кмета Живко Тодоров и на всички, помогнали за процеса. Групата благодари дори на голяма верига хипермаркети, която очевидно не настоя да строи в парка.През 2011 г. реално съществуващият парк беше отреден за цялостно застрояване - след спорно възстоновяване на земеделски имоти в парка и последвали десетилетия на решения в полза на застрояване. Голяма част от тези решения бяха адресирани като порочни и нищожни. Сега зелената територия отново се отрежда за парк.Благодарение на усилията на \"Запазете Бедечка\" и протестите на старозагорци в последния момент бяха осуетени някои стъпки: поява на осем нови сгради към няколкото вече изградени в сърцевината на парка; прекъсване на последната връзка с парк \"Зеления клин\" заради строеж на хипермаркет; залагане на огромен, четирилентов булевард, който да заличи две от най-натоварените и важни алеи в парка и да навлезе в залесената територия.На файла се вижда какво е било предвидено за застрояване и какво сега е официално определено за парк. http://starazagora.bg/images/stories/municipal_council/sessions_2015-2019/25/IOUP_legenda.jpg", "date": "2017.10.04", "title": "Защитниците на Бедечка спасиха около 300 дка парк"}
{"url": "https://news.bg/crime/direktorat-na-uchilishte-v-primorsko-bludstval-i-s-drugi-uchenichki.html", "text": "Директорът на ОУ \"Христо Ботев\" в село Ново Паничарево, община Приморско, опипвал и други ученички. Това е заявил пред Нова телевизия наблюдаващият прокурор по делото.Според разкази на свидетели директорът Христо Радев опипвал и други момичета. Свидетелите разказали това по време на полицейски разпит на разследващите случая полицаи.По думите на прокурора става въпрос за разпити на едно дете и двама учители от заведението. Към момента единият учител вече не работи в училището. По време на разпита момичето е обяснило, че в по-ранен период директорът опитвал и нея. Учителите пък обяснили, че в училището имало слухове за подобни случаи и те знаели за случващото се.Според прокурора учителите не съобщили за деянията на директора, защото работата им зависела от него. Децата пък не проговаряли, защото действията на директора били неприятни и не искали да ги коментират.\"Имаме данни за случай от последната година, както и за случай от преди 5 години. Не сме приключили със събирането на доказателства. Продължаваме с разпитите на деца \", заяви прокурорът.Пред Нова телевизия обаче директорът Христо Радев отрече обвиненията срещу него за блудство с ученички.Новите сигнали били от три ученички и пенсионирана учителка, които убеждавали обществото и опетнявали името му с лъжи. Две от ученичките въобще не били влизали в директорския кабинет, а едната дори не посещавала учебното заведение. Според директора случаите били от преди 5 години. Ако били истина, щяло да се разчуе още тогава, категоричен е директорът.Мъжът е категоричен, че обвиненията срещу него са умишлени набези от хора, за чийто деца той е подавал сигнали към социално подпомагане, че не посещават училище.", "date": "2017.10.04", "title": "Директорът на училище в Приморско блудствал и с други ученички"}
{"url": "https://news.bg/int-politics/germantsite-iskat-tristranna-koalitsiya-na-merkel-fdp-i-zelenite.html", "text": "Повече от половината германци, 57 на сто, искат тристранна коалиция между консерваторите на канцлера Ангела Меркел, FDP и Зелените, които да управляват заедно страната, сочи проучване на Forsa за списание \"Стърн\".Консерваторите на Меркел излязоха от националните избори на 24 септември като най-голямата партия, но се нуждаят от партньор или партньори, за да формират правителство.\"Ямайка\", така наричат коалиция на консерваторите, FDP и Зелените, заради техните черни, жълти и зелени цветове, които съвпадат с тези на ямайското знаме. Коалицията не е тествана на национално равнище, но се очертава като най-вероятната възможност.Социалдемократите, партньори в управляващата коалиция на Меркел през последните четири години, искат да излязат в опозиция, след като получиха най-лошия си резултат от 1933 г. насам.Само 26% от германците искат продължаване на \"голямата коалиция\" между консерваторите и социалдемократите от SPD, сочи проучване проведено между 28 и 29 септември.", "date": "2017.10.04", "title": "Германците искат тристранна коалиция на Меркел, FDP и зелените"}
{"url": "https://news.bg/society/balgarski-i-brazilski-universiteti-si-satrudnichat-s-tehnologii-i-izsledvaniya.html", "text": "Български и бразилски университети ще си сътрудничат в областта на научните изследвания и технологиите.Възможностите за обмяна на опит, както и за провеждането на съвместни проекти и обучителни програми, бяха обсъдени на среща на заместник-министъра на образованието и науката проф. Иван Димов с директора на Центъра за технологично развитие към Университета в Бразилия проф. Сандерсон Маседо Барбальо и временно управляващия посолството на страната в България г-н Рикардо Герра.\"Със сътрудничеството ще целим да се засилят научните изследвания в България и да ги обвържем с патенти и стартиращи компании. Във висшите ни училища и БАН има силни колективи от световно разпознаваеми учени с много добри показатели в световните научни бази данни\", обясни заместник-министър Димов.Той допълни, че България вече участва успешно в съвместни изследвания с Бразилия, САЩ, Китай, Южна Африка и други страни. Проектите по програмата AIR Center са свързани с Антарктида, океанските течения, климата и високопроизводителните изчисления на суперкомпютри.Проф. Барбальо посочи, че задълбочаването на двустранните връзки между Бразилия и България ще подпомогне за развиването на патентното право и ще предложи нови възможности на учените за учредяването на стартъп компании с възможности за бизнес.", "date": "2017.10.04", "title": "Български и бразилски университети си сътрудничат с технологии и изследвания"}
{"url": "https://news.bg/politics/elena-joncheva-ne-se-chuvstva-palach-pri-vazhoda-na-dobrev.html", "text": "Оставката на Делян Добрев е поискана от премиера Бойко Борисов, коментира Елена Йончева в кулоарите на парламента.Тя отрече да се чувства като палач на гербера, защото, както се виждало, възходът му продължавал.Социалистката остава на мнението си, че той е обсебил община Хасково. Добрев изградил феодален модел на управление там. \"Това не е далавера, това действително е превръщането на общината по модел на ГЕРБ, в една феодална структура\", категорична е червената депутатка.По думите й нямало чувство за справедливост, за добро и зло. Йончева не се притеснявала и от заканите на Делян Добрев да я съди. Герберите по принцип заплашвали със съд, щом някой бръкнел в тази омерта и в тези срамни далавери, по думите ѝ.В яростната защита на Добрев Йончева вижда страха, че ако един от тях падне и други можело да бъдат съборени.", "date": "2017.10.04", "title": "Елена Йончева не се чувства палач при възхода на Добрев"}
{"url": "https://news.bg/world/sardechen-pristap-i-infektsii-sred-prichinite-za-smartta-na-hefnar.html", "text": "Сърдечен пристъп и инфекции са сред причините за смъртта на Хю Хефнър. Това става ясно от смъртния му акт. Седмица преди смъртта си, той е страдал от Ешерикия коли. Припомняме, че създателят на \"Плейбой\" си отиде на 91-годишна възраст в края на септември. Той е бил погребан на частна церемония в събота, в присъствието на вдовицата си Кристъл и четирите си деца. Хефнър започва да публикува Playboy от кухненската си масичка през 1953 година. Изданието става най-продаваното мъжко списание в света, издавайки седем милиона копия на месец в своя връх.Междувременно стана ясно, че актьорът Джаред Лето ще играе ролята на Хеф в предстоящ биографичен филм. ", "date": "2017.10.04", "title": "Сърдечен пристъп и инфекции - сред причините за смъртта на Хефнър "}
{"url": "https://news.bg/world/kuba-osadi-bezrazsadnoto-i-pribarzano-izgonvane-na-diplomatite-ot-sasht.html", "text": "Очаквано, Куба реагира гневно на новината, че САЩ гонят 15 нейни дипломати от страната. Според Хавана, решението е било взето прибързано и е безразсъдно. В изявление на външното министерство се казва, че твърдението за атаките трябва да бъде подкрепено с доказателства след проведено разследване. Кубинските власти изразяват готовност да сътрудничат на американските си колеги в това. Припомняме, че това стана ясно вчера. Като причина се цитират отново мистериозните \"звукови атаки\", при които пострадаха най-малко 21 американци в Хавана.Според съобщението, Също вчера стана ясно, че администрацията на президента на САЩ Доналд Тръмп ще поиска от Куба да намали с 60% дипломатическия си персонал във Вашингтон.", "date": "2017.10.04", "title": "Куба осъди \"безразсъдното и прибързано\" изгонване на дипломатите от САЩ"}
{"url": "https://news.bg/world/700-000-kataluntsi-na-protest-sreshtu-politseyskoto-nasilie.html", "text": "Най-малко 700 000 каталунци се включиха във вчерашния протест след полицейското насилие, допуснато при провеждането на референдума за независимост в испанския автономен регион, предаде RT. Хората блокираха пътищата в Барселона, за да изразят подкрепата си за независимостта и несъгласието си с начина, по който Мадрид се опита да спре допитването. Засилено е било полицейското присъствие пред офисите на управляващата Испания партия, които демонстрантите също са посетили. В целия регион е обявена обща стачка. Полицейски хеликоптер е летял над хората, предизвиквайки гневни изблици и освирквания от страна на протестиращите,По-рано испанското правителство обяви, че \"няма да позволи мафиотския стил на поведение в Каталуния\".Припомняме, че с голямо мнозинство каталунците избраха независимостта, според резултатите. Регионалните лидери са решени те да станат факт в най-скоро време, въпреки че според Испания това не е законно. Испанският крал Фелипе застана зад действията на националното правителство и обвини каталунските лидери в сепаратизъм, нарушаване на закони и разделяне на местното население. ", "date": "2017.10.04", "title": "700 000 каталунци на протест срещу полицейското насилие "}
{"url": "https://news.bg/world/rusiya-e-za-zasilvane-na-borbata-s-terorizma-savmestno-s-iran-siriya-i-turtsiya.html", "text": "Русия е за засилване на борбата с тероризма съвместно с Иран, Сирия и Турция. Това обяви руският външен министър Сергей Лавров, предаде ТАСС. По думите му, Иран и Турция играят основна роля в стабилизирането на Ирак и Сирия. Това показало руското сътрудничество на всички нива със съответните държави. Лавров е убеден, че усилията са в интерес на всички. Той не пропусна да припомни последните контакти между президентите на Русия и Турция Владимир Путин и Реджеп Ердоган от края на септември. ", "date": "2017.10.04", "title": "Русия е за засилване на борбата с тероризма съвместно с Иран, Сирия и Турция "}
{"url": "https://news.bg/world/zhertvite-na-uragana-mariya-v-puerto-riko-veche-sa-34-ma.html", "text": "Най-малко 34-ма са жертвите на урагана \"Мария\" в американския щат Пуерто Рико, предадоха световните информационни агенции. Американският президент Доналд Тръмп посети свободно присъединилата се към САЩ държава и \"успокои\" жителите му, че бедствието е минало леко, в сравнение с \"Катрина\" преди повече от 10 години.На Пуерто Рико ще бъдат отпуснати нужните средства за възстановяване. Припомняме, че ураганът \"Мария\" връхлетя острова в края на септември и нанесе щети, оценявани на милиарди долари. Местното население се оказа без ток и чиста питейна вода. Тръмп и кметът на столицата Сан Хуан размениха остри реплики относно това защо властите не са действали по-адекватно и трябва ли те задължително да разчитат на Вашингтон за помощ. \"Мария\" и още 4 мощни урагана връхлетяха страните през последните няколко месеца. ", "date": "2017.10.04", "title": "Жертвите на урагана \"Мария\" в Пуерто Рико вече са 34-ма "}
{"url": "https://news.bg/int-politics/kataluniya-obyavyava-nezavisimost-do-nyakolko-dni.html", "text": "Ръководителят на правителството на Каталуния Карлес Пучдемон обяви, че автономният испански регион ще обяви независимост в рамките на \"дни\" след спорния референдум, който се проведе в неделя.В интервю за БиБиСи Пучдемон е потвърдил, че правителството му ще действа \"в края на тази седмица или в началото на следващата\".Той предупреди също така, че ще бъде \"грешка, която променя всичко\" за правителството в Мадрид да се опитва и да изземе контрол от правителството на Каталуния.По-рано испанският крал Фелипе VI осъди каталунското правителство за организирането на референдума, заявявайки, че са се поставили \"извън закона\" и определи гласуването за \"незаконно\".В отговор, каталунците обвиниха монарха, че не се е обърнал към тях и не разбира положението на автономната област.Междувременно стотици хиляди протестираха в Барселона срещу полицейското насилие. Според властите в Каталуния предварителните резултати от референдума показват, че 90% от гласувалите са се обявили за независимост от Испания, като избирателната активност е била около 42 на сто.", "date": "2017.10.04", "title": "Каталуния обявява независимост до няколко дни"}
{"url": "https://news.bg/world/teroristat-ot-las-vegas-e-strelyal-v-prodalzhenie-na-9-minuti-s-avtomat.html", "text": "Мъжът, избил 59 души и ранил над 500 в Лас Вегас, е стрелял в продължение на 9 минути с автоматично оръжие. Това обяви местният шериф Джо Ломбардо на пресконференция. Все още не е ясен мотивът на 64-годишния Стивън Падок, който откри огън от 32-рия етаж на казино хотел \"Мандалей Бей\" по тълпа, събрала се на музикален концерт.Установено е също, че Падок е монтирал камери за наблюдение в и извън хотелската стая, от която откри огън.Първоначално е било трудно на полицията да определи откъде точно е стрелял. Впоследствие са установили, че е стрелял от хотела и изпратили екип, които да го неутрализира.Стивън Падок се е подготвял много внимателно за нападението, каза още Ломбардо. В колата му са открити пет пистолета, две пушки и много муниции, а в хотелската му стая и в дома му - още 48 огнестрелни оръжия.", "date": "2017.10.04", "title": "Терористът от Лас Вегас е стрелял в продължение на 9 минути с автомат"}
{"url": "https://news.bg/society/v-yambol-otbelyazvat-114-g-ot-rozhdenieto-na-dzhon-atanasov.html", "text": "114 години от рождението на Джон Атанасов - Бащата на компютъра, отбелязват в Ямбол и село Бояджик, съобщава БНР.Програмата ще започне в 9:30 часа с поднасяне на цветя пред орелефа на Джон Атанасов пред Дома на науката и техниката. Традиционният лекоатлетически крос е от 10 часа в градския парк.В 13:30 часа в родното село на бащата на Джон Атанасов - Бояджик ще се състои състезание по информатика.Тази година участниците ще съчиняват и есе на тема \"България през погледа на Джон Атанасов\".\"Той е идвал два пъти тук, ние сме помогнали с материали от неговото пребиваване 1970 и 1985 г.\", посочи Ангел Ангелов, който е директор на НТС-Ямбол.След награждаването, жители на Бояджик и роднини на Джон Атанасов ще поднесат цветя пред паметника в селото.", "date": "2017.10.04", "title": "В Ямбол отбелязват 114 г. от рождението на Джон Атанасов "}
{"url": "https://news.bg/tourism/bansko-se-podgotvya-za-predstoyashtiya-sezon.html", "text": "Предстоящият зимен сезон в Банско ще отвори около 5 000 работни места.Тази година обаче туристическият бранш ще може да разчита и на работна ръка от трети страни, извън рамките на ЕС.Припомняме, в края на месец септември правителството при мерки за ограничаването на административната тежест за работодателите при наемане на работна ръка от държави извън ЕС. Облекченията предвиждат отпадането на задължението работодателите да представят в Агенцията по заетостта документи за регистрация на фирмата, единен идентификационен код и удостоверение за актуално състояние. Цялата необходима информация следва да се набавя по служебен път.Очаква се тази година в туристическия сектор да се включат много сезонни работници, главно от Украйна и Молдова, съобщи БНТ.С цел да разяснят новите условия за наемането на сезони работници експерти от Агенцията по заетостта са се срещнали с хотелиери в Банско.", "date": "2017.10.04", "title": "Банско се подготвя за предстоящия сезон"}
{"url": "https://news.bg/world/v-marsiliya-arestuvaha-petima-za-atakata-na-tunizietsa-s-nozh.html", "text": "Петима души са били арестувани във френския град Марсилия вчера, като това е първият значителен напредък за изясняване на миналото на 29-годишния тунизиец Ахмед Ханаши, който в неделя уби с нож две млади жени там, съобщава \"Франс прес\".Четирима от задържаните са свързани с Ханаши. Снощи е бил арестуван пети човек, а при претърсване на дома на нападателя в Марсилия там е намерена черна чанта.Вчера стана ясно, че във Франция, както и в Италия, Ханаши се подвизавал под различни самоличности, като се представял за мароканец, алжирец или тунизиец.Отбелязва се, че следователите са открили, че тунизиецът е слушал в интернет ислямски религиозни песни, но поетата от терористичната групировка ДАЕШ (\"Ислямска държава\") отговорност за атаката само часове след нея е под въпрос, тъй като не е открито нищо, което да свързва нападателя с групировката.", "date": "2017.10.04", "title": "В Марсилия арестуваха петима за атаката на тунизиеца с нож"}
{"url": "https://news.bg/economics/api-otvarya-ofertite-za-tol-sistemata.html", "text": "След протичането на  по отваряне, прекратяване, възобновяване и обжалване на обществената поръчка за изграждането на ТОЛ система у нас, се очаква Агенция \"Пътна инфраструктура\" да отвори ценовите оферти днес.От общо  за изграждането на ТОЛ система само 2 продължават в конкурса. Читатели на News.bg сигнализираха, че е възможно процедурата отново да се забави. Предполага се, че победителят в конкурса на АПИ ще бъде между \"Обединение БГ\", в което участват \"Контракс АД, Аи-Сел Глобъл Солюшънс-Будапеща\", и \"Капш Трафик Сълюшънс\".Изграждането на ТОЛ система у нас ще струва приблизително около 200 млн. лв.Припомняме, че в понеделник, 2 октомври, Съюзът на организациите в автомобилния транспорт и Националната транспортна камара се обявиха против изграждането на ТОЛ система. Според тях повишаването на таксите за движение по пътищата ще доведе до сериозни загуби както на родните транспортни фирми, така и на тези, позиционирани у нас.", "date": "2017.10.04", "title": "АПИ отваря офертите за ТОЛ системата"}
{"url": "https://news.bg/politics/noviyat-shef-na-dbg-bori-modela-delyan-s-shiroka-koalitsiya-sreshtu-gerb.html", "text": "\"Моделът Делян\" може да бъде разбит с широка анти-ГЕРБ коалиция и първата стъпка са местните избори. Това коментира Димитър Делчев, председател на \"Движение България на гражданите\" (ДБГ) пред \"България он еър\".\"Този модел прави страната най-бедната и корумпирана в Европейския съюз. Той вади парите от джобовете на хората и ги слага при подбран елит\", убеден е Делчев.По думите му, ГЕРБ управляват общините като свои феодални владения, като Хасково бил поредният симптом, преди това сме видели Септември, Суджукгейт в Добрич.\"Трябва да се противопоставим срещу модела и разширяването му\", подчерта Делчев.Неприемането на оставката на Добрев ще бъде поредното бламиране на председателя на ГЕРБ, който я прие, от депутатите му, коментира той.На въпрос за обединение на дясното, Делчев отговори, че първо трябвало да се проведе разговор за морала. Шансът за разбиването на модела е широка коалиция между партии, местни коалиции, граждански организации, но всички да оставят егото и чувството за превъзходство пред вратата, ако искаме да победим \"модела Делян\".\"Няма да участваме в никакви коалиции, чиято цел е само влизане в Народното събрание, а не промяна в управлението и реформи\", категоричен беше той.Според него разлика между БСП и ГЕРБ няма. Когато БСП управлява, те се възползвали от създадения в държавата модел. \"Този, при който съдебната власт е опитомена и на практика не контролира изпълнителната такава, която пък безконтролно назначава и усвоява средства\", каза Делчев.", "date": "2017.10.04", "title": "Новият шеф на ДБГ бори \"модела Делян\" с широка коалиция срещу ГЕРБ"}
{"url": "https://news.bg/politics/ninova-se-zakani-da-izvadi-sudzhuka-ot-vsyaka-obshtina.html", "text": "\"Ще гласуваме за оставката на Делян Добрев. Елена Йончева е изразила лично мнение, като е казала, че няма да я гласува.\" Това заяви пред Нова телевизия лидерът на БСП Корнелия Нинова.Нинова акцентира върху това, че  не е единичен. Според нея това е модел на управление на ГЕРБ и депутатът от ГЕРБ Александър Ненков е другият с кумове, кумици, съпруги и цялата рода. По думите ѝ \"\" е рекет върху бизнеса в цялата страна и това не е изолиран случай.\"Започваме национална кампания да се огласят такива случаи в цялата страна. Това е октопод, обрасъл цялата страна\", добави Нинова.За изнесени подобни случай в Каварна, лидерът на БСП обясни, че хората, които са там, са избрани за общински съветници, а не са назначени.\"Аршинът е еднакъв за всички. Ще направим проверка.\"Нинова отрече да има нещо общо между прецизираното обвинение на прокуратурата срещу Румен Овчаров и изнесеното за \"кум гейт\" и Делян Добрев.\"Много добре вдигната топка, която няма как да не им я забия\", заяви Нинова по отношение на отправените вчера към нея въпроси от ГЕРБ за работата и заплатата на съпруга ѝ в \"Лукойл\".Тя заяви, че съпругът ѝ е напуснал всички държавни фирми и бордове, откакто тя е в активната политика. Лидерът на БСП припомни, че той е напуснал агенция \"Митници\" още по времето на Сергей Станишев. По времето на правителството на Пламен Орешарски е напуснал \"ЕЛБИ Булгарикум\". Заплатата му в \"Лукойл\" била по-малка от депутатската.Нинова отрече \"Лукойл\" да е спонсорирал кампанията на БСП.На обвиненията на ГЕРБ, че е в конфликт на интереси, когато е гласувала закони за горивата, отговори, че закон за горива няма, а по другите закони, за които е обвинена че е гласувала, е гласувала против. Един път е гласувала \"за\" падане на акциз за гориво, защото това е в интерес на хората.\"Партията се съпротивлява той да понесе отговорност, защото всички са част от това\", така Нинова коментира .Тя отказа да коментира трябва ли президента Радев да разпише указа за назначаване на шеф на ВАС.По казуса \"ЕМКО\", Нинова заяви, че за тях са важни работните места и дали държавата ще бъде ощетена. От БСП ще сигнализират прокуратурата да провери дали министърът на икономиката е застрашил държавния интерес на международните пазари. Според нея правителството греши като се намесва.Корнелия Нинова беше категорична, че няма да се извини на съдиите, заради изказването ѝ по случая с присъдата на шведа Ралф Сундберг, ритнал камериерка в хотел в \"Слънчев бряг\". Тя ще поиска , за да се реши законът ли пречи или те не го прилагат.", "date": "2017.10.04", "title": "Нинова се закани да извади \"суджука\" от всяка община"}
{"url": "https://news.bg/int-politics/v-evropeyskiya-parlament-iskat-zamrazyavane-na-evrosredstvata-za-moldova.html", "text": "Групата на Европейската народна партия (ЕНП) в Европейския парламент поиска временно замразяване на европейските средства за Молдова заради предложена промяна в избирателната система на страната.Според депутатите предложенията за промени в молдовския избирателен закон противоречат на условията за отпускане на евросредства - спазване на човешките права, върховенство на закона и демокрацията.Българският евродепутат Андрей Ковачев, който е от групата на ЕНП, коментира по този повод, че макрофинансовата подкрепа, която Европейският съюз предоставя на Молдова, е свързана с условности.\"Не може една страна да потъпква основни демократични ценности, като например върховенството на закона, а изборното законодателство да е така направено, че само една партия да има изгода от него, а Европейският съюз да предоставя помощ на тази страна. Заради това позицията на Групата на ЕНП е, че средствата на Европейския съюз трябва да са свързани и с демократичните принципи\", изтъкна Ковачев. ", "date": "2017.10.04", "title": "В Европейския парламент искат замразяване на евросредствата за Молдова"}
{"url": "https://news.bg/society/v-krasna-polyana-pak-protestiraha-sreshtu-vietnamskite-obshtezhitiya.html", "text": "За десети път жителите на столичния кв. \"Красна поляна\" се събраха на протест и блокираха път в квартала, съобщава Нова телевизия.Хората искат да бъде решен въпросът с Виетнамските общежития - незаконното гето в квартала. Първият протест за събарянето на гетото бе проведен през февруари 2016 година. Част от блок 10 в квартал \"Красна поляна\" вече е съборен, но хората отново протестират.\"Отново сме тук, защото искаме решение на Столичния общински съвет (СОС) с крайна дата 2019 г. за премахване на целия комплекс Виетнамски общежития. Защото сме свидетели на девалвацията на обещанията на кмета на София Йорданка Фандъкова, която по време на срещите при омбудсманът Мая Манолова ни обеща, че до края на годината ще паднат три блока - 10-и и още два други блока. Виждаме, че 10-и блок е съборен наполовина\", заяви един от протестиращите.Протестиращите са твърдо решени - всеки вторник в 19 часа ще блокират бул. \"Никола Мушанов\", докато няма решение на СОС за събаряне на Виетнамските общежития.\"Във Виетнамските общежития бяха общо 12 блока. Това е третият блок, който събаряме. Остават още 9 блока с настанени семейства в тях\", заяви Иван Чакъров, кмет на район \"Красна поляна\".", "date": "2017.10.04", "title": "В \"Красна поляна\" пак протестираха срещу Виетнамските общежития"}
{"url": "https://news.bg/politics/delyan-dobrev-da-ne-se-hvashta-na-komunisticheskite-ulovki-savetvat-sapartiytsi.html", "text": "Депутатите подхванаха оставката на Делян Добрев. Пръв в негова защита излезе гербаджията Спас Гърневски и обвини опозицията в битка за дестабилизация на държавата.\"Започнаха недостойни атаки срещу достойни парламентаристи\", подчерта Гърневски.Елена Йончева минала към недостойни атаки според него. Гърневски я захапа със схемата Каварна, където се оказаха замесени близки на депутатката от БСП.Делян Добрев е един достоен депутат и парламентарист, каза герберът. На местно ниво Добрев разгромил БСП, както Германия разгромила Бразилия на световното в Бразилия.Не се хващай на тези ниски комунистически уловки, обърна се Гърневски към Делян Добрев и го призова да не отстъпва енергетиката на червените.\"Ти си нужен на този парламент, ти си нужен на България, не скачай от борда на този кораб, защото ако скочиш, червените акули ще те изядат във въздуха, така ще им се услади твоята кръв\", продължи с призивите на Гърневски.Никой не си тръгва, когато е хвърлил противника в нок аут, намеси се и Мануил Манев от ГЕРБ. Далавераджии не влизат в битка, в битка влизат истински хора, според него.Съпартиецът му Валентин Николов се опита да намали страстите в пленарна зала. Червените създавали паралелна държава. Той похвали творческата сила на Делян Добрев в енергетиката. Деляне, ние се нуждаем от теб, заяви Валентин Николов и го увери, че всички депутати от ГЕРБ са зад него.Друг съпартиец на Делян Добрев го определи като сочна ябълка. Тома Биков също се включи в защитата. През последните няколко дни вие изсипахте помия, атакува той левицата. Никой не е спечелил от черен PR, от омаскаряване, изтъкна Биков.Вървите срещу влак, а вие сте в Москвич, захапа той червените. Цялата ви партия е 15 рода, критикува Биков роднинските отношения в столетницата. Този ден не е хубав за българската демокрация, коментира още герберът.Трябва да знаете, че аз съм като мумията, не се храня, не спя, не съм от този свят и винаги се връщам. С тези думи народния представител от ПГ на ГЕРБ Антон Тодоров се обърна към народните представители по време на дебата за оставката на колегата му съпартиец Делян Добрев.Антон Тодоров попита от парламентарната трибуна другарката Корнела (б.р. цитат) дали е участвала в приватизацията на \"Техноимпекс\". \"От година и половина се опитвам да накарам Корнелия Нинова да отговори на този въпрос\", заяви Тодоров.\"Г-жо Корнела Нинова участвахте ли в приватизацията на \"Техноимпекс\", настоя Тодоров и визира приватизацията на външнотърговското дружество срещу 70 хиляди долара. Тодоров продължи с въпросите морално ли е да се приватизират външнотърговски фирми за жълти стотинки? Той припомни, че доклад на Агенцията по приватизация сочи, че Корнелия Нинова е приватизирала дружеството. \"Ако си част от проблема можеш ли да бъдеш част от решаването на проблема\", попита още Тодоров.Делян Добрев също излезе на парламентарната трибуна и припомни, че срещу никого не е казал лоша дума, защото искал да прави политика. А замерването с компромати в парламента нямало да му липсва.Да не превръщаме парламента в място, където се замеряме с мръсно бельо, призова атакистът Станислав Станилов. Нивото на нашия дебат е паднало толкова ниско, че няма на къде повече, оплака се Станилов и заключи, че шуробаджанащината винаги е владяла обществото ни. Цвета Караянчева също защити Добрев заради излятата върху него помия. \"Деляне, ти нямаш право да излезеш от този парламент\", призова тя съпартиеца си. Тръгнали сте по общините като пълчища да търсите кирливи ризи, атакува Караянчева червените. Ние не даваме Делян, заяви още тя и призова герберите да измият калта от лицето му.Вежди Рашидов заяви, че днес се гледал поредния лош спектакъл. Какво престъпление е извършил Делян Добрев, че днес му търсите сметка, попита той червените.\"Толкова ли сте късопаметни, че забравихте Моника, не Люински, а Станишева, която разпределяше рекламните порции, атакува Рашидов. Той припомни на левицата техните атаки и към Цветан Цветанов. Ако имахте един Цветанов, нямаше да загубите изборите, захапа ги герберът.Рашидов поиска да се спре дебатът. Достатъчно са шоу програмите, които деморализират обществото, изтъкна Рашидов. \"Деляне - обърна се Рашидов към колегата си в залата - \"Хасково те обича!\"\"Предлагам да разстреляме г-н Добрев - изкарайте автоматите, начело с Йончева, нали кръв искате\". С тези думи патриотът Валентин Касабов се обърна към депутатите, участници в днешния дебат за оставката на Делян Добрев.Славчо Велков настоя за прекратяване на пълномощията на народния представител Делян Добрев и попита колегите си от ГЕРБ защо не зачитат заявената от него воля.\"Защо се опитвате да спорите не със силата на аргументите - а с аргументите на силата\" и продължи като посочи, че дори се е стигнало един от ГЕРБ - (б. р. Антон Тодоров) да заяви, че е извънземен.Бихме могли да го проверим с една обикновена остра игла, настоя Славчо Велков. Той припомни, че преди малко г-н Борисов е обявил, че оставката е морален акт. \"Сега театър ли правим г-н председател тук или обсъждаме точка от дневния ред. Ако аз бях на мястото на г-н Добрев, щях да оборя твърденията на г-жа Йончева с аргументи\", посочи Велков и призова Делян Добрев да излезе на трибуната.\"Ако има силата, доблестта на млад мъж - излезте тук и кажете, че нито един от тези хора не е назначен, след като аз съм тръгнал по стъпалата на властта\", каза Велков.\"Аз ще се запомня с политиката, г-жо Йончева, вие ще запомнете като мой палач и убиец в политиката, без съд и присъда така както вие, от комунистическата партия, си знаете\". С тези думи депутатът Делян Добрев се обърна към депутата от левицата Елена Йончева. Добрев заяви, че след оставката ще си потърси правата в съда за всичко, което е казано, \"за да разберете, че не е 1945 г. и не можете безнаказано да заличавате неудобните\" - обърна се той към Йончева.Случилото се в последната седмица Добрев определи като типични ченгеджийски похвати.\"Политиката никога не е била самоцел за мен, нито пък властта. Отказвал съм се да бъда номиниран за различни изборни длъжности, включително министър\", заяви Добрев. Той спомена някои от постиженията в политиката и в областта на енергетиката, станали факт по негово предложение и визира предложенията в Закона за акциза и данъчните складове, ограничаването на развитието на ВЕИ сектора, заплашвал стабилността на енергетиката. Стабилизирането на сектора на енергетиката с намаляването на дефицита с 800 млн. лв. на година.\"Тези промени се гласуваха сто процента в пленарна зала\", посочи Добрев. Той визира още Закона за инвестициите, Закона за конкуренцията.\"Като министър се гордея, че стартирахме проучванията в Черно море, привлякохме най-големите фирми в света\", заяви Добрев. Той изрази увереност, че освен доказаното наличие на нефт миналата година, ще бъде доказано и наличието на газ. \"Това дава бъдеще на България\", каза още Добрев.Сред постиженията в сектора той визира прекратяването на проекта \"Белене\", договарянето на нов договор за газ с 22% по ниска цена. Това е първият договор от 300 млн. долара на година в полза на българския бизнес и индустрия. Получих голяма подкрепа в последните три дни и съм изключително благодарен на всички - това е истинската оценка за моя работа. Благодаря на всички за тази безпрецедентна подкрепа, заяви Делян Добрев.", "date": "2017.10.04", "title": "Делян Добрев да не се хваща на комунистическите уловки, съветват съпартийци"}
{"url": "https://news.bg/press/delyan-dobrev-vnese-ostavkata-si-v-parlamenta-pravim-varnenska-chetvorka-s-rumaniya-gartsiya-i-sarbiya.html", "text": "\"Кумгейт\".\"Сега\":Делян Добрев внесе оставката си в парламентаДепутатът от ГЕРБ и областен координатор на хасковската организация на партията Делян Добрев е подал днес следобед заявлението си за напускане на Народното събрание. Това съобщи самият той на пресконфереция в парламента. Добрев бе замесен в скандала \"Кумгейт\", след като депутатът от БСП Елена Йончева, го обвини, че кадрува в Хасково, като на ключови места назначава свои близки приятели и роднини.\"Благодаря на всички структури на ГЕРБ, благодаря на всички работодателски организации, благодаря на всички общественици, благодаря на всички, които създадоха Фейсбук групи в моя подкрепа. Това е оценка за моята работа, не е Йончева тази, която ще оценява моята работа. Не е Йончева тази, която ще ми пише 6 или 2. Това са хората и аз мисля, че те дадоха една много ясна оценка за моята работа, за което им благодаря, това мен също много ме радва\", заяви Добрев. Среща. \"Монитор\":Правим Варненска четворка с Румъния, Гърция и Сърбия Роди се варненска четворка. С тези думи, изречени с шеговита усмивка обобщи днешната четиристранна среща на премиерите на България, Румъния, Гърция и президента на Сърбия в резиденция \"Евксиноград\" във Варна министър-председателят Бойко Борисов.Преди срещата между Борисов, Михай Тудосе, Алексис Ципрас и Александър Вучич, в резиденцията се състоя и съвместно заседание на нашето правителство с това на Румъния. Борисов и Тудоче откриха и нов граничен пункт Кайнарджа-Липница.Послание за мир и просперитет изпратиха лидерите на четирите страни, като те се обединиха за силни Балкани и присъединяване на Сърбия към ЕС.\"Искаме да излъчваме от Балканите мир, стабилност, просперитет, благоденствие, повишаване на доходите, развитие на бизнеса, туризма и реализаця на общите ни проекти. Имаме редкия шанс с Алексис сме приели българското председателство на Съвета на ЕС като общо, защото е важно България и Гърция да са мотори в такава насока. Скандал. \"Дума\":Караянчева плаши президента с гражданска война В поредна атака към президента Румен Радев гербаджийката Цвета Караянчева заплаши с гражданска война. \"Няма как някой да ни забранява да говорим. Няма как да ни казва \"озаптете си беквокалите\", с тези думи депутатката коментира изявление на държавния глава, който ден по-рано се възмути от реториката срещу себе си. \"Ние сме избрани от избирателите, това значи, че избирателите трябва да млъкнат. Когато парламентът не говори, демокрацията не работи, тогава отиваме в следваща стъпка - гражданска война\", продължи да беснее тя. Гербаджийката добави, че ГЕРБ не иска оставката на президента Румен Радев, а само диалог с него. \"Как ще проведе КСНС, как ще разговаря с ГЕРБ, след като ни обяви за хора, които трябва да бъдат озаптени. Той залита малко в реториката на БСП\", продължи Караянчева.В понеделник вечер, докато защитаваше Делян Добрев в Хасково, зам.-председателят на ГЕРБ Цветан Цветанов бе още по-краен в атаката си и сравни държавния глава с Ким Чен-ун. \"Ако смятаме, че ще имаме севернокорейски нов лидер, който ще се нарича Румен Радев, аз не бих искал българският президент да бъде олицетворение на противопоставянето и на разделението на нацията\", заяви Цветанов. Болница. \"24 Часа\":Хвърлят оставки в изправената пред фалит врачанска болницаМедицинският съвет на врачанската многопрофилна болница уведоми с писмо здравното министерство и обществеността, че поради тежкото финансово състояние на здравното заведение и невъзможност на персонала да изпълнява основните си задължения, подава оставка.Колективна оставка ще подаде до края на седмицата и целият състав на болницата. ", "date": "2017.10.04", "title": "Делян Добрев внесе оставката си в парламента; Правим Варненска четворка с Румъния, Гърция и Сърбия"}
{"url": "https://news.bg/int-politics/vitsepremierat-na-ispaniya-dava-na-sad-hristo-stoichkov.html", "text": "Вицепремиерът на Испания Сорая Саенс де Сантамария възнамерява да съди бившия футболист на \"Барселона\" Христо Стоичков, който я обвини във \"франкизъм\", съобщават испански медии, цитирани от БГНЕС.Стоичков обвини 46-годишната Сантамария, че дядо ѝ, баща ѝ и дори непълнолетния ѝ син били последователи на бившия испански диктатор Франсиско Франко.Стоичков изрази несъгласието си с нейната дейност и я призова да подаде оставка заради това, че е изпратила полицията да бие невинни хора по време на референдума в Каталуния в неделя. Той определи като \"пълен срам\" действията на централното правителство в Мадрид.Той направи това изявление пред мексиканската телевизия \"Унивижън\", за която работи, като се появи във видеото с каталунския флаг на ръката си.\"Нейният дядо - франкист, баща ѝ също, тя самата, вероятно и синът ѝ. Тя ли ще ни казва какво да правим? Трябва да си подаде оставката, тъй като не може да пращаш полицията да бие невинни хора. Испанското правителство, вие сте пълен срам. Затова ще бъдете там, където си заслужавате - отделени от света\", изтъкна Стоичков.", "date": "2017.10.04", "title": "Вицепремиерът на Испания дава на съд Христо Стоичков"}
{"url": "https://news.bg/politics/bsp-se-reformirala-i-se-otkazala-ot-modela-na-partiyata-darzhava.html", "text": "Оставката е индивидуален акт, негова лична воля и изява. С тези думи Валери Жаблянов от БСП за България се обърна към народните представители по време на дебатите за оставката на народния представител от ГЕРБ Делян Добрев.\"Ние сме наследници на един тежък период от нашата история - периодът на прехода\", посочи Жаблянов. Той настоя, въпреки остротата на политическия момент, да бъде намерен балансът между политическото и личното. Жаблянов призова да направим така, че този период да отиде в страниците на учебниците, когато \"нашето общество помъдрее достатъчно\". Той призова народните представители да се опитат да излязат по достойнство от създалата се ситуация.Жаблянов настоя, че преди повече от две десетилетия БСП, наследница на БКП, се е отказала от модела на партията държава. \"\", посочи Жаблянов и изтъкна, че ГЕРБ били използвали държавата, за да създадат партията си. Това Жаблянов определи като \"грешка от стратегически характер\".Той подчерта фундаменталните различия между левицата и десницата и визира устройството на политическата организация. \"БСП извървя този дълъг път, за да се реформира\", посочи още Жаблянов.\"Уважаеми български спортисти, считам, че постиженията в спорта са изява на индивидуалната воля и дух\", обърна се Жаблянов към депутатите. \"Всеки иска доброто за България. Да не превръщаме политиката в спорт\", призова Жаблянов и изтъкна, че спортът е благородна кауза. Спортът е аристикратичен поглед върху съревнованието и усъвършенстването на човека.Снежана Дукова от ГЕРБ репликира с думите, че съпругата на Жаблянов работела в МОН и имала договори, с които източвала бюджета на министерството.Антон Тодоров допълни информацията, изнесена от колегата му Дукова с информацията, че Жаблянова докато била в Министерство на икономиката и отговаряла за управлението на европейски фондове, все още е била и в управата на частни фирми. \"Г-жа Жаблянова е попълнила невярна информация в декларацията за конфликт на интереси. С какво основание, с какви очи имате наглост да говорите за конфликт на интереси?\" - попита Тодоров. \"Мумията няма очи, за да вземе от вашето дебелоочие\", допълни още той.Има опасност това да се превърне в комедия, но заприличва на водевил, включи се Антон Кутев от БСП. Според него Елена Йончева задава точните въпроси за роднинските назначения в Хасково.Кутев припомни, че Добрев е обвиняем за АЕЦ \"Белене\". Припомни и как полицаи влезли в спалнята на Борислав Гуцанов с пушки да го арестуват пред децата му. А казусът Хасково според него не е моделът Добрев, а моделът ГЕРБ.Смигване към властта направи депутатът от ДПС Велислава Кръстева. Явно всички обичат Делян, обяви тя, намеквайки за друг Делян - този в групата на ДПС.Председателят на ПГ на ГЕРБ Цветан Цветанов се въздържа от отговор. Това било нейното мнение.Лидерът на БСП Корнелия Нинова също се включи в споровете. Народът мрази политиците от всички партии, по думите й. Хората вярват, че политиците идват на власт, за да се облагодетелстват или да обогатят роднините си. Защо е проблем на народа, попита Нинова. Ражда се послушна администрация, която под строй отива да гласува, смята тя.Лидерът на Левицата не се съгласи с критиките на управляващите. Ако не се приеме оставката на Делян Добрев, това ще е бламиране на премиера Бойко Борисов, заяви тя и се обърна задочно към него: \"Днес ГЕРБ ви сваля от пиедестала\". Борбата с паралелната държава не е мракобесие, изтъкна соцлидерът в отговор на думите на Добрев.", "date": "2017.10.04", "title": "БСП се реформирала и се отказала от модела на партията държава"}
{"url": "https://news.bg/politics/borisov-se-chudi-na-nahalstvoto-na-kmeta-belivanov-da-ne-si-otiva.html", "text": "\"Делян е безспорен професионалист и авторитет. Реакцията на партията е разбираема. Той е в партията от създаването ѝ.\" Това заяви премиерът Бойко Борисов на извънредна пресконференция в Евксиноград.По думите на Борисов ГЕРБ са били длъжни да обяснят, че оставката на Добрев е морален ход. \"И аз съм го правил\", припомни Борисов и каза, че по този начин хората можели да преценят кое е вярно и морално. Партията искала Добрев в редиците си и той можел да остане или да се върне обратно.\"В разговора ми с Делян аз усетих, че той иска да покаже такъв морал, подавайки оставка\", разясни премиера и цитира думи на Добрев, който е заявил, че \"ако случайно стане гаф в парламента\" - оставката на депутата да не бъде приета, той щял да я внесе отново. \"Това е достоен акт на Добрев\", посочи премиера за пореден път.По думите му ГЕРБ дошли през 2009 година в управлението с обещанията да няма роднински назначения. Следвало в партията да има съвет, на който да се установи дали има такива назначения и ако има - те да бъдат премахнати.\"Дори нахалството на кмета Беливанов да не си отива заедно с Добрев, не го разбирам\", допълни Борисов.Според Борисов думата \"кум\" нямала никакво значение. Когато се създавала партията ГЕРБ много млади хора заявили членството си, а после се задомили. Тези хора имали своите приятели и роднини. Било нормално тези хора да работят някъде, както бил нормално хората да слагат подписи като се женят.Борисов не пожела да коментира дали Делян Добрев ще се кандидатира за кмет на Хасково.По думите му е морално, сегашният кмет на Хасково Добри Беливанов да подаде оставка и в града да се проведат нови местни избори, както станало във Варна.", "date": "2017.10.04", "title": "Борисов се чуди на нахалството на кмета Беливанов да не си отива"}
{"url": "https://news.bg/politics/premierat-otsenyava-kato-prekrasen-dialoga-s-rumen-radev.html", "text": "\"Моят апел към президента е, че трябва да работим в мир и синхрон.\" Това заяви премиерът Бойко Борисов на извънредна пресконференция, която се проведе в Евксиноград.Освен на въпросите около  премиерът отговори и на въпроси на журналисти, свързани с влошаването на отношенията му с президента Румен Радев. По думите му до този момент диалогът между него и Радев е бил прекрасен.\"Радев може да ме държи отговорен, ако мой министър или аз сме говорили по начин, по който оронва неговия престиж или неговата институция\", категорично заяви премиерът. Той добави и че ГЕРБ не са отправяли нападения и провокации към президента, както и че ще се извини, ако някои от кабинета е обидил държавния глава.На извънредната пресконференция Борисов обясни и че работил добре с началника на кабинета на президентската институция . Министър-председателят също така не пропускал да покани държавния глава на обсъждането на важни въпроси, както и не пропускал да започне всеки разговор с поздрави към президента. Борисов се обаждал на Радев след важни срещи като тези в Съвета за сигурност на ООН, за да съгласува с него обсъжданите теми и за да има хармония в държавата. \"Обадих му се. Обадих му се и той разказа за посещението си в щатите. Аз му казах за Антон Тодоров и въпреки че не беше номиниран, като чухме напрежението в обществото, го оттеглихме\", разказа премиера.Според Борисов проблемът далеч не е свършил, той сега започвал. Това щяло да доведе до много проблеми заради очертаващото се разделение.\"Независимо къде е проблемът ние веднага взимаме най-тежките решения. В същото време не знам дали му харесва на президента законотворец да е човек с обвинение за купуване на гласове. Ако беше от ГЕРБ щяхте да го преследвате всеки ден Божий. А той купувал гласове от затворници и после гласува в НС\", категорично заяви Борисов.", "date": "2017.10.04", "title": "Премиерът оценява като прекрасен диалога с Румен Радев"}
{"url": "https://news.bg/world/kndr-razreshi-prodazhba-na-benzin-samo-za-elita.html", "text": "Само елитът и някои висши военнослужещи в Северна Корея имат достъп до бензин за автомобилите си, след като международните санкции започнаха да оказват влияние, пише японският вестник Asahi Shimbun.Режимът в Пхенян е забранил продажбата на бензин в края на септември, според източник, запознат със ситуацията.Решението на правителството цели страната да се подготви за новите икономически санкции на ООН, наложени заради ракетните и ядрени изпитания на КНДР.Правителствата на Япония, САЩ и Южна Корея са използвали разузнавателни сателити, за да потвърдят дали и как забраната за износ на петрол за КНДР е влязла в сила.Само няколкостотин висши представители на Корейската работническа партия, както и висши чиновници от правителството и армията, имат достъп до бензиностанциите, поясни източникът.Всички тези лица имат номера на автомобилите, които започват с трите поредни числа \"727\", отнасящи се до 27 юли - важна дата в севернокорейската история, свърза със спирането на огъня по време на Корейската война през 1950-1953 г.Само привилегированите имат подобни номера на автомобилите си.Сред партийните лица само членовете на Централния комитет имат право на подобни номера. Към май 2016 г. в комитета има 235 членове, според местната агенция KCNA.Не е ясно дали има промяна в продажбата на гориво за такситата и автобусите.Санкциите ограничиха годишния внос на петролни продукти за КНДР до 2 милиона барела, което е равнозначно на около 270 000 тона суров петрол.Правителството на КНДР е издало инструкции да се складират допълнителни 1 милион тона суров петрол.Според правителството на Южна Корея КНДР на година се нуждае в порядъка на 700 000-900 000 тона. Също има резерви около 1 милион тона в случай на извънредно положение.", "date": "2017.10.04", "title": "КНДР разреши продажба на бензин само за елита"}
{"url": "https://news.bg/world/za-mikroskopska-tehnologiya-trima-pechelyat-nobel-za-himiya-za-2017-g.html", "text": "Нобеловата награда за химия за 2017 година е присъдена съвместно на швейцареца Жак Дюбоше, американеца Йоахим Франк и шотландеца Ричард Хендерсън, съобщиха от Нобеловия комитет.Те са удостоени с престижната награда за разработката на криоелектронна микроскопия за определяне на структурата на биомолекули с висока резолюция в разтвор.С криоелектронната микроскопия се опростяват и подобряват изображенията на биомолекулите.От комитета поясниха, че с този метод биохимията се пренася в нова ера, тъй като сега учените могат да замразяват биомолекули по време на движение и да разглеждат невиждани досега процеси. Това е изключително важно за разбирането на химията на живота, а също така и за развитието на фармацевтиката.Жак Дюбоше е роден през 1942 г. в Егъл, Швейцария. През 1973 г. завършва докторат в Женевския университет и в университета в Базел. Професор е в Лозанския университет.Йоахим Франк е роден през 1940 г. в Зиген, Германия. През 1970 г. завършва докторантура в Техническия университет в Мюнхен. Преподава в Колумбийския университет в Ню Йорк.Роденият през 1945 г. в Единбург, Шотландия, Ричард Хендерсън завършва докторат през 1969 г. в Кеймбридж. Работи в същия университет.През миналата година наградата беше връчена на французина Жан-Пиер Соваж, шотландеца Джеймс Фрейзър Стодарт и холандеца Бернар Феринха. Те са удостоени с престижната награда за \"проектиране и синтез на молекулярни машини\". Тримата са създали най-малките машини в света.178 души са спечелили престижната награда, от които само четири жени. Средната възраст на нобеловите лауреати по химия е 58 г.Церемонията по награждаването е по традиция на 10 декември в Стокхолм, когато и умира основателят на Нобеловата премия - шведският предприемач и изобретател Алфред Нобел (1833-1896). Носителят на Нобеловата награда получава 9 милиона шведски крони ( 1,12 милиона долара) или с един милион шведски крони повече от предишни години. Увеличението на размера на наградата (8 милиона шведски крони или около 953 хиляди американски долара през 2016 г.) е в резултат на финансовата стабилност на фонда.Нобеловата награда се присъжда от 1901 година.", "date": "2017.10.04", "title": "За микроскопска технология трима печелят Нобел за химия за 2017 г. "}
{"url": "https://news.bg/politics/kartoncheta-mumii-gashti-i-poeziya-v-spor-za-komisiyata-po-dosietata.html", "text": "Спират процедурата за избор на нов състав на комисията по досиетата. Трябвало да има обществена дискусия за новите попълнения.Това ядоса Славчо Велков от БСП, който нападна управляващите, че лишавали обществото от уникалната, по думите му, възможност начело на комисията да е мумия, \"същество от друг свят, извънземен\".Това е втората деноминация в България, подчерта той.Антон Тодоров, който бе номиниран и прие да стане председател на комисията, се защити. Комисията щеше да спечели от моето председателство, каза той. Тодоров обвини червените, че са оперирани от елементарно чувство за хумор. Той показа млада снимка на агент Пеев или днешният Славчо Велков. Тодоров извади документи от досието му, за да обяви, че е изгонен от ДС заради необузданост на нервите и неизпълнение на заповед.Славчо Велков не се даде. 10 000 лева награда дава Велков на \"извънземното\" ако извади досието му, а не картонче. Обеща и да напусне парламента. Тази комисия ще има божествен характер, смята социалистът.В дискусията се включи и Александър Симов от БСП, ядосвайки се, че общество се лишавало от управлението на \"холивудско чудовище\". Антон Тодоров призова за \"малко дженк\". Вие сте умрели като мумии, захапа той социалистите.Не съм се заточил в комисията по досиетата, призна Антон Тодоров. Да, мечта ми е тази комисия, призна обаче герберът. Той атакува антитерориста Славчо Велков. \"Щях да извадя досието не само за това личице, но и работното дело за агент Пеев, това лице не е антитерорист, защото ако го хванат, ще го обичат през гащите\", посочи Тодоров.Велков пък отговори, че там, където герберът служил, \"там без гащи ги преминаваха\".Спас Гърневски пък запали червените с поредния стих за партията майка. Депутатът от БСП Георги Свиленски призова за лечение за Гърневски. Има спешен кабинет, посъветва той.", "date": "2017.10.04", "title": "Картончета, мумии, гащи и поезия в спор за Комисията по досиетата"}
{"url": "https://news.bg/world/zhenite-v-razvitite-darzhavi-po-obrazovani-ot-mazhete-no-pechelyat-po-malko.html", "text": "Жените в развитите държави са по-образовани от мъжете, но все още получават по-малки заплати, по-слабо са представени в политиката и е по-малка вероятността да заемат висши постове в бизнеса или да станат предприемачи.Това става ясно от проучване на Организацията за икономическо сътрудничество и развитие (ОИСР), цитирано от Ройтерс.В държави като Канада, Япония, Норвегия и Австралия средно младите жени печелят с почти 15% по-малко от мъжете, въпреки че са по-образовани, отбелязва базираната в Париж организация.Половата пропаст в заплащането остава въпреки по-добрите политики, прозрачността и квотните системи за повече жени в управленските структури на компании и организации, поясняват от ОИСР.От изследването става ясно още, че основният приоритет на развитите държави е предотвратяване насилието срещу жени.Ако се намали с 1/4 разликата в заплащането при мъжете и жените до 2025 г., това може да доведе до допълнителен един процент икономически ръст в страните членки на организацията между 2013 и 2025 г.Организацията допълва, че ако има равен брой мъже и жени в компаниите, световният ръст може да се увеличи с 2%, което е равнозначно на около 1,5 трилиона долара.", "date": "2017.10.04", "title": "Жените в развитите държави по-образовани от мъжете, но печелят по-малко"}
{"url": "https://news.bg/crime/grabo-otnovo-obekt-na-izmama.html", "text": "Окръжната прокуратура в Пловдив разглежда досъдебно производство спрямо длъжности лице в \"Грабо медия\" АД за пране на пари и измама в особено големи размери.Обвинението на прокуратурата е било повдигнато вследствие на сигнал, депозиран на 26 септември тази година от работници на фирмата.Служителите на Икономическа полиция при Областната дирекция на МВР в Пловдив започват действия по установяване на престъплението. По случая е образувано досъдебно производство за измама в особено големи размери и последващо пране на пари.Според обвинителния акт в периода от 18 август 2016 година до 21 септември 2017 година 30-годишният обвиняем Георги П. е заблудил други служители на същото дружество като по този начин е причинил на \"Грабо медия\" АД имотна вреда в особено големи размери - около 400 000 лв. Към момента на престъплението обвиняемият е заемал поста \"експерт\" в отдел маркетинг.Обвиняемият е задържан за постоянно на 30 септември. За извършеното от него престъпление законът предвижда наказание \"лишаване от свобода\" за срок от 3 до 10 години. Законът предвижда и конфискуването на до половината от имуществото на подсъдимия.Разследването по случая продължава. Предстои да се установи дали обвиняемият е осъществявал и престъпна дейност по пране на парите, придобити посредством извършената измама.", "date": "2017.10.04", "title": "\"Грабо\" отново обект на измама"}
{"url": "https://news.bg/curious/gigantski-piton-napadna-i-pochti-otkasna-rakata-na-indoneziets-izyadoha-go.html", "text": "Гигантски питон е нападнал индонезиец, почти разкъсвайки ръката му, преди гладните селяни да накълцат влечугото и да го изядат, съобщиха от местната полиция, цитирани от \"Франс прес\".Охранителят Робърт Набабан се изправил срещу гигантското създание, докато обикалял охраняваната от него плантация от палмово масло в затънтен край на о. Суматра.\"Питонът беше дълъг 7,8 метра, беше невероятно грамаден\", изтъкна местният полицейски началник Сутаржа.По думите му, 37-годишният Набабан, който понякога обичал да яде змии, се опитал да хване гигантския питон и да го напъха в сак.Ала огромното влечуго отвърнало, като го захапало за лявата ръка, като почти я откъснало от тялото му.Набабан бил откаран в болница в съседен град за лечение.Полицейският шеф допълни, че намесата на друг охранител и няколко местни жители, един от които ударил змията с цепеница, е помогнала да спаси живота на човека.Гладните местни жители по-късно убили питона и показали тялото му в селото преди да го нарежат на парчета, да го изпържат и да го изядат.Гигантският питон е често срещан в Индонезия и Филипините.През март 25-годишен индонезийски фермер беше открит в корема на гигантски питон, след като подутата змия беше хваната близо до мястото, където мъжът е изчезнал, докато събирал реколтата си на източния остров Сулавеси.", "date": "2017.10.04", "title": "Гигантски питон нападна и почти откъсна ръката на индонезиец, изядоха го "}
{"url": "https://news.bg/crime/rumen-radev-varna-izbora-na-georgi-cholakov-za-predsedatel-na-vas.html", "text": "Президентът Румен Радев върна предложението на ВСС да назначи Георги Чолаков за председател на ВАС. Той заяви това от летище \"София\" преди да замине на официално посещение в Полша, съобщава БНТ.Радев коментира, че със смяната на ВСС новият състав има нова легитимност и затова очаква те да процедират съобразно разписаните законови норми. Чолаков беше избран на 11 септември от предишния състав на ВСС с 20 гласа.\"Очакваме неговото предложение, съобразено с всички законови процедури и моралните очаквани на обществото\", коментира президентът във връзка с ВСС. Припомняме, процедурата за избор на шеф на Върховния административен съд (ВАС) би трябвало да започне отначало. \"Нека обаче да се изчака да мине през всички етапи една процедура, за да се завърши конкретен орган\", заяви Севдалин Мавров, член на новия състав на Висшия съдебен съвет (ВСС) от квотата на съдиите.\"Ако президентът не издаде указа, което очевидно ще стане, трябва да се повтори процедурата от начало. Предложението повторно гласуване няма да е достатъчно обективно\", смята и Цветинка Пашкунова, също нов член на ВСС от квотата на съдиите.Председателят на ВКС Лозан Панов заяви вчера преди първото заседания на новия ВСС: \"Аз определено смятам, че трябва да се започне нова процедура за избор на председател на ВАС и в тази посока ще бъдат и моите аргументи. За мен по-прецизно би било да се започне нова процедура. Само едно прегласуване няма да е достатъчно убедително\".  Новата процедура трябва да е с нови кандидати. В подкрепа на аргументите си, Панов добави, че новите колеги не са изслушали кандидатите, не са им задавали въпроси.", "date": "2017.10.04", "title": "Румен Радев върна избора на Георги Чолаков за председател на ВАС"}
{"url": "https://news.bg/world/kataluniya-obyavyava-nezavisimost-ot-ispaniya-v-ponedelnik.html", "text": "Каталуния ще обяви независимост от Испания в понеделник. Това разкриха източници от регионалното правителство, цитирани от Ройтерс.Партиите, обявяващи се за независимост, които контролират регионалния парламент, са поискали провеждане на дебат и гласуване за обявяване на независимост в понеделник, поясниха източниците.Каталунският лидер Карлес Пучдемон заяви по-рано пред БиБиСи, че правителството ще поиска от регионалния парламент да обяви независимост след преброяването на гласовете на проведения в неделя референдум.Пучдемон поясни, че вероятно ще обявят независимост след преброяването на гласовете от чужбина до края на седмицата или в началото на следващата.Вчера кралят на Испания Фелипе VI обвини лидерите на Каталуния, че нарушават демократичните принципи и разединяват каталунското общество.За тази вечер в 21,00 часа местно време е насрочено обръщение на лидера на Каталуния, след като регионалният парламент съгласува дата, най-вероятно в понеделник, за провеждане на пленарна сесия за обявяване на независимост.", "date": "2017.10.04", "title": "Каталуния обявява независимост от Испания в понеделник"}
{"url": "https://news.bg/society/dve-tsenovi-oferti-za-tol-sistemata.html", "text": "Отвориха ценовите оферти на фирмите участници в обществената поръчка за ТОЛ системата. До отваряне на ценовите оферти стигнаха двама от участниците.Фирмата, предложила по-ниска цена е \"Капш трафик солюшънс\"- 149 997 000 лв без ДДС. Консорциум \"Тол България\" предлага 193 500 000 лв без ДДС.Срокът за изпълнение на обществената поръчка е 19 месеца. Индикативната ѝ стойност е 200 млн. лева без ДДС. Изграждането на ТОЛ системата ще бъде за сметка на избрания изпълнител.След успешното ѝ внедряване изпълнителят ще възвърне своята инвестиция с пари от събраните приходи.Оферти са подадени от шест участници.Припомняме, като едно от важните неща, които трябва да се свършат в мандата, правителството определя въвеждането на ТОЛ системата. За това особено много настоява министърът на регионалното развитие и благоустройството Николай Нанков, който предупреди за съпротива и че очаква изборът да бъде обжалван, а процедурата отново да се забави. \"Едни хора вече втора година се опитват да саботират ТОЛ системата\", заяви Нанков.За въвеждането й .Преди две седмици бе разпространен и фалшив имейл от името на НАП с информация за победител в системата. Информацията бе опровергана късно вечерта от АПИ, от където увериха, че ще сезират и ДАНС за случая.В началото на годината като едно от първите си действия като новоизбран президент Румен Радев се обяви против възобновяване на процедурата за възлагане на обществена поръчка за тол таксите. В профила си във фейсбук Радев информира, че от съобщение на  от 29 декември 2016 г. става ясно, че е възобновена процедурата за възлагане на обществена поръчка за проектиране, изграждане и въвеждане на електронна система за събиране на тол такси от автомобилите над 3,5 т. Това беше и едно от На 18 май обществената поръчка бе , за да бъде прекратена отново само дни по-късно - на 22 май заради подадени на .Резултати от оценяването на техническите оферти на участниците, извършено от тръжната комисия, са следните:- Обединение \"БГ ПЪТ\" - участникът е предложен за отстраняване;- КАПШ ТРАФИК СОЛЮШЪНС - Оценка за функционалност и експлоатационни качества на системата, реализация на хардуерна система - 10 т. Оценка за план за изпълнение и управление на риска - 10 т. Оценка за качество при изпълнение на поръчката - 10 т. Техническа оценка - 100 т.- ТОЛЛНЕТ АД, Чехия - участникът е предложен за отстраняване;- СИЕЛА НОРМА АД - участникът е предложен за отстраняване;- Обединение \"ТЕЛЕТОЛ\" ДЗЗД - участникът е предложен за отстраняване;- Консорциум \"ТОЛ БЪЛГАРИЯ\"- Оценка за функционалност и експлоатационни качества на системата, реализация на хардуерна система - 5 т. Оценка за план за изпълнение и управление на риска - 5 т. Оценка за качество при изпълнение на поръчката - 10 т. Техническа оценка - 66,67 т.Предстои комисия да провери дали двамата участници отговарят на изискванията.", "date": "2017.10.04", "title": "Две ценови оферти за ТОЛ системата"}
{"url": "https://news.bg/world/bryuksel-zashtiti-izpolzvanata-proportsionalna-sila-v-kataluniya.html", "text": "Европейската комисия призовава за диалог между испанското правителство в Мадрид и Каталуния, макар че има \"общ консенсус\", че североизточният регион е пренебрегнал испанския закон с референдума, съобщават АФП и други медии.\"Време е за преговори\", каза заместник-председателят на Европейската комисия Франс Тимерманс по време на дебат в Европейския парламент, свързан с кризата около Каталуния.Тимерманс подчерта още, цитиран от \"Политико\", че \"пропорционалното използване на сила\" от испанското правителство в Каталуния е било необходимо, за да се спази върховенството на закона.Представителят на Европейската комисия категорично застана зад правителството в Мадрид.Дебатът в ЕП беше организиран, след като парламентарните лидери постигнаха съгласие темата на дебата да бъде за \"върховенството на закона и фундаменталните свободи в Испания на фона на събитията в Каталуния\". Искането бе направено от Европейската народна партия, която включва и Народната партия на испанския премиер Мариано Рахой.\"\", каза Тимерманс в началото на дебата.\"Регионалното правителство на Каталуния избра да пренебрегне закона с организирането на референдум миналата неделя\", продължи той.Според \"Политико\" най-поразяващото е, че Тимерманс защити използваната от испанската полиция сила, при която пострадаха повече от 900 души, включително жени и възрастни хора.\"\", смята представителят на Европейската комисия.Според него каталунските власти искат по-голямо уважение на правата им в сравнение с другите райони в Испания.\"\", изтъкна Тимерманс.Заместник-председателят на партията на Европейските консерватори и реформисти Ришард Легутко побърза да обвини Тимерманс и ЕК в двуличие.\"\", каза той.\"\", продължи атаките Легутко.\"\", убеден полският политик.Медиите отбелязват, че едностранно обявяване на независимост от Каталуния ще тласне испанската държава към безпрецедентна конституционна криза и ще изпрати неблагоприятни сигнали в Европа.До момента няма държави, които да са показали готовност да подкрепят независима каталунска държава.Испанското правителство също трябва да реши какви ще бъдат следващите стъпки. Мадрид може да се намеси и да отмени автономния статут на Каталуния, което би било безпрецедентна стъпка в 40-годишната испанска демокрация.По-рано днес беше съобщено, че Каталуния може да обяви независимост в понеделник.Днес лидерите на каталунския парламент провеждат първа среща от референдума в неделя.", "date": "2017.10.04", "title": "Брюксел защити „пропорционална сила”, използвана в Каталуния"}
{"url": "https://news.bg/curious/arheolozi-smyatat-che-sa-otkrili-grobnitsata-na-dyado-koleda-pod-tsarkva-v-turtsiya.html", "text": "Турски археолози твърдят, че са открили почти напълно непокътнат храм и гробницата на свети Николай в Анталия, съобщава турският вестник \"Хюриет\", цитиран от \"Гардиън\". \"Постигнахме много добри резултати, но истинската работа започва сега\", коментира Чемил Карабайрам, директор на проучвания и паметници в Анталия. - \"Може би ще намерим непокътнатото тяло на свети Николай\", допълва той.Почитан за подаръците си и помощта му към бедните, светецът от четвърт век е първообраз на легендата за Дядо Коледа.През последните години църквата в района на Демре в Анталия, близо до родното му място, е възстановена и привлича много посетители. Демре е построен върху руините на Мира, града, където се смята, че е живял свети Николай.Смята се, че останките на свети Николай са прехвърлени от Демре от моряци, които ги пренасят в Бари в Италия, където все още стои базиликата \"Свети Никола\".Въз основа на документи, получени от района, турските археолози сега вярват, че останките са принадлежали на местен свещеник, а не на легендарния светец, чието тяло все още може да бъде в храмовия комплекс. Кражбата вероятно е станала след изгарянето на църквата и възстановяването ѝ.Археолозите наскоро започват нови проучвания, откривайки храма под съвременната църква, използвайки географски радари. Те коментират, че храмът е почти напълно непокътнат, но е недостъпен поради наличието на каменни релефи и мозайки, които трябва да бъдат запазени.", "date": "2017.10.04", "title": "Археолози смятат, че са открили гробницата на Дядо Коледа под църква в Турция"}
{"url": "https://news.bg/comments/bezplatni-bavachki-ili-poredna-krapka-za-balgarskite-semeystva.html", "text": "\"Целта на тази програма е в подкрепа на цялостната демографска политика на министерството\" с тези думи заместник-социалният министър Зорница Русинова представи , която цели подпомагане на родители, чиито деца не са били приети в ясла или детска градина. Мярката, придобила по-голяма популярност като проекта за \"безплатни бавачки\" или \"професия баба\", се финансира по Оперативна програма \"Развитие на човешките ресурси\" и ще продължи 18 месеца.За държавна подкрепа чрез подсигуряване на бавачки, които да помогнат в отглеждането на деца, останали извън класирането за ясли и детски градини, се заговори още през времето на мандата на Ивайло Калфин, начело на Министерство на труда и социалната политика. Тогава обаче тя остана разписана само на хартия, въпреки големия интерес към подобна мярка, особено в София, където проблемът с недостатъчното места в забавачките е вече хроничен.Големият въпрос обаче е дали програмата представлява действително съществена стъпка в подобряването на социалната сфера у нас и реална \"подкрепа на цялостната демографска политика\" или е поредната \"кръпка\", която ще продължи от \"ден до пладне\" и ще подпомогне шепа хора?СметкитеСпоред разчетите по програмата, която е на обща стойност 20 милиона лева, с нея би следвало да се помогне на 1500 родители от цялата страна в отглеждане на децата им. В същото време последните данни на Столична община сочат, че неприетите само в софийските ясли деца са 4200. Отделно, близо 300 чакат за прием в детска градина.Отделно са и неприетите деца в яслите и градините на останалите големи градове в страната.При тази ситуация, на фона на непосилните за средностатистическия българин такси в частните заведения, всеки един проект и програма в насока помощ за некласираните деца са добре дошли, а тезата \"по-добре да се помогне на малко, отколко на никой\" - съвсем на място. Големият проблем обаче се поражда от факта, че усилията за подобряване на \"цялостната демографска политика\" у нас започват и завършат именно с временни проекти и мерки, а цялостна стратегия, каквато е нужна, когато говорим за политика, липсва. При ситуация на тотален демографски срив, в какъвто се намира България, е излишно и да си задаваме въпроса дали такава е нужна.УсловиятаВъпреки позитивния дух, демонстриран от социалното министерство при представянето на програмата за \"безплатните бавачки\", някои подробности около нея, на които почти никой не обърна внимание, със сигурност ще помрачат доброто настроение на родителите кандидати за проекта. Както винаги се случва, те са скрити в \"дребния шрифт\", описващ условията по проекта.Сред тях например е фактът, че помощта \"приоритетно ще бъде предоставяна на самотни родители, многодетни семейства, членове на семейства на социално подпомагане и други уязвими групи\". В което само по себе си няма нищо лошо, ако крещящото неглижиране на \"неуязвимите\" групи у нас по отношение на почти всякакво социално подпомагане в последните години не придоби цинични размери.Според друго условие, всички кандидати за детегледачи трябва да са вписани в агенцията по заетостта, което автоматично изключва в помощта да се включат роднини, които работят. Опцията някоя жена пред пенсия да напусне работа, за да се включи в отглеждането на внучето временно, пред перспективата след това да не може да намери заетост, за да навакса \"дупката\" в стажа до пенсиониране, надали ще бъде избрана от мнозина.Съвсем не е за подценяване и фактът, че селекцията на кандидатите за детегледачи на професионално ниво липсва. Според условията в програмата освен да са вписани на борсата, те не трябва да имат \"влязла в сила присъда за престъпления от общ характер\", \"да нямат наложени забрани за изпълнение на професия и/или заемане на длъжност \"детегледач\" и да са в добро здраве. Крайната преценка ще е на родителите. Отворен остава въпросът дали човек, нямащ никакъв опит в грижите за деца, би могъл да се справи с тази отговорна задача, дори и да се стори съвсем подходящ на таткото или майката. Един злополучен пример от преди няколко години, при който невръстно дете бе поверено в ръцете на две уж проверени момчета чрез уж приятел и това за малко не отне живота му заради зверски побой, показа, че подборът при подобни ангажименти е повече от наложителен.Всички тези условности, пред иначе необходимата помощ, каквото проектът \"Родители в заетост\" предлага, повдигат лавината от въпроси, свързани със социалната политика у нас, която устойчиво се прилага на \"парче\" и на фона на демографския срив в България. А градивни и работещи решения в тази насока безспорно има - например подсигуряване на повече места в яслените групи по подобие на разширяването на обхвата на детските градини, което е факт; реална възможност за почасово работене на родителите на малки деца и следене за спазване на законодателството в тази насока; подпомагане и на семействата, които не попадат в графата \"уязвими\" групи, но чиито осигурителен принос на практика е най-съществен; увеличаване на еднократната помощ при раждане и други конкретни, но и дълготрайни стъпки.В противен случай ще продължаваме да \"кърпим\" положението с мерки, чиито хоризонт не трае повече от година-две, залъгвайки се, че предприемаме \"цялостна демографска политика\"...", "date": "2017.10.04", "title": "Безплатни бавачки или поредна кръпка за българските семейства"}
{"url": "https://news.bg/world/moskva-podkrepata-na-sasht-za-teroristite-v-siriya-osnovna-prechka.html", "text": "Военното министерство на Русия съобщи, че американската подкрепа за терористични групи в Сирия е основната пречка в борбата с тероризма в раздираната от конфликт държава, информират руски медии.\"\", каза говорителят на ведомството генерал-майор Игор Конашенков.Той поясни, че серия от атаки на ДАЕШ срещу сирийските сили са извършени от райони, където е разположена \"американската военна мисия\".Конашенков отбеляза още, че военното министерство е предупредило САЩ, че ще спре всяка атака на терористите от зони, контролирани от американските сили.", "date": "2017.10.04", "title": "Москва: Подкрепата на САЩ за терористите в Сирия основна пречка"}
{"url": "https://news.bg/health/koy-e-otgovoren-che-zhitelite-na-vratsa-shte-ostanat-bez-bolnitsa-pitat-sindikati.html", "text": "Кой ще понесе отговорност, че във XXI век жителите на цял един областен град няма къде да се лекуват. Това питат в делкларация от Федерацията на синдикатите в здравеопазването, които изцяло подкрепят исканията и протестите на колегите си от врачанската болница.Синдикатите предупреждават, че съдбата на болницата във Враца и в Ловеч могат да последват и други лечебни заведения в страната.Кой е виновен за натрупването на задължения в МБАЛ \"Христо Ботев \" - АД и ще понесе ли наказание. Къде е държавата, която винаги е била в съвета на директорите на здравното заведение, питат от Федерацията в писмо на най-голямата здравна синдикална структура в страната (ФСЗ) към КНСБ. Декларацията е изпратена до премиера Бойко Борисов, здравния министър Николай Петров, председателят на парламента Димитър Главчев и общинското ръководство във Враца.\"Работещите в болницата нямат никаква вина за натрупаните през годината задължения. През съвета на директорите са преминали зам. министър, отговарящ за лечебната дейност, министър на здравеопазването, областен управител на Враца, кмет на Враца, председател на Общинския съвет на Враца. Въпросът към всички тях е защо са натрупани тези дългове и ще има ли санкции за виновните\", питат медиците.Според тях е недопустимо в XXI-ви век да се затвори областна болница.Абсурдно е когато държавният бюджет има преизпълнение на приходната част с милиард и половина лева, жителите на цели области да останат без качествени здравни грижи. Не може и не бива жителите на България да се лекуват само в София и Пловдив, Бургас, Варна, Плевен, завършват медиците, които изразяват готовност на всякакви мерки за подкрепа на врачанските си колеги. Протестите са срещу невъзможността да бъдат адекватно диагностицирани и лекувани пациентите в болницата.", "date": "2017.10.04", "title": "Кой е отговорен, че жителите на Враца ще останат без болница, питат синдикати"}
{"url": "https://news.bg/politics/bsp-vredi-na-politicheskata-sistema-s-kompromatnata-voyna-kritikuva-tsvetanov.html", "text": "Това, което искат да направят БСП, е да се влязат в някаква компроматна война, която е вредна за политическата система. Това каза пред журналисти в парламента председателят на ПГ на ГЕРБ Цветан Цветанов по повод изказването на лидера на БСП Корнелия Нинова.Припомняме, Нинова заяви, че ГЕРБ бламира лидера си Борисов, гласувайки против оставката на Добрев.Цветанов беше категоричен, че депутатите са гласували по съвест. \"Аз не искам да участвам в някакво разделение на парламентарната група. Парламентарната група се нуждае от сплотеност и аз никога няма да стана предател. Защото, това, което днес трябваше да направим - трябваше да предадем Делян Добрев\", заяви Цветанов.Той посочи, че вижда несправедливост в действията на БСП, която от ГЕРБ не трябва да допускат. По думите му техният стил на поведение ще бъде такъв, щом БСП се стремяли да дискредитират управлението.Той посочи, че вчера парламентарната група е имала , на което колегите му са изразили безусловната си подкрепа за Делян Добрев. Той определи твърденията на БСП като \"пасквили\" и \"компромати\".  Цветанов потвърди, че е в непрекъснат контакт с лидера Бойко Борисов, който в момента е във Варна за среща с колегите си от Румъния, Сърбия и Гърция. \"Нека всеки един политик, който си подаде оставката - получава такава широка обществена подкрепа. Делян Добрев получава  и разбира се няма как парламентарната група да не се съобрази\", заяви Цветанов.Той припомни времето, в което БСП са го атакували персонално. \"Бях силен, защото имах точно тази обществена подкрепа, бях силен, защото и народните представители и всички колеги стояха зад мен. Делян Добрев с нищо не е заслужил, ако проследите действията му в законодателната дейност, ако проследите действията му като министър, той само е работил в интерес на България.\", заяви Цветанов.Според Елена Йончева обаче в яростната защита на Добрев Йончева се виждал страх, че ако един от герберите падне, и други можело да бъдат съборени.", "date": "2017.10.04", "title": "БСП вреди на политическата система с компроматната война, критикува Цветанов"}
{"url": "https://news.bg/world/okolo-250-mln-evro-nezakonni-danachni-oblekcheniya-e-dal-lyuksemburg-na-amazon.html", "text": "Европейската комисия заключи, че Люксембург е предоставил неправомерни данъчни облекчения на Amazon в размер на около 250 милиона евро. Съгласно правилата на ЕС за държавните помощи това е незаконно, тъй като е позволило на Amazon да плати значително по-малко данъци в сравнение с другите дружества. Сега Люксембург трябва да си върне незаконната помощ.Маргрете Вестегер, комисар по въпросите на конкуренцията, заявява: \"Люксембург е предоставил на Amazon незаконни данъчни облекчения. Вследствие на това почти три четвърти от печалбата на Amazon не е била обложена с данъци. Казано другояче, на Amazon е било позволено да плати четири пъти по-малко данъци, отколкото други местни дружества, подчинени на същите национални данъчни норми. Според правилата на ЕС за държавните помощи това е незаконно. Държавите членки не могат да предоставят избирателно на мултинационални групи избирателни данъчни облекчения, които не се предоставят на останалите.\"След задълбочено разследване, започнало през октомври 2014 г., Комисията стига до заключението, че чрез данъчно становище, издадено от Люксембург през 2003 г., чието действие е било удължено през 2011 г., данъкът, дължим от Amazon в Люксембург, е бил намален без основателна причина.Данъчното становище е позволило на Amazon да прехвърли по-голямата част от печалбите си от дружество от групата на Amazon, подлежащо на данъчно облагане в Люксембург (Amazon EU), на дружество, което не подлежи на данъчно облагане (Amazon Europe Holding Technologies).По-конкретно, данъчното становище е допуснало плащането на лицензионно възнаграждение от Amazon EU на Amazon Europe Holding Technologies, като по този начин облагаемите печалби на Amazon EU са били значително намалени.Разследването на Комисията показва, че равнището на лицензионните възнаграждения, допуснато с данъчното становище, е било завишено и не е отразявало икономическата действителност. Въз основа на това избирателно икономическо предимство, като е дало възможност на групата да плаща по-малко данъци в сравнение с други дружества, подчинени на същите национални данъчни норми.Фактически становището е позволило на Amazon да избегне данъчното облагане на три четвърти от печалбите му, натрупани от всички продажби на Amazon в ЕС.Решението на Комисията касае данъчното третиране от страна на Люксембург на две дружества от групата Amazon — Amazon EU и Amazon Europe Holding Technologies. И двете дружества са с търговска регистрация в Люксембург и капиталът им е изцяло собственост на групата Amazon, като в крайна сметка контролът върху тях се упражнява от дружеството майка в САЩ Amazon.com Inc.", "date": "2017.10.04", "title": "Oколо 250 млн. евро незаконни данъчни облекчения е дал Люксембург на Amazon "}
