{"url": "https://news.bg/world/eksploziya-v-zavod-v-manchestar.html", "text": "Силна експлозия е станала в завод край Манчестър. Няма информация за ранени, съобщи Би Би Си.Инцидентът е станал в Литълбъроу, около 18 часа местно време. От пожарната служба в Манчестър съобщи, че на място са две пожарни коли и три специализирани автомобила. Причината за инцидента все още не е известна.Взривът е причинил затварянето в двете посоки на \"Тодмордън роуд\".", "date": "2018.01.17", "title": "Експлозия в завод в Манчестър"}
{"url": "https://news.bg/int-politics/rusiya-nahoka-velikobritaniya-che-ya-opredelya-kato-agresor.html", "text": "Русия нахока Великобритания, че я е атакувала, определяйки я като агресор, като подчерта, че британският премиер Тереза Мей била по-заинтересована от публична реторика, отколкото от справянето с реалните заплахи, пред които е изправен Западът, съобщава \"Ройтерс\".Великобритания вдигна по спешност два изтребителя \"Тайфун\" в понеделник, за да пресрещне руски бомбардировачи, летящи близо до въздушното пространство на Обединеното кралство. Това е последният от поредицата подобни инциденти, при който британски военни сили бяха разгърнати заради опасения от руско военно нахлуване.Попитан за коментар относно маневрите, говорител на руското посолство в Лондон заяви, че такива изявления от страна на британското военно министерство били част от общуването с обществеността, насочено към подкопаване на имиджа на Русия.\"Ние разглеждаме тези и подобни изявления като пиар упражнение, имащи за цел да покажат някаква предполагаема \"агресивност\" от страна на Русия, както и самоувереността на някои британски политици\", се посочва в изявление на посолството на английски език.\"Никога не е имало нахлуване във въздушното пространство на Великобритания и никакъв руски самолет не е бил принуждаван да кацне или дори да промени курса си\", се изтъква, като се допълва: \"Руските самолети извършват рутинни полети в международното въздушно пространство.\"Отношенията между Русия и Великобритания са напрегнати. Тереза Мей през миналата година обвини Москва във военна агресия, а през декември британският външен министър Борис Джонсън заяви, че има изобилие от доказателства, че Русия се намесва в чужди избори.", "date": "2018.01.17", "title": "Русия нахока Великобритания, че я определя като агресор"}
{"url": "https://news.bg/world/germaniya-i-polsha-mogat-da-sformirat-komisiya-za-reparatsii-ot-vsv.html", "text": "Германия и Полша обявиха, че обмислят да сформират комисия, която ще разглежда полските претенции към Берлин за изплащане на репарации за германските действия през Втората световна война, информира \"Ройтерс\".Управляващата полска партия \"Право и справедливост\" преразглежда въпроса за военна компенсация, въпреки че правителството официално не е отправило искане към Германия.Новият полски министър на външните работи Яцек Чапутович и германският му колега Зигмар Габриел заявиха на първата си среща, че не искат въпросът да навреди на двустранните отношения.Двамата министри подчертаха важността на отношенията си, но признаха, че въпросът за репарациите няма да изчезне.Габриел подчерта, че Германия има ясна юридическа позиция, според която всички въпроси за репарациите са изяснени. Той добави, че демократично избраното правителство на Полша е приело това в началото на 90-те години на ХХ век.Но няма смисъл от разговори за юридическа ситуация, ако има дебат в обществото на съседна страна, смята Габриел.Според него единственият начин е да се попитат експерти. Външният министър на Германия ясно заяви, че към момента няма конкретни планове и ще трябва да бъде взето решение за сформиране на комисия, в която може да участват историци и юристи.6 милиона поляци, включително три милиона полски евреи, са убити по време на войната, а столицата Варшава е срината през 1944 г.След войната победителите предоставиха на Полша германска територия като компенсация за анексираната от Съветския съюз полска територия.\"Искаме да се проведе този дебат\", каза Чапутович, който прие предложението на Габриел.", "date": "2018.01.17", "title": "Германия и Полша могат да сформират комисия за репарации от ВСВ"}
{"url": "https://news.bg/politics/rumen-radev-ni-prizova-da-tsenim-i-otstoyavame-svobodata-si.html", "text": "140-та годишнина от подписването на Санстефанския мирен договор е повод да докажем, че ценим и отстояваме свободата - с правдиво слово и достойно поведение, с лично участие или със спомоществование.Това гласи обръщението на президента Румен Радев към българския народ по случай  1877-1878 г., съобщиха от Администрацията на президента. С това изявление на държавния глава започват и честванията на различни събития за 140-та годишнина от Освобождението на България.Паметта за онези дни, онзи дух и онези герои устоя на всички посегателства, заяви президентът припомняйки, че на историческите места е срещал различни хора, дошли да отдадат почит към извоювалите свободата ни. Както към родните възрожденци, въстаници, четници, опълченци, така и към хилядите воини от освободителната армия на император Александър II, намерили последен покой на българска земя.По думите на Румен Радев невидима нишка свързва свободата, завоювана през 1878 г., и днешната свобода на граждани на суверенна и демократична България, която е в ръцете на живите поколения. \"Свободата бе пренесена през всичките 140 години, независимо от превратностите на историята\", допълва Румен Радев.Държавният глава благодари на Националния инициативен комитет за честване на 140-годишнината от Руско-турската освободителна война 1877-1878 г. и възстановяването на българската държавност.", "date": "2018.01.17", "title": "Румен Радев ни призова да ценим и отстояваме свободата си"}
{"url": "https://news.bg/world/rusnak-protestiral-sreshtu-koruptsiyata-pochina-sled-samozapalvane-pred-kmetstvo.html", "text": "Руски гражданин почина, след като се самозапали пред правителствена сграда в Южна Русия, пише електронното издание \"Москва таймс\".Според разпространяваната информация мъжът е бил уволнен от работа.39-годишният Дмитрий Рудов е бил хоспитализиран с тежки изгаряния в уралската република Башкирия, след като се запалил пред кметството на град Ишимбай. През декември 2017 г. инженерът по електроника е изпратил писмо на руския президент Владимир Путин, след като бил уволнен от местна дъщерна компания на Газпром.Свидетели разказаха, че са чули Рудов да вика \"корупция\", докато се е заливал със запалителна течност пред кметството, информира сайтът Meduza.В писмото си до Путин 39-годишният се оплаква, че има болки, загуба на съзнание и не може да си осигури помощите за инвалиди.\"Надявам се да оцеля до вашите избори без лекарства\", написал той в писмото, цитирано от Pravo.media.Регионалните власти започнаха разследване за подбуждане към самоубийство във връзка с информация, че Рудов е имал съдебен спор.", "date": "2018.01.17", "title": "Руснак, протестирал срещу  корупцията, почина след самозапалване пред кметство"}
{"url": "https://news.bg/world/poveche-ot-2000-dushi-izpratiha-ubitiya-oliver-ivanovich-v-kosovska-mitrovitsa.html", "text": "Повече от 2000 души се събраха в северния град Косовска Митровица, за да се преклонят пред сръбски политически лидер, чието убийство увеличи напрежението между двата съседа, съобщава \"Ройтерс\".64-годишният Оливер Иванович беше застрелян с 6 куршума във вторник пред централата на партията му в Митровица - град, който разделя етническите сърби и албанците.Сърбия осъди убийството и го определи за терористичен акт, но президентът на страната Александър Вучич не каза дали вярва, че покушението е етнически мотивирано.Косовски сърби, предимно от Митровица, се събраха пред партийната централа на Иванович, където запалиха свещи, а след това ескортираха ковчега с тялото до покрайнините на града, където автомобил ще откара тялото до Белград, тъй като погребението е запланувано да се проведе в столицата на Сърбия.Преди началото на траурното шествие сръбски свещеник извърши опело. Един от присъстващите носеше дървен кръст с името на Иванович, докато траурното шествие се придвижваше по улиците на Митровица.Организираният от ЕС диалог за нормализиране на отношенията между Белград и Прищина е прекратен по молба на Сърбия заради убийството. Сръбски представител заяви, че ще подновят преговорите само ако виновниците бъдат изправени пред правосъдието.\"Убийството на Иванович вчера беше трагедия за Косово\", каза американският посланик в малката страна и добави, че никой не трябва да се възползва от това престъпление за прекратяване на политическите разговори.Косовската полиция съобщи, че са установили собственика на изгорелия автомобил, който се предполага, че е свързан с извършителите на убийството. Разпитани са няколко свидетели. Не са чути изстрели, според следствието, тъй като нападателите са използвали заглушители.Изнесените днес резултати от аутопсията показват, че Иванович е бил убит с 6 куршума.", "date": "2018.01.17", "title": "Повече от 2000 души изпратиха убития Оливер Иванович в Косовска Митровица"}
{"url": "https://news.bg/world/v-meksiko-otkriha-nay-golyamata-navodnena-peshtera-na-planetata.html", "text": "Група водолази откриха най-голямата наводнена пещара в света, съобщава \"Ройтерс\". Водолазите са свързали две подводни пещери в източно Мексико. С това се разкрива най-голямата наводнена пещера на планетата, откритие, което би могло да помогне да се хвърли нова светлина върху древната цивилизация на маите.Gran Acuifero Maya (GAM) е проект, посветен на проучването и опазването на подземните води на полуостров Юкатан. От проекта съобщиха, че пещерата с дължина 347 километра е идентифицирана след месеци на изследване на лабиринт от подводни канали.В близост до морския курорт Тулум групата разкрива, че пещерата, известна като Сак Актун, веднъж измерена на 263 километра, е още по-дълга. Открита е 83-километровата система Дос Охос. Поради тази причина, Сак Актун сега поглъща Дос ОхосДиректорът на GAM и подводен археолог Гилермо де Анда каза, че \"невероятната\" находка ще помогне да се разбере развитието на богатата култура на региона, доминирана от цивилизацията на маите преди испанското завоевание.\"Това ни позволява да оценим много по-ясно как възникват ритуалите, местата за поклонение и в крайна сметка големите пре-испански селища, които познаваме\", заяви Гилермо де Анда пред Ройтерс.Полуостровът на Юкатан е осеян с монументални реликви на маите, чиито градове използвали обширна мрежа от дупки, свързани с подземните води, известни като ценоти. Някои центоти придобиват особено религиозно значение за маите, чиито потомци продължават да обитават района.", "date": "2018.01.17", "title": "В Мексико откриха най-голямата наводнена пещера на планетата"}
{"url": "https://news.bg/politics/smeniha-zam-direktorite-na-sledstvieto.html", "text": "Трима зам.-директори на Националната следствена служба (НСлС) бяха назначени от прокурорската колегия на Висшия съдебен съвет, съобщиха от ВСС.Тримата са Магдален Тошев Маринов - прокурор, завеждащ-отдел \"Специализиран\" във Върховна касационна прокуратура, Юлиана Петкова Кацарова-Чорбаджиева - прокурор във ВКП и Ивелина Христова Христова - следовател в Национална следствена служба.Магдален Тошев има общ юридически стаж над 26 години в органите на съдебната власт. Заемал е последователно длъжностите: младши прокурор в Районна прокуратура - Пловдив; прокурор и заместник на районния прокурор в Районна прокуратура - София; прокурор в Софийска градска прокуратура; съдия в Окръжен съд - София; прокурор и заместник-градски прокурор; прокурор във ВКП и завеждащ отдел \"Специализиран\".Юлиана Петкова Кацарова-Чорбаджиева има общ юридически стаж над 25 години в органите на съдебната власт. Заемала е следните длъжности: прокурор в Районна прокуратура - София, прокурор в Софийска градска прокуратура, прокурор в Апелативна прокуратура - София, прокурор във ВКП и завеждащ-отдел във ВКП.Ивелина Христова Христова има общ юридически стаж над 20 години в органите на съдебната власт. Заемала е последователно следните длъжности: следовател в Столична следствена служба; прокурор в Районна прокуратура - София, следовател в НСлС.Досегашните заместници на НСлС - Лъчезар Пенев и Кънчо Митев подадоха оставка и тя бе уважена. Кънчо Митов е възстановен на длъжността \"следовател в НСлС\", считано от датата на решението, а Лъчезар Стоичков Пенев е освободен и от длъжността \"следовател\" в НСлС, считано от 31 януари 2018 г., във връзка с депозираната оставка.Поради навършване на 65-годишна възраст, Прокурорската колегия освободи Антон Стоянов Стоянов от заеманата длъжност \"следовател в НСлС\" от 22 януари 2018 г.", "date": "2018.01.17", "title": "Смениха зам.-директорите на Следствието"}
{"url": "https://news.bg/comments/balgarski-obichai-zhenskoto-ne-i-politicheskata-ne-korektnost.html", "text": "Миналата седмица френската евродепутатка от \"Зелените\" Карима Дели поиска сваляне на рекламния видеоклип, посветен на българското европредседателство. Мотивите й бяха свързани със специфичния начин, по който ние, българите, казваме \"да\" и \"не\" чрез кимане с глава - обратно на широко разпространения в Европа и света. В него г-жа Дели видя не какво да е, а толериране на сексуалния тормоз!Откъде идва драмата? Клипът започва със запознанство между мъж и жена във влак, а глас зад кадър обявява:Реакцията на евродепутатката е наистина смайваща:написа в Туитър Дели, която оглавява комисията по транспорт и туризъм в Европарламента.Атаката срещу клипа (респективно, срещу страната ни) се явява от поне три плоскости.Първата е свързана с нашите традиции, обичаи и нрави. Да кимаме по обратен начин в сравнение с останалия свят е не просто българска специфика, а проява на нашата идентичност. Нещо повече, бидейки елемент от нашата идентичност, този жест автоматически се превръща в част и от европейското културно богатство. И по каква логика това богатство трябва да се ограничава и дискриминира? Нали девизът на Обединена Европа беше \"Единство в многообразието\"?Втората плоскост е свързана с женското \"не\". Което по дефиниция означава отказ, но на практика понякога може да означава и други неща. Например, \"не по този начин, моля, пробвай по друг\". Или \"не мислиш ли, че малко избързваш?\" А също може да означава и спазване на установените във времето по нашите земи нрави жената да не се съгласява веднага, защото това някак си \"не е прилично\". (Тук вероятно е мястото на онзи виц, в който се казва, че когато жената каже \"не\", има пред вид \"може би\", а когато каже \"може би\", има пред вид \"да\", тъй като ако каже директно \"да\", значи е загубила всякакво себеуважение.) Ако госпожа евродепутатката не знае тези наши особености, да се беше поинтересувала досега. Но не би. Явно целта е друга...Още по-забавно става, когато обвиненията в толериране на сексуален тормоз идват от европейски депутат, а в същото време се оказва, че именно в европейската столица Брюксел 9 от 10 жени са били жертва на сексуален тормоз. Докато тук нещата не са чак толкова стряскащи.Изобщо, когато борбата срещу мъжкото (сексуално) насилие спрямо жените се води от феминистки позиции, вместо от кавалерски такива, резултатите стигат до гротеска. Справка - нелепите текстове в Истанбулската конвенция за премахване на \"половите стереотипи\" и образование в \"нестереотипни роли на пола\". Но за това как феминистката идиотщина може да попречи на изначалната идея за противодействие на домашното насилие, смятам да посветя специален текст.Третата плоскост е свързана с политическата (не)коректност. Г-жа Дели не се оказа единствената, която критикува българския видеоклип. Намериха се и нашенски критикари, част от които обаче са повлияни именно от западната представа за политическа коректност.Да видим за какво става дума.В клипа се насажда алюзия за България като млада, красива, хетеросексуална бяла жена. (Ауу, расизъм и дискриминация!!!). Има и млад, хетеросексуален мъж, който е привлечен от жената. (Леле, колко сексистко!) Представят се традиционни български обичаи - нестинарство, кукери... (И ретроградно, отгоре на всичко!) Включена е шега относно някои модерни влияния - Загатва се, че християнския свят е цивилизиация, а отвъд него - не. (Ислямофобия и шовинизъм.)По критериите на културния марксизъм, клипът е политически некоректен отвсякъде. И със сигурност дразни някои хора (основно в Западна Европа, но както забелязваме, вече и у нас). Но това си е техен проблем. Клипът е хубав, затова нека да му се радваме.А хейтърите ще трябва да се примирят с няколко простички факта. Че огромното мнозинство от жените в България са бели. И много от тях са красиви. И хетеросексуални. А огромното мнозинство от българските мъже харесваме точно такива жени...", "date": "2018.01.17", "title": "Български обичаи, женското „не“ и политическата (не)коректност"}
{"url": "https://news.bg/bulgaria/nikolina-angelkova-balgariya-e-mnogo-populyarna-destinatsiya-za-gratskite-turisti.html", "text": "България е много популярна дестинация за гръцките туристи. Това заяви министърът на туризма Николина Ангелкова на работна среща с гръцкия си колега Елена Кунтура. Разговорът се състоя в рамките на най-голямото туристическо изложение в Испания - FITUR в Мадрид.От срещата стана ясно, че от януари до ноември 2017 г. броят на гръцките туристи, посетили страната ни, е над 1 млн. души. Регистриран е над 8% ръст сравнено със същия период за миналата година.Българите, посетили южната ни съседка през този период, са били над 1 250 000, сочат данните на НСИ.Възможност за съвместни туристически проекти с Гърция също беше обсъдена по време на срещата. Могат да бъдат създадени общи продукти за сектора в областта на културно-историческия, морския, уелнес, фестивалния, религиозния и други видове туризъм, допълни министър Ангелкова.В дискусията още беше коментирано възможност за обмен на опит и добри практики в рекламата и маркетинга.Николина Ангелкова акцентира върху реализирането на повече бизнес инициативи в туризма.", "date": "2018.01.17", "title": "Николина Ангелкова: България е много популярна дестинация за гръцките туристи"}
{"url": "https://news.bg/world/stiv-banan-se-dogovori-da-bade-razpitan-ot-prokurora-malar.html", "text": "Бившият главен стратег на Белия дом Стив Банън се е договорил да бъде разпитан от екипа на специалния прокурор на САЩ Робърт Мълър вместо да се яви пред голямо жури.Това съобщава СиЕнЕн, позовавайки се на източници, близки до Банън, информира \"Ройтерс\".Във вторник вестник \"Ню Йорк таймс\" писа, че Банън е призован да свидетелства пред голямо жури във връзка с продължаващото разследване за връзки между Русия и президентската кампания на Доналд Тръмп.", "date": "2018.01.17", "title": "Стив Банън се договори да бъде разпитан от прокурора Мълър"}
{"url": "https://news.bg/politics/bez-plastmasovi-produkti-na-sreshtite-i-sabitiyata-ot-predsedatelstvoto-ni-iska-mosv.html", "text": "Срещите и събитията по време на нашето европредседателство да се проведат \"без пластмасови продукти\", предвиждат от Министерството на околната среда и водите.България приветства приемането на Европейската стратегия за предотвратяване на отпадъците от пластмаси, се казва в становище на Министерството на околната среда и водите.По време на Българското председателство ще бъдат проведени дискусии по различните законодателни и незаконодателни мерки, заложени в стратегията, заяви министърът на околната среда и водите Нено Димов.\"Пластмасовите отпадъци: европейска стратегия за опазване на планетата, защита на гражданите ни и предоставяне на възможности на отраслите ни\" е незаконодателен документ на Европейската комисия.С нея се очаква да се преодолее вредата от пластмасите върху околната среда. Документът ще начертае мерки, които да доведат до насърчаване на разделното събиране и рециклирането на пластмасови отпадъци, пишат от МОСВ.Предвиждат се и мерки за ограничаване изхвърлянето на пластмасови отпадъци в околната среда и предотвратяване навлизането на микропластмаси в морска среда.Ще бъде поставен акцент и върху производството и употребата на биоразградими и компостируеми пластмаси.Очаква се по време на Българското председателство да се проведат заседания за дискусия на Работна група \"Околна среда\" в Съвета на ЕС по отделните точки от документа.В рамките на заседанията и обсъжданията на стратегията, България като председател ще цели постигане на консенсус в позициите на държавите членки. Очаква се работа по формулирането и обсъждане на Заключения на Съвета по тази тема.Припомняме, България е сред първите държави членки, които още през 2011 г. въведоха ограничителни мерки за пластмасовите торбички чрез заплащане на продуктова такса за брой. Мерките дадоха резултат още преди приемането през 2015 г. на европейска директива за намаляване потреблението на торбичките на ниво ЕС. В края на 2017 г., съгласно проучване на Евробарометър, 50% от българските граждани са се отказали от използването на пластмасови торбички за еднократна употреба.В страната ни се рециклират близо 40% от образуваните битови отпадъци от пластмаса, което е с близо 10 на сто над средното ниво за ЕС. Основната част от рециклираните пластмасови отпадъци от бита представляват отпадъци от пластмасови опаковки, за които са въведени европейски цели по оползотворяване.Началото на разделното събиране на отпадъците от опаковки, включително от пластмаса, са от 2004 г. Към настоящия момент са обхванати 6, 4 млн. жители в 183 общини в системи за разделно събиране.Страната ни постига всяка година европейските цели по рециклиране на отпадъци от опаковки. За 2015 г., при цел от 60 процента оползотворяване на общото количество опаковки, България е оползотворила 254 099 тона от 392 547 тона пуснати на пазара опаковки, което е 64,7 на сто.Целите по отделни материали също се постигат успешно, а при пластмасата резултатите са над средните за ЕС - за 2015 г. са рециклирани близо 61% от пуснатите на пазара опаковки от пластмаса при средно 40 процента за ЕС. Този резултат значително надвишава заложената директивна цел от 22,5%.За третиране на отпадъците от опаковки са изградени 49 сепариращи инсталации, от които собственост на организациите по оползотворяване на опаковки са 27, а останалите на техни подизпълнители. Освен частните инвестиции, направени от организациите по оползотворяване в инсталации и системи за разделно събиране на отпадъци, с европейски средства по ОПОС 2007-2013 са изградени 11 сепариращи инсталации за битови отпадъци с общ капацитет над 730 000 тона.В настоящия програмен период - 2014-2020 ще бъдат изградени още 16 инсталации, за 6 от които вече са подписани договори. В допълнение към разделно събираните отпадъци от опаковки, тези инсталации ще позволят отделянето на допълнителни количества пластмасови отпадъци, които да бъдат рециклирани и оползотворени.Страната разполага с достатъчен капацитет за рециклиране на отпадъците от всички основни материали като хартия, пластмаса, стъкло и метал. По отношение на пластмасата, например, са издадени разрешения за дейности по рециклиране на над 130 фирми с общ капацитет надхвърлящ 560 000 тона. При стъклото рециклиращите мощности надхвърлят 130 000 тона, а при хартията достигат общо около 180 000 тона.Извън частните инвестиции от страна на системите за разделно събиране на отпадъци от опаковки, основните инвестиции в инфраструктура по управление на отпадъците са по линия на европейските фондове. В настоящия програмен период на ОПОС по ос \"Отпадъци\" са предвидени общо 562, 8 млн. лв., Обявени са процедури за 322,5 млн. лв. за инсталации за сепариране и рециклиране на отпадъци.Друг източник на финансиране на инсталации за сепариране и рециклиране са натрупаните средства от отчисленията по чл. 64 от Закона за управление на отпадъците, чиято цел е да се финансират дейности и съоръжения стоящи по-високо в йерархията по управление на отпадъците. Събраните от общините до момента средства са над 140 млн. лв.", "date": "2018.01.17", "title": "Без пластмасови продукти на срещите и събитията от председателството ни иска МОСВ"}
{"url": "https://news.bg/bulgaria/evrodeputat-razocharovan-ot-lipsata-na-samochuvstvie-u-borisov.html", "text": "Евродепутатът от БСП/ПЕС Момчил Нeков е разочарован от липсата на самочувствие у Бойко Борисов. \"Как ще управляваме от васалното положение, за което Борисов благодари?\" Този въпрос публикува в личния си профил във Фейсбук Неков.Евродепутатът допълни, че е разочарован от липсата на национално самочувствие у българския премиер. По думите му казаното от Борисов поставя въпроса- \"Ние в тежест ли сме на ЕС? Не сме ли равноправен член в общността?\"Европредсеедателството да се използва и за защита на национални каузи и интереси, иска Момчил Неков. България не трябва да е само проводник на общи решения на ЕС, смята евродепутатът. Двойният стандарт при храните и защитата на българските производители са сериозен проблем в неговите очи.\"Борисов абдикира и от въпроса с дискриминация срещу българите. Визовата политика на ЕС, явно, няма да важи за България. Председателството е отлична възможност да се повдигне въпросът на най-високо ниво, но темата, изглежда, не е важна за премиера. Чакаме някой да ни \"вменява ангажименти\", а не да си защитаваме правото и мястото\"- коментира Неков.", "date": "2018.01.17", "title": "Евродепутат разочарован от липсата на самочувствие у Борисов"}
{"url": "https://news.bg/bulgaria/savmestni-proverki-otkriha-nad-50-hil-kg-negodno-za-prodazhba-meso.html", "text": "Съвместни проверки на служители на СДВР и на областните дирекции на МВР, представители на Националната агенция за приходите, Българската агенция за безопасност на храните, Комисията за защита на потребителите и Агенция \"Митници\" откриха над 50 хил. кг. месо и местни продукти негодни за продажба.Продуктите са получили забрана за продажба поради изтекъл срок на годност, други 201, 700 кг месо са иззети от физически лица, които са продавали стоката без документи за произход. Най-голямо количество месо е иззето от обекти във Велико Търново - 37 533 кг, Търговище - 20 910 кг, Ямбол - 2500 кг и Пловдив - 1300 кг.Проверките са се случили в периода от 22 декември 2017 г. до 14 януари таи година.Съвместните проверки инспектирали общо 1258 обекта - магазини, складове за съхранение и преработка на месо, и 1709 моторни превозни средства, превозващи месо и местни продукти.За установени административни нарушения са съставени общо 38 акта и пет протокола. Четири от тях са съставени в София, три - в Пловдив и Кюстендил, два - в Стара Загора и Габрово.", "date": "2018.01.17", "title": "Съвместни проверки откриха над 50 хил. кг. негодно за продажба месо"}
{"url": "https://news.bg/regions/rumanski-tir-se-obarna-na-patya-vidin-montana.html", "text": "Блокирано е движението по пътя Видин-Монтана след като румънски тир се обърна върху заледения участък. Инцидентът е станал в района на село Винище, съобщиха от Агенция \"Пътна инфраструктура\", цитирани от Нова телевизия.Тестът с дрегер е показал 1,8 промила алкохол в кръвта на шофьора.Обходният маршрут в посока Монтана - Видин е през Арчар, а в посока Видин-Монтана - през Ружинци и Тополовец.", "date": "2018.01.17", "title": "Румънски тир се обърна на пътя Видин-Монтана"}
{"url": "https://news.bg/politics/vmro-nyama-da-podkrepi-istanbulskata-konventsiya.html", "text": "Зам.-председателят на ВМРО - БНД Искрен Веселинов изрази позицията на партията относно ратификацията на Истанбулската конвенция. Това стана ясно от официално съобщение до медиите.Позицията на Искрен Веселинов е публикувана в личния му профил в социалната мрежа Фейсбук.\"Истанбулската конвенция не може и няма да бъде подкрепена независимо колко и какви преводи ще й бъдат направени\", заяви Веселинов в публикацията си.\"Чудя се на дръзновенния ентусиазъм на няколко активисти, които обясняват, че нещо сме се загубили в превода. Пълни глупости! Колкото по-коректно я преведат, толкова по-ясно ще стане от какво се притесняваме, защото на много места сега \"джендър\" е преведено просто като \"пол\", възмущава се зам.-председателят на ВМРО - БНД.За притесненията на партията Веселинов обясни, че \"истината ще стане видима от всеки, който прочете оригинала\". По думите му всеки щял да започне да се чуди не е ли сбъркано заглавието на конвенцията - \"тя жените ли брани или тези, които играят женска социална роля?????\".Искрен Веселинов уточнява, че той не говори само от името на колегите му от ВМРО. \"Впрочем говоря не само от името на колегите от ВМРО - нито един член на групата на Обединени патриоти няма да подкрепи подобни текстове, които открехват вратата за либералния Содом и Гомор...\", категоричен е Веселинов.По рано днес , че патриотите вече са склонни да подкрепят Истанбулската конвенция, ако новият превод на Конвенция ги удовлетворява. Малко след това в редакцията на news.bg представители на ВМРО и \"Атака\" опровергаха думите му и се възпротивиха на изказването му от името на парламентарната група \"Обединени патриоти\".\"Атака\" се разграничи от позицията на Ячев и са категорично против Истанбулската конвенция. Това стана ясно от официалната позиция на Волен Сидеров.", "date": "2018.01.17", "title": "ВМРО няма да подкрепи Истанбулската конвенция"}
{"url": "https://news.bg/politics/dogovorat-s-makedoniya-vliza-v-plenarna-zala.html", "text": "Единодушно решихме в дневния ред на парламента в четвъртък да бъде включена ратификацията на договора с Македония и в пленарна зала. Това заяви председателят на парламентарната комисия по европейските въпроси и контрол на европейските фондове Кристиан Вигенин след като в комисията бе одобрена ратификацията на . Това ще бъде добър знак, ако парламентите на двете страни го ратифицират в един след друг, смята Вигенин.Струва ми се, че месеците след подписването на договора до сега показаха, че Македонската страна има сериозни намерения. Тя с конкретни действия показва, че иска да промени политиката към България и да установи европейски отношения между двете страни. Самата Македонска страна видя, че няма нищо страшно в това. Такива съвместни действия са плюс и във вътрешен план за тези, които имат смелостта да направят тези стъпки, каза Вигенин.Този договор ще бъде изпълнен със съдържание, оптимист е бившият външен министър в кабинета \"Орешарски\". По време на председателството, не зависи само от нас, но има шанс да бъде направена сериозна стъпка за поемане на пътя на евроинтеграцията.Понякога дяволът е в детайлите - видяхме го по време на преговорите, обясни Кристиан Вигенин. В договора е предвидена съвместна мултидисциплинарна експертна комисия по исторически и образователни въпроси. Има ли яснота за състава и функциите на тази комисия, запита той настоящия външен министър Екатерина Захариева. Тя има ключово значение за изчистването на въпроси, които тровят отношенията години наред, каза Вигенин.Захариева отговори, че в комисията ще има учени от БАН и от университетите. Нейният състав ще се приеме с решение на Министерския съвет с дебат. От Комисията ще правят ежегоден доклад за напредъка на тези разговори, каза Захариева и припомни, че вече честването на някои исторически факти и личности е съвместно. Мултидисциплинарната комисия, която се създава, ще работи на основата на автентични исторически факти и документи, допълни тя.След нейният отговор единодушно депутатите от Комисията по европейските въпроси и контрол на европейските фондове одобриха ратификацията на договора за добросъседство с Македония.Според Екатерина Захариева този договор е голям успех за българската дипломация. От 2008 г. е първото предложение за подписване на договора, а през 2012 г. са първите преговори. Нежеланието на Македония да подпише е видно. От цялата международна общност това бе наречено исторически успех, вдъхновение за страните от Балканите, каза Захариева.Съгласието по този договор бе подписано без посредничество. То бе постигнато след толкова години поради смелостта на двамата премиери въпреки изключително негативната кампания, която се водеше, особено в Македония, каза Захариева.Важно е, че той (договорът - б.р.) започна да се изпълнява. Беше постигнато съгласие по теми, за които с години сме спорили, например - в Съвета на Европа по Конвенцията за малцинствата. Беше проведено междуправителствено заседание за пръв път от 1999 г.\"Договорът ще доведе не само до честване на исторически дати и личности, а и до сближаване на гражданите на двете страни, които са толкова близки. Най-важното е, че ще затвори раните, които имахме и ще отвори нова глава в историята. Така даваме пример, че балканските лидери и държави могат да решават проблемите си сами\", каза Захариева.Очаквам с по-голямо мнозинство да се подпише ратификацията, допълни външният министър Захариева.Припомняме,  беше подготвян в продължение на няколко години. На 1 август 2017 г. премиерът на Македония Зоран Заев и българският му колега Бойко Борисов се подписаха под договора на церемония в Скопие. През ноември 2017 г. Министерски съвет внесе споразумението в българския парламент за ратифицирането му.След ратификацията в Скопие,  на външните работи на Република България приветстваха  да ратифицира Договора за приятелство, добросъседство и сътрудничество между двете държави.", "date": "2018.01.17", "title": "Договорът с Македония влиза в пленарна зала "}
{"url": "https://news.bg/health/za-vrashtane-na-zhenskite-konsultatsii-nastoyavat-akusherki.html", "text": "Акушерките в България настояват за връщане на женските консултации в страната. Това стана ясно по време на форум, организиран в сградата на КНСБ на тема: \"Акушерката - подценяваната професия\".Милка Василева, председател на Българска асоциация на професионалистите по здравни грижи заяви, че днес акушерките са по-малко отколкото е необходимо да бъдат в страната, като недостиг има във всяка болница.Тя изтъкна, че  в миналото практика на женската консултация, от която имат нужда не само родилките, а и всяка жена.Акушерките настояха по време на форума за достойно заплащане на труда им и създаване на възможности за усъвършенстване на професията така, че да превърнат болката в надежда. Емилия Казълова, председател на Алианса на българските акушерки заяви, че наистина повечето от акушерките у нас са в предпенсионна възраст и работят на няколко места, за да свързват двата края., тъй като освен за живота на новороденото акушерките се грижат и за живота на родилката. \"Оставаме в задния двор на медицината\", констатира Казълова.По думите й в годините наистина са започнали да третират акушерката като асистент на лекаря, а жената наистина има нужда от .Според Казълова в провинцията проблемът с недостига на акушерки е още по-сериозен, тъй като там не само акушерките са малко, но и не съществува възможност за смяна на работното място.\"Колегите са по-пасивни и по-обрани в исканията си, защото се страхуват за работните си места\", коментира още Казълова. По думите й се стига до парадоксът една млада акушерка да получава по-малко от една санитарка с повече трудов стаж.Юлия Кадийска, фоторепортер, която наскоро роди втората си рожба Тома в МБАЛ \"Надежда\" коментира, че благодарение на акушерската помощ в болницата, раждането е преминало много по-бързо и лесно. Младата майка е родила само с помощта на акушерка. \"Мисля че може да се заложи доста повече на акушерките. Изцяло акушерката ми помага и ме напътства. Веднага ми дадоха бебето, гушнах го на голо. Това допринесе да имам кърма и да го храня\", допълни Кадийска.", "date": "2018.01.17", "title": "За връщане на женските консултации настояват акушерки"}
{"url": "https://news.bg/world/separatist-e-izbran-za-predsedatel-na-katalunskiya-parlament.html", "text": "Каталунските депутати избраха сепаратист за председател на парламента, съобщава АФП.Парламентът на Каталуния провежда първото си заседание от предсрочните избори на 21 декември 2017 г.Избирането на Роже Торен е първата стъпка от плана на сепаратистките депутати да върнат бившия регионален лидер Карлес Пучдемон на власт. Пучдемон е в изгнание в Белгия.Торен е от лявата партия ERC. Той беше избран с подкрепата на 65 депутати. 56 законодатели гласуваха \"против\". 8 депутатски места остават свободни, тъй като има каталунски политици, които са в затвора заради опитите за независимост на Каталуния или са в изгнание в Белгия.", "date": "2018.01.17", "title": "Сепаратист е избран за председател на каталунския парламент"}
{"url": "https://news.bg/crime/kriminalisti-razkriha-narkooranzheriya-v-pancharevo.html", "text": "При специализирана полицейска операция служители на участък \"Панчарево\" към Осмо РУ и техни колеги от сектор \"Наркотици\" в СДВР разкриха наркооражерия в Панчарево.При спецоперацията, водена под наблюдението на Софийска градска прокуратура, е претърсена къща, обитавана от 25-годишен мъж. Униформените установили, че таванското помещение на къщата е пригодено за отглеждане на марихуана. Намерени и иззети са 72 растения в различен стадий на растеж. Оранжерията била с модерно оборудване - вентилация, нагревателни лампи и химикали, подпомагащи растежа на насажденията.В оранжерията са открити три чувала зелена тревиста маса и пластмасова кутия, съдържаща суха тревиста маса.25-годишният мъж Д.К е криминално проявен за престъпления свързани с наркотици, образувано е досъдебно производство. Предстои доклад на събраните материали в Софийска градска прокуратура.", "date": "2018.01.17", "title": "Криминалисти разкриха наркооранжерия в Панчарево"}
{"url": "https://news.bg/crime/lyubomir-dimitrov-grebetsa-ostava-v-zatvora.html", "text": "Софийски градски съд остави в затвора Любомир Димитров, с прякор Гребеца, и не уважи искането му за предсрочно освобождаване.Съдът даде ход на делото на Любомир Димитров - Гребеца - член на групата \"Наглите\" за . Гребеца иска освобождаване за остатъка от наложеното му наказание.От затворническата администрация съобщиха, че присъдата е 8 г. и 28 дни .Не са налице достатъчно данни за поправяне на лицето, съобщиха още от затворническата администрация.Според становища, изчетени от прокурор, . Не се установяват доказателства за поправяне на лицето. Все още са налични проблемни зони.  все още ролята. Работата за постигане не целите на наказанието трябва да продължи, смятат магистратите.Любомир Димитров заяви, че  е в затвора.Той поиска да се остави без уважение искането на прокуратурата да остане в затвора.", "date": "2018.01.17", "title": "Любомир Димитров-Гребеца остава в затвора"}
{"url": "https://news.bg/society/aezh-opredelya-za-skandalno-osazhdaneto-na-medii-tsitirashti-mvr-i-prokuraturata.html", "text": "Асоциацията на европейските журналисти АЕЖ - България намира за скандални решенията от 11 януари на Районен съд - Бургас, с които два сайта от морския град са осъдени, задето са цитирали прессъобщания на МВР и Прокуратурата. БургасНюз и Бургасинфо са осъдени на първа инстанция по дела, заведени от Петър Низамов, придобил публичност с прякора Перата, съобщават в свое становище АЕЖ.\"Ищецът твърди, че двете издания са нарушили презумпцията за невинност заради това, че през март 2012 г., позовавайки се на прессъобщения на МВР и прокуратурата, са информирали обществото, че Петър Низамов е бил обвинен и задържан за инцидент в бургаска дискотека. Съдът приема частично исковете и осъжда двете медии да заплатят общо 2500 лева обезщетение на Низамов плюс разноски по делото\", съобщава АЕЖ.В решението си срещу БургасНюз съдът потвърждава, че публикацията препечатва едно към едно съобщение на областната дирекция на МВР Бургас. Както препоръча и АЕЖ-България в позицията си по случая от 20 юни 2017, съдия Калин Кунчев прилага по аналогия чл. Чл. 17 (4) от Закона за радиото телевизията, който освобождава доставчиците на медийни услуги от отговорност за разгласени сведения, когато те са получени по официален ред. Съдът обаче осъжда медията заради това, че е поставила неподходящо заглавие на публикацията, идентична с прессъобщението на МВР.От решението става ясно, че според съда в текста на самото прессъобщение на МВР вероятно е нарушена презумцията за невинност на лицето. Но медията не може да бъде отговорна за това, тъй като се позовава на текста дословно. Осъдена е обаче заради заглавието, което е поставила на тази публикация.Съдът дори стига дотам да препоръчва кое би било подходящо заглавие за публикацията. Единият от двата предложени варианта гласи: \"Бургаският окръжен съд уважи протеста на прокуратурата и взе мерки за неотклонение \"Задържане под стража\" спрямо обвинените за нанасянето на побой над охранител в дискотека \"Джубокс\" бургазлии\".Това предложение показва пълно непознаване на естеството на журналистическата работа. Абсурдно е някой да очаква, че подобно заглавие би могло да се появи в медия. Най-важният критерий за едно заглавие е да отразява синтезирано съдържанието на публикацията. Никой не твърди, че това не е така в този случай. Следователно журналистите все пак са осъдени да плащат заради разгласена информация, получена по официален път, т.е. в противоречие с цитирания текст от Закона за радиото и телевизията.Решенията на Районен съд - Бургас влизат в противоречие с Конституцията, Европейската конвенция за правата на човека и основните свободи и практиката на Европейския съд по правата на човека. Те създават прецедент, който ще има пряк резултат налагането на цензура.Ако тези решения бъдат потвърдени и на следваща инстанция, АЕЖ - България ще запознае международните институции със случая.", "date": "2018.01.17", "title": "АЕЖ определя за скандално осъждането на медии, цитиращи МВР и Прокуратурата"}
{"url": "https://news.bg/world/bitkoynat-se-obeztseni-do-usd10-000.html", "text": "Стойността на цифровата валута биткойн падна до 10 000 долара за първи път от 1 декември, съобщава \"Ройтерс\".Преди по-малко от месец валутата достигна рекордните 20 000 долара.Биткойнът, най-известната в света криптовалута, се е обезценила с повече от 11%, падайки до 10 000 долара на борсата Bitstamp в Люксембург.Цифровата валута се обезцени на фона на опитите за регулиране на биткойна.", "date": "2018.01.17", "title": "Биткойнът се обезцени до $10 000"}
{"url": "https://news.bg/disasters/dve-petrolni-petna-s-obshta-plosht-109-kv-km-sled-potavaneto-na-iranskiya-tanker.html", "text": "Иранският петролен танкер, който потъна в Източнокитайско море, остави две петролни петна с обща площ от 109 кв. км, обявиха от китайското правителство, цитирани от \"Ройтерс\".Сателитни снимки показват един разлив с площ от 69 кв. км и втори с площ от 40 кв. км, който е по-малко плътен и не толкова концентриран, уточниха от Океанска администрация на Китай.Големият танкер \"Санчи\" потъна в неделя, като това се превърна в едно от най-големите корабни бедствия от десетилетия, пораждайки тревоги за огромна екологична катастрофа.Телата на двама моряци бяха извадени от кораба, докато трето тяло беше извадено от морето близо до плавателния съд. Останалите 29 членове на екипажа на кораба се смятат за загинали.В изявление на китайското транспортно министерство се уточнява, че спасителният екип е локализирал останките на кораба на 115 м под морската повърхност, като се подготвя да изпрати подводни роботи да ги проучи.От Океанска администрация заявиха, че техните кораби са взели 31 проби от водата в района на корабокрушението, съдържащи черна мазнина с тежка миризма на петрол и концентрация на петрол, която далеч надхвърля нормите за замърсяване.Екипите, които се занимават с почистването, продължават да наблюдават района на корабокрушението, за да оценят разпределението и отклонението на петролния разлив и въздействието върху околната среда.От Японската брегова охрана увериха, че петролното петно се разсейвало и изчезвало.", "date": "2018.01.17", "title": "Две петролни петна с обща площ 109 кв. км след потъването на иранския танкер"}
{"url": "https://news.bg/crime/zadarzhaha-vaorazheniya-grabitel-na-benzinostantsiya-v-totleben.html", "text": "Районна прокуратура - Плевен води разследване за извършен грабеж тази нощ на бензиностанция в с. Тотлебен, общ. Плевен, извършителят е задържан.На 17 януари, около 1 и 30 часа, лице е влязло с оръжие в бензиностанцията и е заплашило касиера. Откраднати са 202,00 лева и 313 броя лотарийни билета - всичко на обща стойност 1072 лева.Извършителят на грабежа е установен и с постановление на наблюдаващия прокурор от РП - Плевен е задържан за 72 часа.По-рано днес имаше информация за извършен въоръжен грабеж от двама маскирани на главен път Плевен - Русе.В рамките на деня Районна прокуратура - Плевен ще внесе искане в Плевенски районен съд за вземане на мярка за неотклонение \"Задържане под стража\" по отношение на лицето.Действията по разследването продължават под ръководството на Районна прокуратура - Плевен.", "date": "2018.01.17", "title": "Задържаха въоръжения грабител на бензиностанция в Тотлебен"}
{"url": "https://news.bg/regions/bivshata-kazarma-v-lovech-stava-park-sreshtu-5-mln-leva.html", "text": "Преобразуват бившата казарма в центъра на Ловеч в парк, съобщи главният архитект на града Минчо Петков, цитиран от БТА. Очаква се общината да обяви конкурс за изработване на идеен проект за новия парк.Предстои и обществено допитване как да изглежда територията на парка. Избраният от жури проект ще бъде подложен на обществено обсъждане.Според Петков през 2019 г. общината ще търси и финансиране и изпълнител на проекта. Очаква се изграждането на новия парк да струва около пет милиона лева.Архитектът допълни, че идеята е на терена на бившата казарма да бъде запазена голямата поляна, която се използва за концерти и място за гостуващи циркове. Планира се обособяване на музей на военното дело и икономическото развитие на Ловеч. Той ще е в една от сградите на казармата. Очакванията са да има паметници, детски и спортни площадки и други зони за развлечения на посетителите на парка.Новата градска градина ще бъде и кръстопът между кварталите в града. Ще бъде премахната оградата на казармата.Архитект Минчо Петков припомни, че общината вече е придобила собствеността на цялата площ след като от Министерството на отбраната й прехвърлиха и .", "date": "2018.01.17", "title": "Бившата казарма в Ловеч става парк срещу 5 млн. лева"}
{"url": "https://news.bg/politics/gerb-saglasni-da-razsekretyat-doklada-za-prihodnite-agentsii.html", "text": "Като политическа димка определиха от ГЕРБ твърдението на левицата за системата БАЦИС и доклада на ДАНС по темата. Според Валентин Николов червените правят поредната манипулация. Докладът, който Корнелия Нинова иска да се разсекрети, е бил представен на няколко закрити комисии.Девет констатации за слабости на системата БАЦИС има в доклада. В същото време има констатации, че няма вмешателство в системата. Докладът е предоставен на Бойко Борисов за отстраняване на слабостите. От своя страна премиерът го е дал на финансовия министър и са взети съответните мерки. ГЕРБ искат да се разсекрети доклада, за да види обществото, че в него няма нищо ексклузивно.В ГЕРБ са категорични, че се атакува системата БАЦИС само с медиен ефект.Когато цифрите говорят и боговете мълчат, отчитат от ГЕРБ, посочвайки завишените приходи. Приветстваме всеки един начин, по който да бъде подобрена събираемостта на приходите, ние сме с протегната ръка, отчете Валентин Николов. БСП омаскарява България с този вот, е позицията му.Припомняме, по-рано днес корупция в приходите разтревожи БСП преди вота. От парламентарната трибуна лидерът на левицата Корнелия Нинова заяви, че на 20 декември от БСП са поискали да се предостави информация за извършена проверка от ДАНС и от прокуратурата в приходните агенции.Тя обясни, че на 9-ти януари 2018 г. в секретното деловодство на парламента са постъпили три документа: доклад на ДАНС, доклад на прокуратурата и писмо от финансовия министър Горанов.", "date": "2018.01.17", "title": "ГЕРБ съгласни да разсекретят доклада за приходните агенции"}
{"url": "https://news.bg/world/shefat-na-etsb-dragi-chlenuva-v-taen-klub-na-korporativni-banki.html", "text": "Емили О'Райли, oмбудсманът на Европейския съюз, е призовала председателя на Европейската централна банка Марио Драги да се откаже от членството си в таен клуб на корпоративни банки след публикуването на разкрития, че групата може да влияе върху ключови политики, пише \"Гардиън\".След едногодишно разследване Драги е бил информиран от Емили О'Райли, че тесните отношения с базираната във Вашингтон група G30 заплашват репутацията на банката, въпреки че той уверява противоположното.По време на разследването е установено кой членува в клуба, в който има 2 жени от 33 членове.Единственият известен в публичното пространство е председателят на клуба Яков Френкел, който е председател на JPMorgan Chase International. \"Ройтерс\" съобщава, че гуверньорът на Банката на Англия Марк Карни също членува в елитния клуб.Емили О'Райли подчертава, че срещите и съдържанието на разговорите в рамките на клуба са тайни и липсва прозрачност. Тя призовава на всички бъдещи президенти на ЕЦБ да се забрани да членуват в клуба, който преди е бил наричан Консултативна група за международна икономика и валутни дела.Искането на омбудсмана е в отговор на оплакване на базираната в Брюксел неправителствена организация Corporate Europe Observatory, която твърди, че тесните контакти на Драги с G30 са в разрез с кодекса за поведение на ЕЦБ.По време на председателството на банката Драги, италиански икономист, който преди това е работил за Goldman Sachs, е присъствал на четири срещи на G30, които са проведени през 2012 г., 2013 г. и две през 2015 г.Според Емили О\"Райли срещите между ЕЦБ и G30 трябва да бъдат публични.", "date": "2018.01.17", "title": "Шефът на ЕЦБ Драги членува в таен клуб на корпоративни банки"}
{"url": "https://news.bg/regions/obshtinarite-vav-varna-othvarliha-iskane-za-referendum-za-morskata-gradina.html", "text": "Общинските съветници от ВрК \"Правна\" отхвърлиха предложението за референдум за Морската градина и крайбрежната зона на Варна.Общинарите аргументираха отказа си с това, че във внесената подписка няма нужния по закон брой подписи, които са необходими за насрочване на допитването.Техен мотив е и незаконосъобразността на зададените въпроси, стана ясно от днешното заседание на комисията, на което присъстваха и представители на инициативния комитет, поискал референдум за Морската градина.По закон са нужни подписите на 1/20 от имащите право на глас в общината, което се равнява на 15 185 подписани. При задължителната проверка на компетентния държавен орган - Главна дирекция \"Гражданска регистрация и административно обслужване\" /ГРАО/, е установено, че валидните подписи са 14 854.Другият мотив за отхвърляне на предложението за местен референдум бе, че поставените от инициативния комитет два въпроса: \"Да достига ли паркът Морска градина до морето, като включва и зоната от ската до морския бряг?\" и \"Да бъде ли крайбрежната зона на Варна паркова зона за отдих с обекти за хранене, спорт, атракции и развлечения, но без жилища, ателиета, офиси, молове, хотели, казина, конгресни центрове и яхтени пристанища?\", са незаконосъобразни.Общинарите се позовават на Закона за пряко участие на гражданите в държавната власт и местното самоуправление /ЗПУГДВМС/. В него е записано, е местен референдум се провежда по въпроси от местно значение, които са от компетентността на органите на местно самоуправление.За въпросите в предложения референдум общинските съветници коментираха, че конкретните въпроси са от местно значение, но не са от компетентността на Общинския съвет. По тях местният парламент не може да се произнесе, което е \"непреодолима пречка за провеждане на допитването\", се посочва още в мотивите.Евентуално положително решение на Общинския съвет за местен референдум би било в противоречие с действащата нормативна уредба, тъй като предвижда приемане на изменения в Общия устройствен план /ОУП/ и Подобния устройствен план /ПУП/, без наличие на законово основание за това. Въпросът с промените в ОУП е разрешен със Закона за устройство на територията, се казва още в мотивите на комисията.Общинските съветници ще вземат окончателно решение по темата на извънредно заседание в понеделник - 22 януари 2018 г.", "date": "2018.01.17", "title": "Общинарите във Варна отхвърлиха искане за референдум за Морската градина"}
{"url": "https://news.bg/politics/karanikolov-otchete-dobra-rabota-na-voennopromishleniya-kompleks.html", "text": "Военнопромишленият комплекс работи много добре. Това докладва икономическият министър Емил Караниколов пред ресорната парламентарна комисия. ЕМКО вече работи усилено. Осигуряват се допълнителни договори. И \"Дунарит\" ще е с нова поръчка съвсем скоро, стана ясно от думите му.Всичко е разплатено на дружествата. Емил Караниколов посочи, че договорът с ЕМКО е голям и стоката е тръгнала.Приета е от третата страна, увери министърът. Преведени са дори авансови плащания. \"Дунарит\" няма по никакъв начин проблеми, обясни още Караниколов. \"Кинтекс\" пък работи с трети страни, с които досега не сме имали договори. Има страни, които имат голям интерес към българския военнопромишлен комплекс, оптимист е икономическият министър. Нещо повече- тази година ще е по-добра за военната ни индустрия от миналата, според него. Освен това заедно с МО и президентството се работи по каталог с родни инициативни военни продукти. От началото на годината инвестиционните договори са на стойност от 350 милиона евро, както се похвали министърът. Около 2800 работни места се очаква да бъдат разкрити. Щом има инвеститори, значи нещата се подобряват, отчете Караниколов.Правителството работи по борбата с корупцията. Това увери министърът на икономиката Емил Караниколов за предстоящия вот на недоверие. Това е бич за българското общество - корупцията, монополите, увери той. Работи се приоритетно и законите се изменят в тази посока, каза Караниколов. Министърът очаква конструктивни предложения от опозицията в сферата с борбата с корупцията.", "date": "2018.01.17", "title": "Караниколов отчете добра работа на военнопромишления комплекс"}
{"url": "https://news.bg/int-politics/severna-i-yuzhna-koreya-pishat-istoriya-izlizat-pod-obsht-flag-na-olimpiyskite-igri.html", "text": "Южна Корея обяви, че Северна Корея се е съгласила да сформират първия си съвместен олимпийски отбор и техните спортисти да излязат заедно под един флаг по време на церемонията по откриването на Зимните олимпийски игри през следващия месец, които ще се проведат в южнокорейския зимен център Пьончан, съобщават световните информационни агенции.Министерството на обединението в Сеул уточни, че е постигнало споразумение с Пхенян по време на преговорите днес в пограничното село Панминчжон.Подчертава се, че спортистите на двете страни ще шестват на олимпийския стадион под \"общо знаме\", изобразяващо Корейския полуостров по време на церемонията по откриването на игрите. Договорено е също двете страни да бъдат представлявани от един женски отбор по хокей на лед. Двете страни и преди са се появявали под общ флаг, за последно през 2007 г. на Азиатските зимни игри в Китай, но никога не са създавали общ отбор на такива спортни мероприятия. Тези мерки се нуждаят от одобрение от Международния олимпийски комитет. Южнокорейското Министерство на обединението отбеляза, че двете страни ще се консултират с МОК този уикенд.По-рано днес стана ясно, че Северна Корея ще изпрати 230-членна делегация на Зимните олимпийски игри, в която се включват не само спортистите. Участието на Северна Корея в игрите стана възможно от съживяването на диалога между двете страни, който беше прекъснат в продължение на две години. Възобновяването на преките преговори между двете страни първоначално беше предложено от комунистическия вожд на Северна Корея Ким Чен-ун в новогодишната му реч, което беше улеснено от повторното отваряне на междуграничната гореща линия в Панминчжон няколко дни по-късно. Освен по теми, свързани със Зимните олимпийски игри, двете страни също така обсъдиха повторното събиране на семейства и се разбраха да започнат военен диалог, за да понижат напрежението по тяхната обща граница. ", "date": "2018.01.17", "title": "Северна и Южна Корея пишат история - излизат под общ флаг на Олимпийските игри"}
{"url": "https://news.bg/politics/merkel-idva-v-sofiya.html", "text": "Германският канцлер Ангела Меркел ще обсъди в София с премиера Борисов приоритетите на Българското председателство, съобщиха от Министерския съвет.Работното посещение на Ангела Меркел ще бъде в събота, 20 януари. Тя идва в българската столица по покана на министър-председателя Бойко Борисов.При срещата си двамата ще обсъдят приоритетите на Българското председателство на Съвета на Европейския съюз, както и актуални политически теми.Припомняме, още по време на подготовката за нашето европредседателство бе определена политиката на трите \"К\" - консенсус, конкурентноспособност и култура.", "date": "2018.01.17", "title": "Меркел идва в София"}
{"url": "https://news.bg/world/vsyaka-sutrin-na-donald-tramp.html", "text": "Американската медия СиЕнЕн разкри подробности за сутрешното ежедневие на американския лидер Доналд Тръмп.Държавният глава на САЩ става от сън около 05,30 часа сутринта и най-рано в 06,00 часа се обажда на съветниците си и на конгресмени. До към 08,00 часа се облича в традиционния си тъмен костюм. Въпреки че той не пие кафе, известна е склонността му към диетична кола, съобщиха източници от Белия дом пред медията.Вчера лекарят на Белия дом д-р Рони Джаксън заяви, че американският президент Доналд Тръмп е в отлично здраве - психически и физически. Лекарят представи нова информация за здравето на Тръмп и ежедневието му.Американският лидер става рано, спи около 4-5 часа на денонощие. Лекарят съветва президента да отслабне с 4-6 километра, тъй като тежи 108 килограма.Според индекса на телесна маса президентът в момента е със затлъстяване.Според служители, съветници и приближени Тръмп взема много от ключовите си решения ежедневно преди изготвянето на официалния график.Макар че предшествениците му често пристигали в Овалния кабинет до 09,00 часа сутринта, Тръмп предпочита да започне деня там, където се чувства най-удобно и свободно, а именно в семейните помещения в резиденцията.Щом се събуди Тръмп прекарва по-голямата част от сутринта в Жълтия овален кабинет на втория етаж на Белия дом, където с едната ръка борави на мобилния си телефон, за да влезе в \"Туитър\", а с другата използва телефоните в Белия дом. Пред него са разположени и вестниците \"Ню Йорк таймс\", \"Вашингтон поуст\", \"Уолстрийт джърнъл\" и \"Вашингтон таймс\". През следващите три часа той хвърля око и на телевизионното предаване\"Fox and Friends\".Според сайта White House Museum Тръмп не е първият президент, който превръща Жълтия овален кабинет в личен кабинет. Франклин Делано Рузвелт е използвал стаята като работно място, там той научава за японската атака срещу \"Пърл Харбър\".Само подбрана група от служители посещава Тръмп всяка сутрин в кабинета. В тях влизат шефът на канцеларията Джон Кели, топ съветниците Дина Пауъл, Джаред Къшнър, Иванка Тръмп и директорът по комуникациите Хоуп Хикс. Съветникът по национална сигурност Хърбърт Макмастър понякога се присъединява към Тръмп, когато е запланувано да проведе телефонен разговор с чуждестранен лидер.Към обяд президентът се насочва към Западното крило, където провежда срещи, брифинги и телефонни обаждания.Повечето телевизори са в Западното крило, където съветниците могат да хвърлят око на няколко новинарски канала едновременно, но Тръмп избира да гледа само един канал. Съобщенията му в \"Туитър\" подсказват, че основно гледа Fox News.Обикновено Джон Кели напуска Белия дом към 18,00 часа и Тръмп е свободен да прави това, което желае.", "date": "2018.01.17", "title": "Всяка сутрин на Доналд Тръмп"}
{"url": "https://news.bg/world/kndr-izprashta-delegatsiya-ot-230-dushi-na-igrite-v-yuzhna-koreya.html", "text": "КНДР ще изпрати делегация от 230 души на Зимните олимпийски игри в Южна Корея.Това съобщава южнокорейското министерство по въпросите на обединението в съобщение, след като представители на двете Кореи проведоха разговори днес, информират АП и други агенции.На втория кръг преговори на работно ниво Пхенян също е предложил делегацията да пристигне на игрите по суша, преминавайки през граничния град Кесон (Кесън), отбелязва \"Йонхап\".Тоталитарната държава отбеляза, че в делегацията ще има официални представители, спортисти, журналисти, арт трупа и демонстративен отбор по таекуондо.Двете държави преговарят от миналата седмица относно участието на Пхенян на игрите.Южнокорейското ведомство съобщи, че двете страни са обменили мнения по няколко въпроса, включително за размера на спортния отбор на КНДР, съвместни културни събития и използването на ски курорт в Северна Корея.Също така са обсъдили организирането на съвместен женски отбор по хокей и провеждането на съвместен марш по време на откриването на игрите.", "date": "2018.01.17", "title": "КНДР изпраща делегация от 230 души на игрите в Южна Корея"}
{"url": "https://news.bg/regions/tezhka-katastrofa-sas-zaginala-zhena-do-haskovo.html", "text": "При тежка катастрофа край Хасково е загинал жена, а две млади момичета са в болница в тежко състояние, съобщава БТВ.Рано тази сутрин два автомобила са се ударили челно на пътя Пловдив - Свиленград. На място е починала жената шофирала на едната кола, а двете момичета на 21 и 22 години от другата кола са в болница в тежко състояние.Ударът е бил толкова силен, че колите са били в неразпознаваемо състояние и се е наложило пожарникари да ги срежат.Вероятната причина за инцидента е гъста мъгла. Пътят остана затворен в продължение на часове.", "date": "2018.01.17", "title": "Тежка катастрофа със загинала жена до Хасково"}
{"url": "https://news.bg/regions/sabirat-stari-gumi-v-stolichniya-kv-krasna-polyana.html", "text": "Събират стари гуми в столичния квартал \"Красна поляна\" в петък и събота - 19 и 20 януари 2018 г., съобщиха от пресцентъра на Столичната община.Временните стационарни пунктове ще бъдат на ъгъла на бул. \"Вардар\" с бул. \"Ал. Стамболийски\" и ул. \"Освобождение\" 25 - на паркинга югозападно от районната администрация на \"Красна поляна\".Това е четвъртата поредна инициатива на Столичния инспекторат, която е част от мерките за подобряване на качеството на атмосферния въздух в София. Целта е да бъде ограничено изгарянето на старите гуми за отопление.В рамките на предходните две акции, организирани в районите \"Младост\" и \"Овча купел\", са били събрани близо 3000 гуми. Само през последната събота-неделя в районите \"Люлин\" и \"Връбница\" са били събрани 800.На адресите, на които има да предават всички желаещи, независимо от района на местоживеене, уточниха от общината.Припомняме, в Столична община подготвят мерки за подобряване качеството на въздуха. Съветниците предлагат в дните, когато въздухът е най-замърсен, да има \"зелено билетче\" - за 1 лев да може да се ползва градския транспорт. Сред другите обсъждани мерки е затваряне на \"Синя зона\".", "date": "2018.01.17", "title": "Събират стари гуми в столичния кв. \"Красна поляна\" "}
{"url": "https://news.bg/tourism/ministerstvo-na-turizma-obmislya-minimalna-tsena-za-noshtuvka-v-hotel.html", "text": "Министерство на туризма е задействало процедура за определяне на минимални цени на нощувка в хотелите с 3, 4 и 5 звезди, по настояване на туристическия бранш, съобщава .Към момента ведомството е отправило запитване само до Комисията за защита на конкуренцията (КЗК) за това дали подобни минимални цени, под които хотелите да не могат да предлагат нощувки, не нарушават българските закони за защита на конкуренцията или свързани с тях европейски директиви. Отговорът на КЗК се очаква до края на януари.\"Не е правена разработка какви ще са точно тези цени. В зависимост от становището на КЗК ще създадем работна група и ще обсъдим с бранша конкретни предложения\", коментират туристическото министерство.Мотивите за въвеждането на минималните тарифи са два. Единият е, че собственици на по-малки обекти често се оплакват от дъмпинг. При него хотели с категория 4 звезди, например, продават нощувки с цената, която се предлага и от обекти с 2 звезди.Другият мотив е, че такива минимални цени биха могли да послужат и като основа за минимално данъчно облагане за всяка отделна категория, а това би помогнало да се изсветли хотелиерският бизнес, казват от министерството.На големите хотели и вериги минималните цени ще служат за повече предвидимост в бизнеса, казват от туристическото министерство. Общият брой на хотелите с 3, 4 и 5 звезди у нас към момента е 6144.", "date": "2018.01.17", "title": "Министерство на туризма обмисля минимална цена за нощувка в хотел"}
{"url": "https://news.bg/world/es-ne-e-vav-voyna-s-polsha-uspokoyava-yunker.html", "text": "Европейският съюз не е във война с Полша и няма да налага санкции.Това увери председателят на Европейската комисия Жан-Клод Юнкер пред Европейския парламент, информира \"Ройтерс\".За първи път в историята си през декември 2017 г. Брюксел задейства Член 7 от Лисабонския договор, давайки на Варшава краен срок от три месеца да отмени съдебни реформи. Ако Полша не го направи, ЕК може да призове останалите страни членки да подготвят санкции., каза Юнкер пред законодателния орган.Не сме във война с Полша. Имаме спор с полското правителство. Член 7 от договора не е член на санкции, а член на потвърждение и предупреждение. Така че хората трябва да престанат, също в Полша, като че ли трябва да санкционираме Полша каквото и да се случи, изтъкна той.", "date": "2018.01.17", "title": "ЕС не е във война с Полша, успокоява Юнкер"}
{"url": "https://news.bg/crime/prostrelyaha-mazh-vav-veliko-tarnovo.html", "text": "Простреляха мъж във Велико Търново, съобщава МВР. Снощи около 23:00 часа властите получили сигнал за прострелян мъж в жилище в старата столица. На адреса веднага били изпратени полицаи и Спешна помощ.Простреляният мъж е настанен за лечение и е без опасност за живота.По информация на bTV простреляният е 48-годишният Юлиян Мирчев - Видрата. Мъжът е известен в ъндърграунд средите. По непотвърдена информация инцидентът е станал заради пиянски скандал.", "date": "2018.01.17", "title": "Простреляха мъж във Велико Търново"}
{"url": "https://news.bg/int-politics/turtsiya-zapochna-obstrel-sreshtu-kyurdite-v-siriya-te-zovat-sveta-da-ya-vazpre.html", "text": "Турция е започнала тази нощ да обстрелва с артилерийски огън сирийските кюрди в сирийския пограничен град Африн, който е анклав, контролиран от сирийските кюрди, съобщава \"Ал Арабия\".Това става като ответен удар срещу обстрел от страна на \"Отрядите за народна защита\" на сирийските кюрди, който е бил насочен към населени места в района на град Азаз, който граничи с Турция и който е контролиран от подкрепяната от Турция Свободна сирийска армия.Турските сили започнаха реализирането на план за военно укрепване по границата със Сирия в понеделник, изпращайки конвой, включително военни превозни средства и войници.Турският президент Реджеп Тайип Ердоган се зарече в неделя да \"прочисти тероризма\" от южните граници на страната, добавяйки, че планира да предприеме нападение срещу сирийските кюрди в Африн \"през следващите дни\".Районът на Африн стана тема на дебат наскоро, особено след като САЩ обявиха намерението си да въоръжат сирийски кюрдски граничари на сирийско-турската граница, което предизвика реакцията на Анкара.Турция реагира остро на обявеното намерение на ръководената от САЩ международна коалиция за борба срещу ДАЕШ да работи по сформирането на гранична сила за сигурност, съставена от 30 000 мъже в Източна Сирия.От международната коалиция твърдят, че целта на тази сила е да предотврати завръщането на ДАЕШ, но Ердоган заплаши да \"разруши тази терористична армия в начален стадий\", опасявайки се, че ще стане постоянна сила, позиционирана на турската граница.Междувременно сирийските кюрди помолиха международната общност да помогне в гарантирането на сигурността на Африн, застрашена от Турция.В Африн живеят около 1 млн. души. Сирийските кюрди контролират в момента около 25 процента от територията на Сирия.От партията \"Демократичен съюз\" на сирийските кюрди предупредиха, че ако Турция започне военна офанзива, светът ще носи отговорност за живота на хората в Африн.Анкара разглежда силите на сирийските кюрди като продължение на Кюрдската работническа партия (ПКК), която турските власти разглеждат като терористична и която води въоръжен бунт срещу турската държава от десетилетия.", "date": "2018.01.17", "title": "Турция започна обстрел срещу кюрдите в Сирия, те зоват света да я възпре "}
{"url": "https://news.bg/politics/toma-bikov-otseni-vota-na-nedoverie-losho-takticheski-izigran.html", "text": "Корнелия Нинова искала да я покажат по телевизиите, затова внесла вот на недоверие. Тази позиция изрази депутатът Тома Биков от ГЕРБ.По думите му БСП имитират политическа дейност. Цел на един вот на недоверие може да е атака срещу конкретен сектор , обясни Тома Биков. \"Корупцията е една обща тема, която дава възможност за разтягане на локуми\", посочи още той.Според него вотът на недоверие на БСП до момента е .Тома Биков разкритикува и това, че червените с вота си дори не са успели да обединят опозицията.Той е убеден, че БСП са направили много сериозна грешка с този вот, който бил и лошо изигран тактически ход.", "date": "2018.01.17", "title": "Тома Биков оцени вота на недоверие - лошо тактически изигран"}
{"url": "https://news.bg/crime/obvinyavat-v-huliganstvo-lekar-yavil-se-piyan-na-rabota.html", "text": "Обвиняват в хулиганство лекар, явил се в нетрезво състояние по време на дежурство, съобщиха от Софийска районна прокуратура.Ден след инцидента е образувано досъдебно производство за хулиганство срещу Ангел Асенов, който се явил в нетрезво състояние по време на дежурство в понеделник (15 януари 2018 г.).По този повод е подаден сигнал на спешния тел. 112 от пациенти, които били в 18-та столична поликлиника. На място незабавно пристигнали служители на 5-то районно.Асенов започнал да отправя на висок глас обидни и нецензурни реплики и заплашил полицаите. Той е задържан. При отвеждането му той продължил да обижда както полицейските служители, така и присъстващите на място свидетели.Преписката е докладвана на наблюдаващия прокурор, според когото има достатъчно данни за извършено престъпление от общ характер. Полицаите от 5-то районно ще направят разследването.", "date": "2018.01.17", "title": "Обвиняват в хулиганство лекар, явил се пиян на работа"}
{"url": "https://news.bg/world/othvarliha-molbata-za-pomilvane-na-schetovoditelya-na-aushvits.html", "text": "Отхвърлена е молбата за помилване на 96-годишен германец, осъден за съучастничество в убийството на 300 000 души в \"Аушвиц\" по време на нацистката окупация на Полша.Това съобщава германска медия, която се позовава на прокуратурата, информира \"Ройтерс\".Оскар Грьонинг, известен като Счетоводителя на Аушвиц, е осъден на четири години затвор през 2015 г. за съучастничество в убийството на стотици хиляди хора в лагера на смъртта. Но той все още не е в затвора за излежаване на присъдата си заради спор за здравословното му състояние.През декември 2017 г.  Конституционният съд на Германия постанови, че Грьонинг трябва да влезе в затвора, отхвърляйки аргументите на адвокатите му, че излежаването на присъдата е в нарушение на правата му.Решението на съда не оставя възможност германецът да бъде освободен, ако здравословното му състояние се влоши.Грьонинг живее в дома си, въпреки че е осъден на четири години затвор.Прокуратурата поиска 3 години и половина затвор.Процесът срещу Грьонинг, който на 21-годишна възраст през 1942 година е изпратен да работи в лагера, е значим, защото е един от последните големи процеси, свързани с изтребването на евреи през Втората световна война.94-годишният заявява, че никога не е убивал човек и следователно е невинен.По време на работата си в \"Аушвиц\" германецът е събирал вещите на депортираните след пристигането им в лагера с влак. Оскар Грьонинг е отговорен за инспектирането на багажа им, събирането на банкнотите в него и изпращането им до канцеларии на СС в Берлин.Обвиненията срещу Грьонинг се отнасят за периода между май и юли 1944 година, когато 137 влака с 425 хиляди евреи от Унгария пристигат в \"Аушвиц\". Според обвинението най-малко 300 хиляди са изпратени направо в газови камери.През 1985 година прокурори във Франкфурт решиха да не повдигат обвинения срещу него и десетки други работници в концентрационни лагери, отбелязвайки, че няма пряка връзка между техните действия и извършваните убийства в лагерите. Само преди няколко години беше отхвърлена нова молба за процес. Но прокурорите в Хановер успяха да вкарат случая в съда на базата на процеса срещу охранителя от СС Джон Иван Деменюк за съучастие в убийството на 27 900 затворници в лагера на смъртта \"Собибор\".", "date": "2018.01.17", "title": "Отхвърлиха молбата за помилване на Счетоводителя на Аушвиц"}
{"url": "https://news.bg/int-politics/yunker-se-nadyava-velikobritaniya-da-se-prisaedini-otnovo-kam-es.html", "text": "Председателят на Европейската комисия Жан-Клод Юнкер заяви, че се надява, че Великобритания ще се присъедини отново към Европейския съюз, след като излезе през следващата година, съобщава \"Ройтерс\".Юнкер произнесе реч пред Европейския парламент в Страсбург по време на дебат относно резултата от председателството на Европейския съюз от страна на Естония през последните 6 месеца.Юнкер, чийто мандат като председател на ЕК приключва в края на 2019 г., отбеляза, че Лисабонският договор, който конституира и урежда дейността на ЕС, предвиждал не само излизане, но и приемане в Общността.\"След като британците напуснат съгласно чл. 50 от Лисабонския договор, все още е налице чл. 49, който позволява връщане към членство и аз бих желал това\", коментира Юнкер, добавяйки: \"Бих искал сега да се отнасяме един към друг с уважение и да не се отказваме един от друг.\"", "date": "2018.01.17", "title": "Юнкер се надява Великобритания да се присъедини отново към ЕС"}
{"url": "https://news.bg/crime/maykata-na-pochinalata-rodilka-deyana-ubedena-vav-vinata-na-lekarite.html", "text": "Магистратите от Софийския градски съд дадоха ход на разпоредителното заседание по делото срещу лекарите Явор Лозанов, Елена Василева, Антоний Филипов, Александър Червеняков, Владислав Христов, Христо Цеков, обвинени за  през 2011 година.Припомняме, че родилката почина след като е провеждано някакво лечение в четири болници в София - САГБАЛ \"Шейново\", СБАЛИБП \"Проф. Иван Киров\", УМБАЛСМ \"Пирогов\" и УМБАЛ \"Александровска\". Проверка бе направена по случая и на четирите болници и бяха установени пропуски в извършеното лечение. От името на майката на Деяна - Людмила Велинова и бащата на детето - Марат Михайлов е постъпил граждански иск срещу болницата.Адвокатите на подсъдимите поискаха да не се приемат за съвместно разглеждане предявените искове.Според тях искът не може да се приеме, защото не се знае точно за каква сума се претендира. Исковете са за 400 000 лв. от майката, но не могат да се разгледат защото е посочена обща сума с лихвите, солидарно към всички подсъдими.Не можело да се претендира за солидарна отговорност, смятат юристите. Адвокатите твърдят още, че  с тези искове.Детето на Деяна - Майкъл Михайлов, претендира чрез баща си Марат Михайлов за още 400 000 лв.Съдът счита, че исковете на Людмила Велинова биха затруднили наказателния процес и не ги допуска за съвместно разглеждане. Велинова се конституира като частен обвинител.Искът на Марат Михайлов също не се допуска за съвместно разглеждане.Според адвокатите на подсъдимите са допуснати съществени процесуални нарушения по делото. , защото не било ясно кое подзаконово правило е нарушено, заявиха защитниците. Те поискаха делото да бъде прекратено и върнато на прокуратурата.Подсъдимите подкрепиха исканията на защитниците си.Прокурорът по делото заяви, че няма съществени нарушения. Пропуските може да бъдат компенсирани в хода на съдебните заседания.Съдът не видя процесуални нарушения по делото, за каквито пледираха адвокатите на подсъдимите.Съдът отхвърли иска за прекратяване на делото поради допуснати процесуални нарушения.Датата за следващото съдебното заседание е 16 февруари. На него ще бъдат призовани свидетели.Людмила Велинова - майка на починалата Деяна, заяви, че ще разчита на някакво възмездие.\"За мен лично, справедливостта е една ефективна присъда. Една условна присъда или отнемане на лекарски права, не може да бъде присъда за един отнет човешки живот. Защото един престъпник, който убива на улицата или някой, който извършва някъде, той също е толкова виновен колкото и лекаря, който отне живота на моето дете\", допълни майката.Според Велинова лекарите имат вина за смъртта на дъщеря й.", "date": "2018.01.17", "title": "Майката на починалата родилка Деяна убедена във вината на лекарите"}
{"url": "https://news.bg/int-politics/borisov-ostro-sadi-ubiystvoto-v-kosovo-v-razgovor-s-hashim-tachi.html", "text": "Премиерът Бойко Борисов остро осъди убийството на един от лидерите на косовските сърби Оливер Иванович в телефонен разговор с президента на Косово Хашим Тачи. Борисов изрази съболезнованията си към близките и съмишлениците на убития политик.В телефонния разговор с президента Тачи българският министър-председател изрази надежда, че трагедията няма да повлияе на нормализирането на отношенията Прищина - Белград. Борисов настоя за лична ангажираност на косовския държавен глава за възстановяването на диалога.Премиерът изтъкна, че в . \"Запознах членовете на Европейския парламент с мотивите ни защо страните от региона заслужават европейска перспектива, но усилия трябва да се полагат от всички. Разчитам и на Вашата помощ случаят в Косовска Митровица да не ни отклонява от голямата цел\", заяви Борисов. За активна работа за разкриване на убийството призова нашият министър-председател.В отговор косовският президент каза, че правоохранителните органи ще направят всичко възможно, за да бъде разкрито престъплението и поръчителите на показното убийство.\"Няма да позволим този инцидент да ни отклони от нашата цел за нормализация на отношенията ни със Сърбия\", заяви президентът Тачи.Припомняме, на 16 януари лидерът на Гражданска инициатива \"Сърбия\" Оливер Иванович беше убит в Косовска Митровица. 64-годишният Иванович е издъхнал около 9:30 часа вчера. Неизвестни нападатели са открили огън по Иванович пред централата на партията. Той е получил 5 коршума. Косовската полиция обяви, че е открила използвания от нападателите автомобил, който е изгорен.Иванович е един от ключовите политици в доминираното от сърби Северно Косово - бивша сръбска провинция, където напрежението остава високо десетилетие след обявяването на независимост. Косовски съд осъди Иванович за военни престъпления по време на войнатапрез 1998-1999 г. Той получи 9 г. затвор, но през февруари 2017 г. присъдата бе отменена и започна нов процес, който все още продължава. Междувременно президентът на Сърбия Александър Вучич свика Съвета за национална сигурност на страната.", "date": "2018.01.17", "title": "Борисов остро съди убийството в Косово в разговор с Хашим Тачи"}
{"url": "https://news.bg/politics/smehotvorni-sa-motivite-na-vota-spored-patriotite.html", "text": "Смехотворни, според патриотите, са мотивите на поискания вота на недоверие към кабинета \"Борисов-3\" от левицата.БСП се люшка в продължение на месец и половина за тези мотиви, коментира Борис Ячев. Имаше залитане към здравеопазване, към саниране - какво ли не. В крайна сметка се спряха на проблема с антикорупцията, допълни той.Това доказва, че желанието за този вот е изцяло политически стремеж на Корнелия Нинова да си даде допълнително един час политическо говорене и да реши донякъде свои вътрешни проблеми, свързани с нейното укрепване като лидер, изтъкна патриотът.Мнението му е, че мотивите за този вот са съчинени в политическата канцелария на Кирил Добрев и Корнелия Нинова.БСП упорито не иска да даде възможност на Антикорупционния закон да заработи. Ячев заподозря и че червените се притесняват от работата на антикорупционния орган.", "date": "2018.01.17", "title": "Смехотворни са мотивите на вота според патриотите"}
{"url": "https://news.bg/politics/patriotite-se-izvartyaha-za-istanbulskata-konventsiya.html", "text": "Патриотите вече са склонни да подкрепят Истанбулската конвенция. Това стана ясно от коментара на Борис Ячев в кулоарите на парламента.Ако новият превод на Истанбулската конвенция ни удовлетворява, ще я подкрепим, заяви Борис Ячев. Попитан дали Обединени патриоти ще подкрепят новия превод на конвенцията, ако им се хареса, Ячев посочи, че не вижда причина да не го направи.\"Това ще бъде нов превод на съществуващ документ. Няма как да се пренапише наново конвенцията\", обясни депутатът от ОП.Ячев припомни, че още, когато се заговори за проблема в Истанбулската конвенция, патриотите са обявили, че става въпрос за некоректен превод. Ячев заяви, че ОП са казали още в началото на дебата, че ще подкрепят конвенцията, ако към нея има уточняваща декларация или нов превод.Все още обаче решение на Парламентарната група няма и този въпрос ще се обсъжда тепърва.Припомняме, патриотите бяха сред най-гръмогласните противници на ратифицирането на Истанбулската конвенция. Преди две седмици в официално свое съобщение от ВМРО изтъкнаха,  и се обявиха категорично срещу Истанбулската конвенция. Също против приемането на конвенцията се обяви и БСП, макар и позицията да беше разкритикувана от бившия лидер на социалистите Сергей Станишев.Конвенцията е подписана преди две години, а Министерски съвет вече я гласува, макар и с осем гласа против. Екатерина Захариева и Цецка Цачева заявиха тогава, че са убедили Патриотичния фронт, че няма заплаха за Конституцията ни. Предстои конвенцията да влезе и в дневния ред на Народното събрание.Малко след като Борис Ячев направи коментара си в кулоарите на парламента в редакцията на News.bg представители на ВМРО и \"Атака\" опровергаха думите му и се възпротивиха на изказването му от името на парламентарната група \"Обединени патриоти\".\"Атака\" се разграничават от позицията на Ячев и са категорично против Истанбулската конвенция. От ВМРО изразиха същата позиция. Две от трите партии настояват, че секретарят на ПГ на Обединени патриоти Борис Ячев изразявал позиция само на НФСБ.Във връзка с реакцията от страна на централите на \"Атака\" и \"ВМРО\" публикуваме само изказването на депутата Борис Ячев за позицията за Истанбулската конвенция: ", "date": "2018.01.17", "title": "Патриотите се извъртяха за Истанбулската конвенция"}
{"url": "https://news.bg/world/yaponski-vlak-izdava-zvutsi-kato-kuche-za-predotvratyavane-na-intsidenti.html", "text": "Изследователи в Япония са снабдили влак с високоговорител, който издава звуци като кучешко лаене и сумтене на елен за превенция на катастрофи по железопътния път, съобщава БиБиСи.Токийският вестник Asahi Shimbun пише, че комбинацията от звуци е създадена, за да прокужда елените от железопътните релси с цел намаляване на броя на загиналите животни.Служители на Института за техническо изследване на железопътния транспорт обявиха, че трисекундната сигнализация със сумтене на елен привлича вниманието на животните и 20 секунди кучешко лаене е достатъчно, за да избягат животните.От института допълват, че среднощните изпитания, тъй като по това време се струпват елени край железопътните линии, са довели до намаляване на елените наполовина до линиите. Ако се докаже, че системата е ефикасна, бъдещите планове включват станции с говорители, които ще издават звуци като кучешки лай, където има струпване на елени, но няма да се прилага до места, където живеят хора.Елените са привличани от линиите, защото се нуждаят от желязо в диетата си. Те ближат линиите заради железните стърготини от триенето на колелата на влака по линията, отбелязва БиБиСи.Японското транспортно министерство съобщава, че през 2016 г. са регистрирани 613 инцидента с ударени елени и животни от влак, като всеки случай е довел до 30 минути или по-голямо закъснение на влаковете.", "date": "2018.01.17", "title": "Японски влак издава звуци като куче за предотвратяване на инциденти"}
{"url": "https://news.bg/regions/opasen-za-zhivota-e-patyat-za-borovets.html", "text": "Пропаднал участък от пътя за зимния рилски курорт Боровец застрашава живота на стотици туристи и местни жители, съобщава Нова телевизия.Срутища има на 5-6 места в отсечката между село Радуил и Боровец. Едно от тях е особено опасно, защото е оградено със саморъчно направено \"съоръжение\" - дървени колове със завързана за тях лента.Кметовете на Самоков и Радуил предупредиха, че пътят се превръща в потенциален убиец, когато падне мъгла, защото нямало почти никаква видимост.От Агенция \"Пътна инфраструктура\" признават, че пътят от години е недофинансиран. Надявали се на скорошно въвеждане на тол системата, приходите от която да позволят поддържане на второкласната пътна мрежа.", "date": "2018.01.17", "title": "Опасен за живота е пътят за Боровец"}
{"url": "https://news.bg/politics/koruptsiya-v-prihodite-raztrevozhi-bsp-predi-vota.html", "text": "Корупция в приходите разтревожи БСП преди вота. От парламентарната трибуна лидерът на левицата Корнелия Нинова заяви, че на 20 декември от БСП са поискали да предостави информация за извършена проверка от ДАНС и от прокуратурата в приходните агенции.Тя обясни, че на 9-ти януари 2018 г. в секретното деловодство на парламента са постъпили три документа: доклад на ДАНС, доклад на прокуратурата и писмо от финансовия министър Горанов.\"За съжаление законът ни забранява да си служа с имена на хора, имена на фирми и числа за злоупотреби и корупция\", коментира Нинова. По думите й в резултат на тези проверки и на разпит на свидетели и експертизи е направен извод за \"заплаха за финансовата сигурност на страната и от там за националната сигурност - от правоохранителните органи на страната, не от опозицията\", подчерта Нинова.\"По-лошо - тези констатации с указания на главния прокурор стоят на бюрото на българския министър-председател Бойко Борисов от август месец 2016 г. Сега сме 17 януари 2018\", констатира лидерът на левицата.По думите й проблемът е същият и продължава да е заплаха за финансовата сигурност. Нинова поиска документите да се разсекретят или да бъде проведено закрито заседание на парламента.По думите й тогава управляващите следва да се замислят какви мерки да вземат, не само да се справят с корупцията, но и да гарантират финансовата стабилност и националната сигурност на страната. Нинова настоя и за спешно свикване председателски съвет.", "date": "2018.01.17", "title": "Корупция в приходите разтревожи БСП преди вота"}
{"url": "https://news.bg/world/keyptaun-e-na-pat-da-stane-parviyat-golyam-grad-v-sveta-bez-voda.html", "text": "Южноафриканският град Кейптаун е на път да се стане първият голям град в света без вода, пише списание \"Тайм\".След безпрецедентна тригодишна суша градът има по-малко от 90 дни преди да изразходи резервите си. Кейптаун може да се превърне в първия голям град в света без вода, освен ако жителите на града не намалят драстично всекидневното изразходване на вода, каза кметът на Кейптаун Патрисия де Лиле.В метрополията живеят около 4 милиона души.Резервите свършват на 22 април, въпреки че се калкулират ежеседмично и при увеличаване на всекидневната консумация могат да приключат и по-рано. На 8 януари кметът промени датата от 29 на 22 април.Властите са решили да спрат водата щом нивата на язовирите паднат до 13,5%, като изключение ще има само за най-важните услуги, включително болници.Жителите ще бъдат принудени да ходят до едно от 200 места за снабдяване с вода, където максимум ще получават по 25 литра на ден. Армията ще бъде мобилизирана да въдворява ред.Градът е ограничил до 87 литра на ден на човек. За повечето домакинства това означава душ под 2 минути, няма вода за поливане на градината и за миене на автомобила и други.", "date": "2018.01.17", "title": "Кейптаун е на път да стане първият голям град в света без вода"}
{"url": "https://news.bg/regions/burgazlii-protestirat-zaradi-mrasen-vazduh.html", "text": "Заради мръсен въздух, граждани в Бургас излизат на протест, съобщава БНР.  Те се оплакват от зачестили напоследък случаи на задушлива миризма на нефтопродукти.Близо 50 души с маски и плакати протестират пред сградата на Общината срещу замърсяването на въздуха. Декларация с исканията си протестиращите внесоха в Комисията по екология към Общинския съвет. Хората твърдят, че не вярват на официалните данни на Общината и Регионалната инспекция по околната среда и водите, според които няма констатирано превишаване на нормите за чистота на въздуха в града.\"Настояваме за завишен контрол от Общината и държавните институции\", коментира Стоян Грозев, един от организаторите на протеста. Апаратурата, която я има в момента за измерване на замърсители в атмосферния въздух, далеч не измерва всичките замърсители, които витаят във въздуха. 19 са постъпилите сигнали за неприятни миризми в Бургас от началото на годината досега.Основните искания са да има независима лаборатория, която да измерва показателите за чистота на въздуха, да бъдат монтирани измервателни уреди на двата завода и те да показват непрекъснато онлайн какви са данните. Да се раздадат и уреди за измерване на чистотата на въздуха на жители на най-засегнатите комплекси - \"Изгрев\" и \"Славейков\", а също и на хората в квартал \"Долно езерово\".Припомняме, заради мръсния въздух и справяне с фините прахови частици в София, предвиждат предложените към момента мерки, да бъдат заменени с по-ефективни. Комисията по околната среда и водите към Столичния общински съвет предлагат да отпаднат предложенията, свързани с различни прогнози за замърсяване на въздуха.Те са свързани с безплатно паркиране в буферните паркинги. Предложенията засягат и двойното поскъпване на таксата за паркиране в \"Синя зона\".", "date": "2018.01.17", "title": "Бургазлии протестират заради мръсен въздух"}
{"url": "https://news.bg/world/sasht-mestyat-posolstvoto-si-v-jerusalim-do-edna-godina-ubeden-netanyahu.html", "text": "Премиерът на Израел Бенямин Нетаняху заяви, че САЩ ще преместят посолството си в Йерусалим в рамките на година, пише \"Аарец\".Това, по думите му, се основава на \"солидна оценка\".Нетаняху, който е на официална визита в Индия, направи коментара пред журналисти по време на полет от Делхи до Гуджарат - родният щат на индийския премиер Нарендра Моди.Той обясни, че планът за преместването на посолството е един от серията политически ходове, които \"никога не са се случвали преди\", включително и предложение на президента на САЩ Доналд Тръмп да отмени ядреното споразумение с Иран, както и решение на Вашингтон да отложи отпускането на 65 милиона долара за UNRWA - агенция на ООН, която подпомага палестинските бежанци.През миналия месец държавният секретар на САЩ Рекс Тилърсън обяви, че преместването на посолството в Йерусалим може да отнеме най-малко три години и дори да не се случи при Тръмп.Нетаняху коментира и други теми. Той отказа директно да отговори на информацията, че германските власти издирват 10 ирански шпиони, но каза, че Израел е помогнал за предотвратяването на най-малко 30 големи атаки в десетки държави през последните 2 г.\"\", похвали се той.", "date": "2018.01.17", "title": "САЩ местят посолството си в Йерусалим до една година, убеден Нетаняху"}
{"url": "https://news.bg/int-politics/yaponiya-predupredi-sveta-sreshtu-ocharovatelnata-ofanziva-na-severna-koreya.html", "text": "Япония предупреди по време на международната среща за Северна Корея във Ванкувър, че светът не трябва да бъде заслепен от започналата наскоро \"очарователна офанзива\" на Пхенян.Коментарите на японския външен министър Таро Коно в Канада идват, докато Северна и Южна Корея обсъждат плановете на Пхенян да участва в Зимните олимпийски игри.Министрите на външните работи от 20 страни се разбраха във Ванкувър да засилят натиска върху Пхенян, но същевременно изразиха подкрепа за продължаващите преговори между двете страни.Междукорейският диалог беше приветстван като причина за понижаване на напрежението на Корейския полуостров, но Таро Коно прикани страните да не губят бдителността си.\"Аз съм наясно, че някои хора твърдят, че тъй като Северна Корея е ангажирана в междукорейския диалог, трябва да ги възнаградим с отмяна на санкциите или като предоставим някаква помощ\", коментира първият дипломат на Япония.\"Честно казано, тази гледна точка е твърде наивна. Смятам, че Северна Корея иска да купи известно време, за да продължи програмата си за ядрени ракети\", предупреди Коно.Американският държавен секретар Рекс Тилърсън също се изказа в този дух, призовавайки за засилване на натиска върху Пхенян до точката, в която тя \"трябва да седне на масата за надеждни преговори\".Във финалното си съвместно изявление 20-те държавни заявяват, че ще обмислят налагането на по-строги санкции на Пхенян, които отиват отвъд онези, наложени с резолюции на Съвета за сигурност на ООН.Китай и Русия, най-важните съюзници на Пхенян, не бяха поканени на срещата във Ванкувър. И двете страни бяха обвинени, че не оказват достатъчно натиск върху Пхенян, за да го възпрат да развива ядрените си амбиции.Пекин отхвърли срещата като \"нелегитимна\".", "date": "2018.01.17", "title": "Япония предупреди света срещу \"очарователната офанзива\" на Северна Корея"}
{"url": "https://news.bg/crime/vaorazheni-ograbiha-benzinostantsiya-na-glaven-pat-pleven-ruse.html", "text": "Около 2 часа тази нощ е извършен въоръжен грабеж на бензиностанция на главен път Плевен - Русе, в района на Тотлебен, съобщава НоваТВ.Въоръжени с пистолети, двама маскирани заплашили служителя в бензиностанцията и взели оборота и лотарийни билети.Припомняме, на 8 януари полицията във Видин разкри случай с извършен въоръжен обир на бензиностанция в областния град. Престъплението е извършено от двама 27-годишни мъже.На 31 декември, около 4.45 часа сутринта двамата влизат маскирани в обекта. Те заплашват служителката с пистолет и обират бензиностанцията, намираща се на изхода на града.В края на ноември 2017 г.. при въоръжен грабеж в столицата, бяха задигнати между 3 000 и 5 000 лв. Тогава двама грабители нахлули в офис и заплашили служителите.", "date": "2018.01.17", "title": "Въоръжени ограбиха бензиностанция на главен път Плевен - Русе"}
{"url": "https://news.bg/politics/borisov-ubeden-che-stabilna-evropa-zavisi-ot-stabilni-balkani.html", "text": "Стабилността на Балканите пряко отговоря за стабилността на Европа.Такава увереност изрази премиерът Бойко Борисов пред депутатите от Европейския парламент в Страсбург, където той представя приоритетите на българското председателство Съвета на Европейския съюз.Като четири основни приоритета Борисов още в началото изброи: Бъдещето на Европа и младите хора, Европейските перспективи на Западните Балкани, сигурна и стабилна Европа, и дигитална Европа и цифровата икономика.Акцент в думите на Борисов обаче беше поставен именно върху Западните Балкани като сериозен проблем, върху който българското председателство ще работи.По думите на Борисов стабилността на Европа е в зависимост от стабилността на Балканите, затова и на този регион трябва да се даде ясна перспектива за интеграция. Това, според Бойко Борисов, трябва да стане сега - \"сега е моментът\".Българският премиер заяви, че ясно се знае, че в мандата на тази комисия няма да има нови членки от Балканите.Но въпреки това \"трябва да им кажем много честно - какви са техните проблеми, както и да очертаем визията за тяхната интеграция. \"Убеден съм, че това е точният момент, в който трябва да го направим\", посочи Борисов пред евродепутатите.Той аргументира думите си с примера от вчерашния ден - Оливер Иванович в Косовска Митровица. \"Видяхте вчера - един изстрел и настроенията стават други\", заяви Борисов. Освен това сигурността и интеграцията на Балканите са важни и защото там има плодородна почва за тероризъм заради големия брой мюсюмланско население.Той отново подчерта, че трябва да има план за присъединяването на Западните Балкани към Европейския съюз и амбицията му е до края на нашето председателство да се изготви именно такъв план. \"Изходът е европейска перспектива\", посочи Борисов.Борисов изтъкна и пред евродепутатите успехът на България по отношение на мигрантския натиск към Европа. \"България успя в рамките на година да направи така, че миграционният натиск да е нула. Това се постига с много работа\", посочи българският премиер, като обаче не забрави и да отдаде дължимото на европейската солидарност и на сключеното споразумение с Турция.Според Борисов предстояща тема е промяната на Дъблинското споразумение, за което България от дълго време настоява. Той очерта и трите групи страни, които се очертават в ЕС - тези, в които има голямо струпване на мигранти и те отделят сериозен финансов ресурс, такива като България, Италия и Гърция, които са на границата и входа на ЕС, и трети - които не искат да участват в този процес.\"Ние ще се опитам с такт и дипломатичност да решим този въпрос\", заяви Борисов и подчерта, че отношенията с Турция трябва да бъдат продължени с разговори и на една прагматична основа. Борисов на два пъти посочи значението на Турция за спиране на мигрантския поток към Европа. \"Споразумението трябва да се подпише и да се продължи прагматичната политика с Турция\", настоя българският премиер. Той изказа конкретно тезата си, че държа да се спазва охраната на границите на съюза и да се минава през ГКПП-та само след проверка. Борисов допълни, че Европа винаги е била най-хуманната и ще се погрижи за мигрантите, но за тези, \"които бягат от войни, от куршумите и ракетите\". Освен това Бойко Борисов държи тези мигранти да се връщат в родните си страни и да участват във възстановяването им, след като военните конфликти са приключили.Това е, което предлагам, но вие ще кажете как да стане, се обърна към депутатите Борисов.", "date": "2018.01.17", "title": "Борисов убеден, че стабилна Европа зависи от стабилни Балкани"}
{"url": "https://news.bg/politics/dps-spasyava-bankite-ot-falit.html", "text": "ДПС спасява банките от фалит. Партията предлага Закон за банковата несъстоятелност. С него се цели да се осигурят ефективни механизми за попълване на масата на несъстоятелността на банка, обявена в несъстоятелност, и да се противодейства на схеми за вторичното разграбване на активите, закупени пряко или непряко с пари с такъв произход.Предлаганите промени включват: забрана за квесторите, временните синдици и синдиците да заличават обезпечения, учредени в полза на банката в несъстоятелност; въвеждане на относителна недействителност на всяка сделка за прехвърляне на вземане с произход от банка, обявена в несъстоятелност, когато вземането е прехвърлено без реална насрещна престация и увеличаване на срока за предявяване на отменителните искове по несъстоятелност.Законопроектът предвижда също обявяването за нищожни на всички заличавания на учредени обезпечения, извършени в периода от поставянето на банката под особен надзор до започване на осребряването нейното имущество, както и недействителност на сделки, имащи за предмет прехвърляне на дялове или акции, извършени от длъжници на банка след поставянето й под специален надзор.Йордан Цонев от ДПС посочи, че е имало шанс да се спаси КТБ. Казусът не е приключил, изтъкна той. Случаят с КТБ щял да се нищи още дълго време. Бавенето също има цена, обясни Цонев и поиска подкрепата на ГЕРБ за законопроекта. Това е грабежът на века, осъществен от мажоритарния собственик, отчете депутатът от ДПС.Това, което е станало в КТБ е криминален случай, подчерта социалистът Румен Гечев. Той настоя депутатите да не се правят на \"ни лук ял, ни лук мирисал\". Кой крив кой прав трябва да установи българският съд, настоя червеният депутат. Кой краде знае целият български народ, по мнението му.Цонев не се даде. Според него ако се приемат предложенията на ДПС ще се върнат заграбени пари от банката. И един лев да се върне, си струва, и пет лева да бъдат върнати, пет пъти си струва, отчете той.Този проблем струва скъпо, включи се и Данаил Кирилов от ГЕРБ. Съпартиецът му Спас Гърневски захапа Гечев, настоявайки да се засрами. Вие сте академик по фалиране на банки, захапа го той. Проектът мина на първо четене с 98 гласа За,10 против,37 въздържал се.", "date": "2018.01.17", "title": "ДПС спасява банките от фалит"}
{"url": "https://news.bg/world/stiv-banan-otkazal-da-otgovarya-na-vaprosi-za-ruskata-saga-pred-kongresa.html", "text": "Стив Банън, бившият главен стратег на президента на САЩ Доналд Тръмп, е отказал да изпълни връчената му призовка, която го принуждава да отговори на въпроси на разузнавателната комисия към Камарата на представителите, съобщава \"Ройтерс\".Въпросите са относно заеманата от него длъжност в Белия дом, които са част от течащото разследване дали Русия се е намесила на американските президентски избори през 2016 г.След като Банън първоначално отказал да отговори на въпроси по казуса, Девин Нюнес, председател на комисията, е дал официално разрешение по време на срещата Банън да бъде призован да отговори.Дори и след това Банън е отказал да отговори на въпросите за преходния период след избирането на Тръмп или за времето му в администрацията, според топ демократа в комисията Адам Шиф.Вчера Банън беше привикан в комисията във връзка с руската сага.", "date": "2018.01.17", "title": "Стив Банън отказал да отговаря на въпроси за руската сага пред Конгреса"}
{"url": "https://news.bg/world/izrael-bombardira-voenno-letishte-do-damask.html", "text": "Израел бомбардира военно летище до Дамаск вчера вечерта, съобщава \"Таймс оф Израел\".Медията отбелязва, позовавайки се на непотвърдена информация на сирийската опозиция, че вероятно е ударен склад на ливанската терористична организация \"Хизбула\".Няма информация от Сирия или еврейската държава.Според разпространяваната информация бомбардирано е военното летище Mezzeh, което се намира югозападно от столицата на Сирия.Миналата седмица сирийската армия обяви, че Израел е провел въздушни удари по военна база до град, който се намира на около 40 километра източно от Дамаск. Ударен е склад, в който е имало ракети с далечен обсег на действие.Имаме дългогодишна политика за предотвратяване доставянето на оръжия на \"Хизбула\" на сирийска територия, които могат да променят ситуацията. Тази политика не се е променила. Ние я поддържаме, ако е необходимо и с действия, каза премиерът на Израел Бенямин Нетаняху по време на среща с представители на НАТО в Йерусалим през миналата седмица.През декември еврейската държава изстреля ракети по иранска база в Сирия. При атаката загинаха 12 ирански военнослужещи и няколко сгради бяха унищожени.Израел преговаря със САЩ и Русия за изтласкването на \"Хизбула\" и Иран от Сирия.", "date": "2018.01.17", "title": "Израел бомбардира военно летище до Дамаск"}
{"url": "https://news.bg/int-politics/21-amerikanski-shtata-zavedoha-delo-sreshtu-otmyanata-na-neutralnostta-na-internet.html", "text": "Главните прокурори на 21 американски щата заведоха съвместно съдебно дело срещу Федералната комисия по комуникации (FCC) заради отмяната на правилата за неутралност на интернет, съобщава в. \"Ню Йорк таймс\".В делото се подчертава, че действията на комисията нарушават федералното законодателство и ги нарича \"произволни и своенравни\".\"Отмяната на неутралността на интернет ще превърне доставчиците на интернет услуги в портиери - позволявайки им да поставят печалбите над потребителите, докато контролират това, което гледаме, което правим и което казваме онлайн\", изтъква Ерик Шнайдерман, главен прокурор на щата Ню Йорк.Подобни съдебни дела бяха заведени от организации за защита на обществените интереси като Open Technology Institute, Free Press и Public Knowledge, както и софтуерната компания \"Мозила\". В публикация в блога си \"Мозила\" обяви, че интернет зависи от \"основния принцип на неутралността на интернет\" и че прекратяването му \"може да сложи край на интернет, какъвто го познаваме\".", "date": "2018.01.17", "title": "21 американски щата заведоха дело срещу отмяната на неутралността на интернет "}
{"url": "https://news.bg/crime/stolichnata-prokuratura-se-zae-s-poreden-sluchay-na-nasilie-sreshtu-zhena.html", "text": "Софийска районна прокуратура внесе обвинителен акт за пореден случай на насилие, упражнено спрямо жена, живееща във фактическо съжителство с извършителя. Обвиняемият Антон Миланов и пострадалата П. Миладинова живеели на съпружески начала, като от есента на 2017 г. били в обтегнати отношения.На 10 септември 2017 г. вечерта, Миланов се свързал по телефона с пострадалата, като й отправил обидни реплики и поискал от нея да му осигури достъп до жилището, в което двамата живеели. Миладинова отказала.В ранните часове на 11 септември 2017 г., Миланов, придружен от двама души, опитал да проникне във входа на жилищната кооперация на Миладинова, находяща се в ж.к. \"Надежда\" в столицата, като едновременно с това на висок глас отправил реплики със заплаха за живота ѝ, които тя чула през отворения прозорец на апартамента си.Отправените от Миланов закани били придружени със силни викове и блъскане по входната врата на блока. Минути по-късно, Миланов успял да проникне в кооперацията, като се насочил към апартамента на пострадалата и започнал да тропа и блъска по входната врата на жилището, отново отправяйки закани за убийство спрямо нея.Миладинова незабавно сигнализирала на телефон 112, след което пристигналите на място полицейски служители задържали Миланов и го отвели в сградата на 02 РУ - СДВР. След този случай, пострадалата подала молба в Софийски районен съд с искане за издаване на заповед за защита от домашно насилие, съгласно Закона за защита от домашно насилие.На 23 септември 2017 г., Антон Миланов отново пристигнал в дома на Миланова, като достъпът до жилището му бил осигурен от децата на двамата. Афектиран от обстоятелството, че тя отказва да разговаря с него, Миланов започнал да нанася с особена жестокост множество удари с ръце по тялото, крайниците и лицето ѝ.Докато се намирали в кухнята, обвиняемият насочил към пострадалата нож, като в опитите си да се предпази, тя го хванала с ръка и по този начин получила множество порезни рани по ръката. Свидетел на случващото се станало едно от децата, което се изплашило и избягало в апартамента на съседка.Последната се обадила на майката на Миладинова, която от своя страна незабавно уведомила полицията. Пристигналите на място полицейски служители задържали Миланов, а по случая е образувано досъдебно производство, под ръководството и надзора на Софийска районна прокуратура.В хода на производството е установено, че на пострадалата са причинени множество телесни увреждания, изразяващи се в подкожни хематоми, кръвонасядания, рани по тялото и лицето, разкъсване на лигавицата на устните, изгаряния по шията и порезни рани по ръката.На Миланов е повдигнато обвинение за причиняване на лека телесна повреда с особена жестокост и отправяне на заплаха с убийство. Разследването е приключено, като на 16 януари е внесен обвинителен акт срещу Миланов за описаните по-горе деяния. Предстои делото да бъде насрочено за разглеждане в Софийски районен съд.", "date": "2018.01.17", "title": "Столичната прокуратура се зае с пореден случай на насилие срещу жена"}
{"url": "https://news.bg/politics/bsp-iska-komisiya-za-saniraneto-mnozinstvoto-otkaza.html", "text": "Опозицията поиска анкетна комисия за санирането. Левицата иска тя да е в състав от 10 души и да анализира държавната програма за обновяване на многофамилните жилища за два месеца. Според червените програмата не е финансово обезпечена.Направили сме нелоши неща, но частично изкривени, обясни Дора Янкова. Програмата не била солидарна. Това са публични ресурси и всички български граждани ги плащаме, алармира тя. 2500 блока чакат одобрение за саниране.Според Янкова не било коректно финансирането на програмата. Да се пази финансовият ресурс, настоява левицата. Какво ще правим по-нататък с програмата за саниране, пита тя. Има заложени доста подводни камъни, смята и съпартиецът й Атанас Костадинов. Червените разполагали с редица сигнали за нередности при санирането.Предложението обаче за създаване на комисия не мина.", "date": "2018.01.17", "title": "БСП иска комисия за санирането, мнозинството отказа"}
{"url": "https://news.bg/auto/folksvagen-se-pohvali-s-rekordni-prodazhbi-v-istoriyata-si.html", "text": "Германският автомобилен гигант \"Фолксваген\" съобщи, че е продал 10,7 млн. автомобила през 2017 г., което отбелязва рекорден брой продажби за компанията в историята ѝ.Уточнява се, че продажбите са се увеличили с 4,3 процента в сравнение с предходната година.Продажбите в Европа са нараснали с 3,3% до 4,3 млн. през 2017 г., докато най-голям е ръстът в продажбите в Южна Америка, където годишните продажби са се увеличили с 23,7 на сто до 521 600 автомобила.Автомобилният производител е продал 976 400 автомобила в Северна Америка, отбелязвайки ръст от 4 на сто на годишна база, и регистрирайки 4,3% ръст в продажбите в Азия, които възлизат на 4,5 млн.Повечето от продажбите на \"Фолксваген\" по света през 2017 г. са с марката \"Фолксваген\", от която са продадени 6,2 млн. превозни средства, следвани от \"Ауди\" и \"Шкода\", от които са продадени съответно 1,9 млн. и 1,1 млн. коли.Продажбите на автомобилния гигант скочиха с 8,5 на сто през декември до 999 800 автомобила, като почти половината от тях са били продадени в Азиатско-тихоокеанския регион.", "date": "2018.01.17", "title": "\"Фолксваген\" се похвали с рекордни продажби в историята си"}
{"url": "https://news.bg/world/bryuksel-zaplashi-nyakolko-strani-chlenki-na-es-sas-sad-zaradi-kachestvoto-na-vazduha.html", "text": "Брюксел наложи краен срок на Германия, Франция, Италия, Испания и Великобритания да покажат как възнамеряват да изпълнят стандартите на ЕС за качеството на атмосферния въздух или ще бъдат изправени пред съда.Това пише \"Политико\", позовавайки се на копие на писмо с дата 16 януари, вторник.Писмото е изпратено до германския министър на околната среда Барбара Хендрикс. В писмото еврокомисарят по околната среда Кармену Вела е поискал да разбере до 30 януари \"как и кога възнамерявате да изпълните съответните директиви за качеството на въздуха\".Според официален представител на ЕС подобни писма са изпратени до съответните министри на Франция, Италия, Испания и Великобритания, тъй като тези държави не са приложили стандартите за азотен диоксид. Също така е изпратено писмо до Румъния, Унгария, Чехия и Словакия (отново до Италия и Франция) за нарушаване на някои ограничения.Ако държавите не отговорят, Европейската комисия ще се обърне към Съда на ЕС, предупреди Вела.Еврокомисарят покани министрите на всички засегнати страни на среща в Брюксел на 30 януари, която \"трябва да се разглежда като последна възможност да се покаже, че са предприети мерки за поправяне на тази ситуация\".", "date": "2018.01.17", "title": "Брюксел заплаши няколко страни членки на ЕС със съд заради качеството на въздуха"}
{"url": "https://news.bg/world/tramp-v-otlichno-zdrave-spored-lekarya-na-beliya-dom.html", "text": "Американският президент Доналд Тръмп е в отлично здраве - психически и физически. Той е напълно годен да изпълнява задълженията си. Може да управлява и още един мандат. Това е заявил лекарят на Белия дом д-р Рони Джаксън, цитиран от \"Гардиън\". Той похвали Тръмп за това, че не е пушач и се въздържа от алкохол. По думите му, държавният глава би трябвало обаче да подобри физическата си активност и начина си на хранене. Той трябва да подбира по-бедна на мазнини храна и да прави повече упражнения. Според други агенции обаче, резултатите не са толкова обнадеждаващи. \"Нюзук\" припомня, че Тръмп е на 71 години, има наднормено тегло и висок холестерол. Изданието допуска, че президентът е застрашен от сърдечни проблеми. Това е първият подобен медицински преглед на Тръмп от встъпването му в длъжност.  Той прекара три часа в Националната военна болница \"Уолтър Рийд\" и се очакваше във вторник на брифинг да бъдат оповестени резултатите. Д-р Рони Джаксън е преглеждал и предишни американски президенти. ", "date": "2018.01.17", "title": "Тръмп в отлично здраве, според лекаря на Белия дом "}
{"url": "https://news.bg/press/i-prokuraturata-protiv-nebostargacha-v-strelbishte-zabranyavat-vlizaneto-v-tsentara-na-sofiya-za-koli-s-chetni-ili-nechetni-nomera.html", "text": "Тунел. \"Сега\":Над 16 хиляди жители на Северозапада поискаха тунел \"Петрохан\"Националната гражданска инициатива \"Тунел под Петрохан\" внесе в Народното събрание подписка и отворено писмо и подписка от името на 16 664 жители на Северозападна България.В документа, адресиран и до изпълнителната власт, хората от Северозапада настояват до 30 юни да стартира обществена поръчка или концесионна процедура за изграждането на тунел под прохода Петрохан и магистрала София - Берковица - Монтана - Видин (Козлодуй) Оряхово.\"Построяването на тунел под Петроханския проход ще създаде условия за инвестиции в икономиката на Северозапада, ще съживи туризма в зимните и балнеолечебни курорти Берковица и Вършец, ще създаде бърз и удобен достъп до известни вече туристически дестинации като Белоградчишките скали, пещера \"Магура\" и крепостта \"Баба Вида\", аргументират се от авторите на писмото. Небостъргач. \"Монитор\":И прокуратурата против небостъргача в \"Стрелбище\" Софийската градска прокуратура също се обяви против строежът на небостъргач в столичния квартал \"Стрелбище\". Прокуратурата поиска от съда да обяви за нищожно решението на Столичния общински съвет от 2006 г. НИКМИ да получи терена за строеж на висока сграда.В средата на септември и Столичния общински съвет реши да прекрати градоустройствената процедура за строежа на небостъргача. Тогава общинските съветници единодушно решиха да поставят нова пречка пред намеренията на строителната фирма НИКМИ да издигне 44 етажна сграда до кръстовището на булевардите \"България\" и \"Петко Тодоров\". Издигането на високата сграда предизвика десетки протести на живущите в района. Стигна се дотам да премахнат оградата, която фирмата беше поставила, но тя отново се появи. НИКМИ получава терена след решение на СОС през 2006. От 2009 г. обаче статутът на терена е за зелена площ, като предназначението му е защитено с промяна в Общия устройствен план на града. Скандал. \"Дума\":БСП с още разкрития за \"Кумгейт\" Поредната порция схеми, по които приближени до Делян Добрев се облагодетелстват финансово, разкриха вчера от БСП. Под прицела на социалистите отново попадна зетят на гербаджийския депутат бизнесменът Даниел Гаргов. От БСП представиха схема, по която се финансира бизнесът на \"Фуроком\"АД, където той държи 30% от капитала и е изпълнителен директор, както и член на Съвета на директорите. Дружеството е финансово свързано и с офшорната \"Терес Консултинг\", регистрирана на Сейшелите.До нагледното представяне на зависимостите се стигна, след като преди дни народният представител от \"БСП за България\" Елена Йончева обяви, че сезира прокуратурата за обществени поръчки за над 50 млн. лв., спечелени от близки на Добрев. В отговор гербаджията се закани да я съди, а вчера отправи редица обвинения срещу нея в телевизионно предаване. В опит да се оневини Добрев се концентрира в \"Еко Традекс Груп\". Според него Гаргов имал минотарно участие в нея, фирмата започнала сериозната си дейност с обществени поръчки още преди идването на ГЕРБ на власт. Добрев обвини Йончева, че работи за наши и чужди служби, че изпълнява поръчка на \"трима бизнесмени, единият от които седи на кметския стол\" и др. Мерки. \"24 Часа\":Забраняват влизането в центъра на София за коли с четни или нечетни номераПълна забрана на паркирането в центъра на София и ограничаване на движението на автомобили са сред мерките срещу замърсяването на въздуха, които Комисията по околна среда в Столичния общински съвет прие днес, предаде Би Ти Ви. Отпадна предизвикалата полемики идея за двойно по-скъпа \"Синя зона\". Вместо това изцяло ще се забранява паркирането на някои места с изключение на автомобилите със специален режим на движение. Ще се забранява и влизането в централната част на автомобили с четни или нечетни номера. ", "date": "2018.01.17", "title": "И прокуратурата против небостъргача в \"Стрелбище\"; Забраняват влизането в центъра на София за коли с четни или нечетни номера"}
{"url": "https://news.bg/society/antonovden-e-1.html", "text": "Православната църква почита днес паметта на Преподобния Антоний Велики, празникът е наричан от народа Антоновден.Антоний Велики е роден около 251 г. в село близо до Йераклеопол, което се намира в Среден Египет, в семейството на заможни и благочестиви родители.На 18 годишна възраст младия Антоний остава сирак. Две години по-късно по примера на първите светци мъченици и той раздава своето имущество на бедните.Според житиеписеца му Атанасий Александрийски светецът прекарва 20 години при пълно усамотение в една изоставена постройка в пустинята. При него идват болни и страдащи хора,с които беседва с часове. Като изтичат тези двайсет години Св. Антоний се заселва в Писпир, който се намира на 30 км. от р. Нил. Неговият живот минава в молитва и проповед.На 104 години Антоний излиза в открит диспут с привържениците на арианското учение и ги побеждава. Успехът му е наречен тържество на християнството.Доживява до дълбока старост. Светецът умира на 105г. възраст на 17. І. 356г. Погребан е на тайно място. По-късно мощите му са открити и тържествено пренесени във Виена.В народния календар Антоновден се празнува за предпазване от болести.На този ден жените не предат, не плетат, не варят боб и леща, за да не разсърдят чумата, шарката и \"синята пъпка\". Специално омесени за празника содени питки, намазани с петмез, се раздават на близки и съседи за здраве. Старите българи си представяли, че живеят двама братя близнаци, ковачите Андон и Атанас, които първи изобретяват ковашките клещи. Затова Антоновден и Атанасовден (на 18 януари) са един след друг и се честват като празници на ковачи, железари, ножари, налбанти.Но на някои места се среща и варианта майстор и калфа. В много от древните религии е засвидетелствано божество, което е изобразявано като ковач. Обикновено хората, които го практикували в древността са шаманите ( жреците ). Те играели важна роля в древните общества.Поради тази причина и Свети Антоний се счита за покровител на майсторите ковачи. Ковачеството е занаят, който има древен произход и в миналото е бил много разпространен по нашите земи.В народния светоглед на българите Свети Антоний и Свети Атанас са тясно свързани - счита се, че са двама братя-ковачи. В Поповско празниците им се означават с общото название сладки и медени; а в Пиринско се вярва, че всички болести се събират на Антоновден, а на следващия - Атанасовден тръгват по хората.В Разградско, където празникът е известен и като Лелинден заради табуираното име на болестта - леля, има обичай две медени питки да се дават на съседи, а третата остава на тавана за чумата - \"за лелята\", за \"боля̀та\".Имен ден празнуват Антон, Антония, Андон, Тончо, Донка.", "date": "2018.01.17", "title": "Антоновден е"}
{"url": "https://news.bg/disasters/filipinski-vulkan-evakuira-34-000-dushi.html", "text": "Повече от 34 000 души са били евакуирани заради очаквано изригване на вулкан във Филипините, предадоха световните информационни агенции. Мярката е обхванала няколко града в страната. Вулканът Майон се намира на около 340 км югоизточно от столицата Манила, в провинция Албай. Той бълва лава от дни и се очаква скоро да изригне. Отцепена е зона от около 7 км около него. Разположени са полицейски екипи, които да спират достъпа на туристи до опасната територия. Повишена беше степента на тревога. През последните 500 години е изригвал 50 пъти. ", "date": "2018.01.17", "title": "Филипински вулкан евакуира 34 000 души "}
{"url": "https://news.bg/politics/bsp-vnasya-vota-na-nedoverie-sreshtu-pravitelstvoto.html", "text": "Днес БСП внася днес в парламента вота на недоверие срещу кабинета \"Борисов\". Както беше обявено по-рано, партията прави това сама. На 10 януари бяха обявени мотивите. Темата е .Лидерът Корнелия Нинова обясни решението на червените да са сами е заради Социалистите не приемат думите му, че няма готова опозиционна сила, която да поеме управлението. Ядосали се и от призива му да се пази стабилността на държавата.Предстои ДПС да вземе решение какъв ще е ходът му при разглеждането на вота на недоверие.", "date": "2018.01.17", "title": "БСП внася вота на недоверие срещу правителството "}
{"url": "https://news.bg/politics/premierat-boyko-borisov-predstavya-prioritetite-na-evropredsedatelstvo-pred-ep.html", "text": "Премиерът Бойко Борисов ще представи днес приоритетите на Българското председателство на Съвета на Европейския съюз пред депутатите от Европейския парламент в Страсбург.Пленарната сесия започва в 10 часа. Това съобщиха от пресцентъра на Министерски съвет. Приоритетите на българското председателство са: бъдещето на Европа и младите хора; европейска перспектива и свързаност на Западните Балкани; сигурност и стабилност в силна и единна Европа; цифровата икономика и уменията на бъдещето.Вчера Борисов запозна с тях депутатите от Европейската народна пртия. Преди участието си премиерът ще се срещне с председателя на ЕП Антонио Таяни.", "date": "2018.01.17", "title": "Премиерът Бойко Борисов представя приоритетите на Европредседателство пред ЕП"}
{"url": "https://news.bg/world/chuzhda-rolya-zad-ubiystvoto-na-oliver-ivanovich-vizhda-kosovskiyat-premier.html", "text": "Чужда роля зад убийството на сръбския политик Оливер Иванович вижда косовският премиер Рамуш Харадинай. Това заяви той, цитиран от агенция МИА.Премиерът направи изявлението на пресконференция след среща на Съвета за национална сигурност. Харадинай не уточнява какви подозрения има. Припомняме, че политикът бе убит в Северно Косово. Това бе осъдено от косовското правителство, Сърбия и България. Убийството на политика Иванович е терористичен акт. Това обяви президентът на Сърбия Александър Вучич пред журналисти в Белград след извънредно заседание на Съвета за национална сигурност.Белград настоя да участва в разследването на покушението. Харадинай обяви готовност да приеме екип на ФБР и други чуждестранни разследващи, но не е склонен да допусне Сърбия. Той е изненадан и че сръбската делегация напусна среща за диалог, организирана с посредничеството на ЕС. ", "date": "2018.01.17", "title": "Чужда роля зад убийството на Оливер Иванович вижда косовският премиер "}
{"url": "https://news.bg/weather/oblachna-i-dazhdovna-sryada.html", "text": "Днес до обяд се очаква разкъсана облачност, която постепенно ще се увеличава. Това съобщават от НИМХ на БАН. Следобед ще започнат валежи, които до вечерта ще обхванат цялата страна. В Предбалкана и високите полета на Западна България ще преминава в сняг. Максималните температури ще са в широки граници - от 0 в северозападните райони до 14 градуса в Предбалкана и Югоизточна България. Привечер вятърът ще започне да се усилва. Атмосферното налягане е по-ниско от средното за януари и ще започне да се повишава. За четвъртък е обявен жълт код за бурен вятър в цялата страна. ", "date": "2018.01.17", "title": "Облачна и дъждовна сряда "}
{"url": "https://news.bg/politics/da-vlezem-v-evrozonata-i-da-stanem-parvoklasni-evropeytsi-iska-vasilev.html", "text": "Бившият вицепремиер и министър на икономиката Николай Василев определи от студиото на БТВ, че цялостно нещата в държавата вървят добре, икономиката върви добре, \"значи всичко е добре\". По отношение на реформите, такива е имало от 1997 до 2007, след този период не би казал, че има особено реформаторство.По въпроса за въвеждане на еврото през годините, Василев коментира, че явно не е било приоритет, други теми са били на преден план, но тяхната група икономисти все пак намира въпроса с еврото за важен. Влизаното в Еврозонта е добре за държавата, когато и и да се влезе, но по-добре сега отколкото никога, смята той.\"През 2005 г. щях да ви кажа, че България е готова да влезе в еврозоната, но по-късно това не беше голям политически приоритет, други теми бяха излезли на преден план. Както и за ЕС - когато и да влезем в еврозоната, винаги е по-добре за нацията и за държавата, а всякакви страхове са измислени\", обясни Василев.Всички притеснения са безпочвени. Не трябва да гледаме Унгария, тя има различни странни политики, които ние не трябва да следваме. Трябва да следваме други успешно европейски държави, уточнява той.Какво ще се случи ако ни приемат в Еврозоната, най-малко трябва да говорим за цените, те са едва 10% от цялата тема, коментира Василев. Обясни, че 40% е регулацията на финансовия и банковия сектор, като уточни, че сигурно и проблем с КТБ е нямало има, защото и банковият надзор в Еврозоната е по-сериозен.Държава от Еврозоната има друг имидж и ако бяхме там, то нямаше да се говори че сме най-бедната и корумпирана държава и да се срамуваме. Василев допълни, че ще започнем да забогатяваме по-бързо, ще има повече доверие към държавата, ще има повече инвестиции, ще се повиши кредитния рейтинг, ще се понижат лихвите.Официално не смята, че някой е против въвеждане на еврото и трябва да се гледа интереса на нацията, да влезем в Еврозоната и да станем първокласни европейци. По отношение проблемите с въвеждане на еврото, инфлацията, обвързването на лева с еврото и че у нас цените автоматично може да скочат и кафето, например, да стане от 1 лв. 1 евро са \"бабини деветини\", от хора които не са специалисти или са просто популисти, коментира Василев.Ако се погледнат всички държави които са влезли в Еврозоната и тяхната инфлация, то тя нито се е понижила нито се е повишила, а България е държава която 21 години е с фиксиран валутен борд и сме свикнали, нацията ще забогатява по-бързо, а заплатите ще се вдигат, уверява бившият вицепремиер.\"Като се погледне инфлацията на всички, влезели в еврозоната, се вижда, че няма никакво значение дали са влезели или не, няма удвояване на цените. В Литва дори цените са паднали\", обясни той.Сега сме в центъра на вниманието с председателството на Съвета на ЕС и ако кандидатстваме тази години ще е много добре, освен това две години имаме голям бюджетен излишък и \"това е страхотно\", добави Василев и накрая подкрепи финансовия министър Горанов за курса към Еврозоната в средата на годината.", "date": "2018.01.17", "title": "Да влезем в Еврозоната и да станем първокласни европейци, иска Василев"}
{"url": "https://news.bg/int-politics/diplomatsiyata-e-reshenieto-za-severna-koreya-inache-sanktsii.html", "text": "Външните министри от 20 страни, които се събраха в канадския град Ванкувър за среща във връзка със Северна Корея, изразиха подкрепа за диалога между Пхенян и Сеул, съобщава южнокорейската агенция \"Йонхап\".В съвместно изявление те се съгласиха, че дипломатическото решение на настоящото напрежение на Корейския полуостров е \"едновременно същностно важно и възможно\" и обмислят едностранни санкции и допълнителни дипломатически действия, които отиват \"отвъд резолюциите на ООН\", за да повлияят на Пхенян да се откаже от ядрената си програма.Участниците заявиха, че ще изградят глобално сътрудничество за изпълнение на санкциите, както и за противодействие на незаконните действия на Северна Корея, като например морската контрабанда.Срещата във Ванкувър беше проведена на фона на поредица от разговори между Северна и Южна Корея, които се съсредоточиха главно върху участието на Пхенян в Зимните олимпийски игри в южнокорейския зимен център Пьончан, които започват на 9 февруари.", "date": "2018.01.17", "title": "Дипломацията е решението за Северна Корея, иначе - санкции"}
{"url": "https://news.bg/int-politics/bivsh-taen-agent-na-tsru-arestuvan-skatal-klasifitsirana-informatsiya.html", "text": "Бивш агент на Централното разузнавателно управление (ЦРУ) на САЩ е бил арестуван по обвинения в незаконно съхранение на класифицирана информация, съобщиха от Министерството на правосъдието на САЩ.Джери Чун Шинг Лий, натурализиран гражданин на САЩ, е бил задържан след пристигането си на летище JFK в Ню Йорк в понеделник.Той е работил за ЦРУ между 1994 и 2007 г., когато заминава за Хонконг.Когато се върнал в Америка през 2012 г., агенти на ФБР са претърсили хотелските му стаи в Хавай и Вирджиния, като са открили две малки книги с тайни записи.От американското правосъдно ведомство посочиха в изявление, че книгите съдържат ръкописни бележки относно подробности като \"истински имена и телефонни номера на имоти и служители на ЦРУ под прикритие\".Допълва се, че 53-годишният Лий е бил обвинен в \"незаконно задържане на информация за националната отбрана и е изправен пред максимална присъда от 10 години затвор, ако бъде осъден\".Лий, известен също като Жен Чен Ли, е започнал кариерата си в ЦРУ хем като таен агент, хем като редови служител, имащ достъп до строго секретна информаци, като е подписал договор за неразкриване на поверената му класифицирана информация.Засега той не е коментирал въпроса.", "date": "2018.01.17", "title": "Бивш таен агент на ЦРУ арестуван, \"скътал\" класифицирана информация"}
{"url": "https://news.bg/politics/niska-bezrabotitsa-i-glad-za-kvalifitsirani-kadri-otchete-biser-petkov.html", "text": "Глад за квалифицирани кадри и ниска безработица, а синдикати и работодатели предвиждат 10-12% ръст на заплатите, коментира пред БНТ социалният министър Бисер Петков.Той коментира също, че бизнесът е недоволен от повишаването на . Във връзка с Българското европредседателство, Бисер Петков заяви, че в София са предвидени провеждането на 23 събития, които вече започнаха. Като председателстващ Съвета на министрите в областта на труда и социалните въпроси има важни 14 досиета, по които се очаква България да постигне напредък, обясни министърът.\"В началото на следващата седмица в ЕП започваме междуинституционалния разговор по Директивата за командированите работници... Имаме много работа по отношение на измененията в Директивата за координацията на системите за социална сигурност. Също и новата Директива, която е за постигане на по-добър баланс между личния и професионалния живот на родителите\", добави социалният министър.Основен приоритет е прилагането на европейския стълб за социални права, който е приет през ноември, коментира Петков и в петък е поканил социалните партньори, за да обсъдят какви мерки ще се набележат за прилагането на този стълб.\"В сърцевината на европейската политика е кохезионната политика и затова позицията на България е ясно изразена в началото на председателството е, че тази политика трябва да продължи\"За подобряване на качеството на работната сила, на утрешното заседание на МС ще бъде разгледан Националния план за действие по заетостта.За 73 млн. от държавния бюджет се предвиждат програмни мерки, които да допринесат за повишаването качеството на работната сила, защото се очертава дефицит. Това ще доведе до повишаване цената на труда - със 6,6% да нарасне компенсацията на едно заето лице през 2018 г., обясни още министър Петков.\"Беше създадена една работна група, която да разработи концепция за изплащане на пенсии и за регламентиране на втория стълб. Постигнахме съгласие пенсионните дружества да могат да предлагат на своите клиенти възможност за избор между няколко пенсионни продукта. Основният продукт трябва да бъде пожизнена пенсия.\"", "date": "2018.01.17", "title": "Ниска безработица и глад за квалифицирани кадри, отчете Бисер Петков"}
{"url": "https://news.bg/disasters/voenen-helikopter-rusko-proizvodstvo-se-razbi-v-kolumbiya-10-zaginali.html", "text": "Десетима души са загинали след разбиването на военен хеликоптер в Колумбия, съобщава \"Ройтерс\".Руската машина Ми-17 е летяла от Каукасиа до Сеговия в северозападния департамент Антиокия. На борда е имало осем военни и двама цивилни със задачата да инспектират военен склад за течни горива.Причината за трагедията засега не е известна. В района действа бунтовническата Армия за национално освобождение, която прекрати примирието с правителството и възобнови атаките си.Миналата година правителството на Колумбия сключи мирен договор с друга бунтовническа групировка - ФАРК, която в продължение на половин век водеше партизанска война с властите.Но бойци от Армията за национално освобождение, отцепници от ФАРК, десни паравоенни формации и престъпни групировки продължиха дейността си.", "date": "2018.01.17", "title": "Военен хеликоптер руско производство се разби в Колумбия, 10 загинали"}
{"url": "https://news.bg/politics/joncheva-obvini-dobrev-v-profanizirane-na-temata.html", "text": "\"Нямам никакво лично отношение към Делян Добрев. Говорим за една схема от роднински и приятелски назначения в Община Хасково- така нареченият \"Кумгейт\". Този кръг е усвоявал, по доста интересен начин, огромни ресурси. И това не е мой, а наш проблем\", коментира пред БТВ народният представител и говорител на ПГ на \"БСП за България\" Елена Йончева.\"Фактите, които изнасяме, са срещу схемата \"Добрев\" в Община Хасково. И ако тази схема продължава, било със стари или нови фирми, г-н Добрев, трябва да каже за какво става дума. Ако той има съмнения за нови корупционни схеми, е длъжен да ги оповести\", обясни тя.\"Добрев се опитва да профанизира темата. Да отвлече вниманието, вместо да отговори на съвсем конкретни въпроси, които му зададохме, и на фактите. Те са дадени на прокуратурата\", каза Йончева.На обвинението на Добрев, че е работила за службите, Елена Йончева заяви, че той е длъжен да оповести българските служби, ако има подобна информация. \"Въпросът обаче е към премиера - разследват ли българските служби г-н Добрев\", коментир тя.\"Нито по време на кампанията за парламентарните избори, нито след нея, съм била в сградите, които посочи Делян Добрев\", допълни Йончева.Тя иска да разбере как всичките фирми, свързани със зетя на г-н Добрев, са спечелили поръчки за 50 млн.лв през последните 2 години в община Хасково. Според нея, корупцията в България е средата, в която живеем. Всички поръчки са нагласени и хората не вярват в никаква справедливост. \"Вече 9 години това е начин на управление\", обясни Йончева.", "date": "2018.01.17", "title": "Йончева обвини Добрев в профанизиране на темата"}
{"url": "https://news.bg/politics/bsp-vnese-vota-na-nedoverie-kam-borisov-3.html", "text": "Българската социалистическа партия внесе вот на недоверие към правителството на Бойко Борисов. Вотът на недоверие е за провала на правителството с борбата с корупцията.Както беше обявено по-рано, партията прави това сама,  за съвместен вот. В началото на годината от Движението обаче обявиха, че въпреки че ще дадат своя глас на неодобрение към политиката на правителството и имат критики, няма да участват във внасянето на вота на недоверие.На 10 януари бяха обявени мотивите.Лидерът на социалистите Корнелия Нинова заяви, че от гласуването в пленарна зала ще проличи кой иска да се бори с корупцията.По време на всички управления е имало корупция, но въпросът бил готови ли сме сега да кажем корупцията е бич номер едно за държавата. Този проблем трябва да се реши, настоя още тя.Корнелия Нинова обясни след процедурата по внасянето в деловодството на парламента, че не приема вота на недоверие за саботаж, а за отговор на 83% от българските граждани, които считат, че това им е проблем номер 1.По думите й вотът на недоверие е проевропейска политика, а не антиевропейска.\"Идете да попитате някой европейски лидер, съгласен ли е за шест месеца да се затвори борбата с корупцията и нищо да не се говори, защото някоя държава е председател\", коментира тя.Нинова обобщи темите по вота с областите - здравеопазване, обществени поръчки, строителство и саниране, контрабанда.\"Внесохме 80 гласа - това са гласовете на нашата парламентарна група и от това гласуване ще проличи има ли воля за борба с корупцията или не. Така че народните представители са свободни да се определят при гласуването си какво искат. По-добре сами алтернатива на статуквото, етикет на което статукво е корупцията. По-добре сами срещу корупцията отколкото част от статуквото, което брани корупцията\", коментира още лидерът на БСП.На въпрос дали от парламентарната група на БСП за България се чувстват уязвими по отношение на корупцията, Нинова коментира, че при всички управления е имало корупция и сега въпросът е дали осъзнаваме, че ножът е опрял до кокал. \"Ние го осъзнаваме и искаме всички мерки, за да се намали корупцията. Те не го осъзнават и искат да продължат по същия начин, казвайки - ама и вие сте били някога корумпирани, затова не се обаждайте\", посочи Нинова.Относно изнесената по-рано информация за корупция в приходните агенции, стана ясно, че въпросните доклади съдържат данни за това, че системите на приходните агенции са пробити, че от тях се влиза от множество точки, че се заличават данни на акцизни стоки, вследствие на което не се внася акциз и ДДС на определени стойности, които не мога да споделя, защото е класифицирана информация. \"Затова искаме тези доклади да видят бял свят\", коментира Нинова.Днешният парламентарен ден също започна с темата за корупцията с изявление на Корнелия Нинова, която заподозря . От парламентарната трибуна тя поиска информация за постъпили на 9-ти януари 2018 г. в секретното деловодство на парламента три документа: доклад на ДАНС, доклад на прокуратурата и писмо от финансовия министър Горанов.Припомняме, миналата седмица  и  върху новия Закон за борба с корупцията, наложено след няколко месеца спорове между управляващи и опозиция за същината на закона. Темата за корупцията премина и през едно , като съветът се наложи да бъде свикван два пъти. ", "date": "2018.01.17", "title": "БСП внесе вота на недоверие към Борисов - 3"}
{"url": "https://news.bg/crime/osadiha-shefa-na-bop-stara-zagora-za-koruptsiya.html", "text": "Съдът в Сливен призна за виновен шефа на БОП-Стара Загора Ивайло Димов. Той е признат за виновен за склоняване на прокурор да наруши свое служебно задължение. Димов бил обвинен и за престъпление по служба, но съдът в Сливен го е признал за невинен по това обвинение. Предстои в тази част присъдата да бъде протестирана от Софийска градска прокуратура.На 16 януари 2018 г. състав на Окръжен съд - Сливен призна за виновен Ивайло Димов, началник сектор БОП-Стара Загора в МВР за престъпление против правосъдието и му наложи наказание лишаване от свобода за срок от една година, изтърпяването на което е отложено за изпитателен срок от три години.Припомняме, че Ивайло Димов бе предаден на съд през ноември 2016 г. с обвинителен акт на Специализирано звено \"Антикорупция\" - СГП за две престъпления - престъпление по служба и за склоняване прокурор да наруши свое служебно положение във връзка с правораздаването.Досъдебното производство срещу Димов било образувано на 1 август 2016 г. от прокуратурата в Стара Загора. С постановление на Главния прокурор Сотир Цацаров бе разпоредено разследването да се проведе от Специализираното звено \"Антикорупция\" - СГП.През октомври 2015 г. Димов се срещнал с окръжния прокурор на Стара Загора и зам. окръжния прокурор, с председателя на окръжния съд в Стара Загора. От тях Димов поискал да се забави разследване срещу лице, задържано при продажба на наркотици и да имат \"по-специално отношение\" към него. Димов поискал още и образуваното по случая дело да бъде решено със споразумение при благоприятни за криминалното лице условия.Магистратите заявили на Димов, че това, което иска е \"нередно\". Те казали, че не могат да въздействат на наблюдаващия прокурор под каквато и да е форма как да реши делото си.Независимо от това в периода октомври-ноември 2015 г. в Стара Загора, Ивайло Димов е склонявал прокурора по делото срещу криминално проявеното лице (наблюдаващия прокурор) да наруши служебните си задължения във връзка с правораздаването - да изготви споразумение и то да приключи \"благоприятно\" за обвиняемия.В периода март-април 2016 г. Димов отново се срещнал с административния ръководител на Окръжен съд - Стара Загора, както и с административния ръководител на Окръжна прокуратура - Стара Загора и отново поискал да бъде сключено споразумение със задържаното за продажба на дрога лице. Настоял и да се определи на обвиняемия по-леко наказание, тъй като досъдебното производство вече било внесено в Окръжен съд - Стара Загора.", "date": "2018.01.17", "title": "Осъдиха шефа на БОП - Стара Загора за корупция"}
{"url": "https://news.bg/world/velikobritaniya-ima-ministar-po-vaprosite-na-samotata.html", "text": "Премиерът на Великобритания Тереза Мей назначи нов министър, който ще отговаря за разширяващия се проблем със самотните хора в държавата, съобщават агенции.Депутатът Трейси Крауч поема новия пост. Тя обяви, че \"целта е да се хвърли светлина\" върху проблем, който засяга 9 милиона души на Острова.Начало на проекта даде депутатът Джо Кокс, която беше убита преди референдума за ЕС през 2016 г.\"\", се казва в съобщение на премиера Тереза Мей.Новият министър ще продължи оставеното от Кокс, като ще работи с благотворителни организации и бизнеси, подчерта министър-председателят.\"Прости актове на дружба\" могат да направят разликата, се допълва още.Доклад на Националната служба по здравеопазване от 2017 г. показва, че студеното време и самотата могат да бъдат фатални през зимните месеци. Предупреждава се, че самотата е толкова вредна, колкото да се изпушват 15 цигари на ден.Крауч разкри, че ще започне събирането на средства и Институтът за национална статистка ще изготви метод за измерване на самотата.Установено е, че половината от хората на възраст 75 г. и над 75 г. на Острова живеят сами, като много от тях дни или седмици не са влизали в социален контакт с други хора.", "date": "2018.01.17", "title": "Великобритания има министър по въпросите на самотата"}
{"url": "https://news.bg/int-politics/kitay-sreshtata-za-severna-koreya-pokaza-mantalitet-ot-studenata-voyna.html", "text": "Китай обяви, че току-що приключилата среща в канадския град Ванкувър за Северна Корея е демонстрирала манталитет от Студената война и само щяла да подкопае уреждането на проблема около Пхенян, съобщава \"Ройтерс\".Говорителят на китайското външно министерство направи коментара по време ежедневната си пресконференция.Китай не участва на срещата във Ванкувър, заявявайки, че тя няма да помогне за опитите за разрешаване на севернокорейския ядрен проблем.Китайските власти нарекоха срещата \"нелегитимна\". В нея не беше поканена да участва и Русия.", "date": "2018.01.17", "title": "Китай: Срещата за Северна Корея показа манталитет от Студената война"}
{"url": "https://news.bg/crime/nad-zaklyuchenite-zheni-v-svishtov-ne-e-imalo-nasilie.html", "text": "43-годишната Анжела и 42-годишната Стефка, двете сестри от Свищов, които от 6 години не са напускали дома си и са били изолирани от околния свят, не са освидетелствани за психиатрични проблеми и не са получавали социални помощи, съобщават БНТ и БНР.Проверките и разследването по случая с двете сестри продължават но към момента няма данни срещу двете жени да е упражнявано насилие и те не са изведени от социалните. След разпитите майка им е освободена.Сестрите са открити в една от стаите на къщата, а полицията и социалните са ги намерили в неадекватно състояние и мизерни хигиенни условия. Съседите са потресени от случилото се. Медицински екип е установил, че те нямат видими наранявания.Пред социалните служби двете жени са заявили, че по тяхно желание не са напускали дома си, не са били принуждавани от 65-годишната им майка. Сестрите отказват лечение, коментира директорът на Социално подпомагане в Свищов Милена Илиева. \"Евентуално за необходимостта от принудително лечение решение ще вземе съдът, и прокуратурата води преписка за това. Те са дееспособни. Те не са под запрещение\", допълва тя.Сигналът в полицията подаден от Владимир Петров. Мъжът разказва, че се усъмнил, че в тази къща от години са заключени дъщерите на 65-годишната му съседка Пепа. \"Преди четири месеца, видях жената и я попитах къде са ѝ дъщерите, каза че са в София, след няколко дена, че пак са тръгнали и взех да се усъмнявам\", обяснява той.\"Те се държат много особено. Не мога да си обясня нейното поведение предвид това положение, в което се намират дъщерите ѝ. Трябвало е да потърси помощ\", смята съседката Манчева. Силвана, също съсед, допълва: \"Външно жената изглежда много скромна, тиха!\"", "date": "2018.01.17", "title": "Над заключените жени в Свищов не е имало насилие"}
{"url": "https://news.bg/int-politics/abas-napadna-ostro-tramp-palestintsite-sa-bili-predi-evreite-v-jerusalim.html", "text": "Палестинският президент Махмуд Абас разкритикува остро американския президент Доналд Тръмп заради решението му да признае Йерусалим за столица на Израел.В египетската столица Кайро Абас също така заяви, че палестинците били \"оригиналните ханаанци\" и са били в Йерусалим преди евреите.\"Всяка американска администрация кълнеше предшественика си и обещаваше нещо ново, но нищо не излизаше от това\", изтъкна палестинският президент на среща на високо равнище за Йерусалим в университета \"Ал Азар\" в Кайро, който е 1000-годишен образователен център на сунитските мюсюлмани.\"Как можем да имаме вяра, че суперсилата (САЩ)ще бъде посредник между нас и израелците\", запита Абас.След \"грешното\" решение на Тръмп през декември да промени статута на Йерусалим и решението му да премести американското посолство в Израел от Тел Авив в свещения град, \"САЩ се изтеглиха от дипломатическия процес и не могат повече да бъдат посредник или спонсор\", настоя още главата на палестинците.\"Нашата позиция е, че искаме държава в рамките на границите от 1967 г. с Източен Йерусалим като столица и разрешаване на всички основни въпроси\", допълни Абас.Дългогодишният противник на насилието посочи, че палестинците \"ще продължим мирно да преследваме нашите искания, докато не спечелим отново правата си\". Той настоя, че палестинците ще продължат да подкрепят мира, \"но не на всяка цена\".", "date": "2018.01.17", "title": "Абас нападна остро Тръмп: Палестинците са били преди евреите в Йерусалим"}
{"url": "https://news.bg/economics/17-4-rast-na-stokoobmena-ni-s-turtsiya.html", "text": "Стокообменът между България и Турция се е увеличил със 17.4%. Той достига близо 3 млрд. евро само за първите девет месеца на 2017 година. Това стана ясно по време на среща на министърът на икономиката Емил Караниколов с посланика на Турция в България д-р Хасан Улусой, съобщиха от министерството на икономиката.За деветмесечието януари-септември 2017 г. износът ни за Турция е за 1,527 млрд. евро. Това е 7.7% дял от общия износ на страната и ръст от 12.5%, спрямо същия период на предходната година, отчитат от икономическото ведомство.3000 фирми с турско участие работят в България. Има сериозен интерес от нови турски компании за инвестиции в страната ни. Това подчерта посланик Улусой по време на срещата. Според него, очакваното в България посещение на турския министър на икономиката в началото на февруари, ще допринесе допълнително за активизирането на търговските отношения.От своя страна министър Караниколов посочи, че реализирането на проекта за индустриална зона в района на Кърджали ще засили интереса на потенциални турски инвеститори, заради благоприятната локация и допълнителните възможности по Закона за насърчаване на инвестициите.Припомняме, на 20 юли 2017 г. бе подписан Меморандум за сътрудничество между Областна администрация Кърджали и \"Национална компания Индустриални зони\" ЕАД. Документът е основен за изграждане на индустриална зона там.По време на подписването присъства и тогавашният заместник-председател, а сега - председател на парламента Цвета Караянчева. Меморандумът е подписан и от областния управител на Кърджали Никола Чанев и изпълнителният директор на \"Национална компания Индустриални зони\" Антоанета Барес.", "date": "2018.01.17", "title": "17.4% ръст на стокообмена ни с Турция"}
{"url": "https://news.bg/world/pentagonat-predlozhil-da-se-izpolzvat-yadreni-orazhiya-i-pri-kiberataka.html", "text": "Пентагонът е предложил да се използват ядрени оръжия и при опустошителни кибератаки. Това пише американският вестник \"Ню Йорк таймс\", позовавайки се на бивши и настоящи служители на правителството.Нова чернова на ядрената стратегия на САЩ е изпратена на президента Доналд Тръмп за одобрение. В нея се отбелязва, че се разрешава използването на ядрени оръжия в отговор на различни унищожителни неядрени атаки по американската инфраструктура, включително и при кибератаки, което според източниците е най-разстройващо.От десетилетия американските президенти заплашват \"първи да използват\" ядрени оръжия срещу врагове само при много ограничени обстоятелства, такива като отговор срещу използването на биологични оръжия срещу САЩ. Но новият документ е първият случай, при който се включват опити за унищожаване на голяма инфраструктура като електропреносна мрежа или комуникации, които са най-уязвими при използване на кибероръжия.Документът, наречен Преглед на състоянието на ядрените сили, е изготвен от Пентагона и в момента Белият дом прави преглед. Окончателното публикуване на новата ядрена стратегия се очаква да стане през следващите седмици.Черновата беше публикувана за първи път от HuffPost през миналата седмица.Отбелязва се, че стратегическата картина пред САЩ е доста мрачна, тъй като се посочват не само модернизираните ядрени оръжия на Русия и Китай, а и напредъкът на Северна Корея и потенциално на Иран.Пентагонът отказва да коментира черновата, защото Тръмп все още не е одобрил документа. Белият дом също не иска да коментира.Но трима настоящи и бивши висши служители на правителството разкриха, че големи кибератаки срещу САЩ и интересите им ще бъдат възприемани като агресия на чужда държава, срещу която е оправдано да се използва ядрено оръжие, макар че източниците подчертаха, че ще има и конвенционални варианти за отговор.", "date": "2018.01.17", "title": "Пентагонът предложил да се използват ядрени оръжия и при кибератака"}
{"url": "https://news.bg/crime/deloto-za-atentata-v-sarafovo-zapochna-po-sashtestvo.html", "text": "В днешното същинско начало на мегаделото \"Сарафово\", стана ясно, че до 18-и юли 2012-а година мерките за сигурност на летището и достъпът до него са били изключително либерални - нещо, което се е променило рязко след атентата, съобщава БНР. Делото за атентата на летището в Бургас започна по същество в Специализирания наказателен съд (СНС).При терористичния акт на 18 юли 2012 година освен атентаторът - самоубиец, загинаха петима израелски граждани и българският шофьор на автобуса Мустафа Кьосов.Подсъдими задочно са двама ливански граждани - Мелиад Фарах и Хасан Ел Хадж Хасан, които вече пета година се издирват с червена бюлетина на \"Интерпол\". Няма напредък по издирването им, коментира прокурорът по делото.Обвинителният акт бе прочетен днес, след което започнаха първите свидетелски разкази, дадени от очевидци на самия атентат - служители на местно казино, които са раздавали флаери там, както и от таксиметров шофьор и представители на летището и на \"Гранична полиция\".Те разказват личните си впечатления от взрива, като описват ситуацията около взрива и след това смута и паниката. Никой обаче от тях до този момент не казва пред съда, че е видял или че си спомня да е видял лицата на извършителя на атентата и на неговите помагачи.Същинското начало на делото идва след година и половина усилия да бъдат призовани всички пострадали и наследниците на загиналите в атентата израелски граждани. Освен че бяха уведомени, повечето от тях чрез представляващите ги български и израелски адвокати депозираха и граждански искове на рекордната обща стойност от близо 200 милиона лева.Просроченото време беше използвано, за да се произнесе съда по гражданските искове, искане за  на пострадали и на наследници. Исковете са над 50, финансовите претенции в тях варират между сто хиляди лева и 22 милиона. Имаше включително и финансови претенции за загуби в бъдеще време. Наследниците бяха изчислили колко биха заработили техните роднини, ако не бяха загинали при атентата, но точно тези претенции бяха отхвърлени.На следващо заседание, през ноември 2017 г. година, се разгледа въпроса, може ли  да отговаря по това дело, и съдът, и прокуратурата бяха категорични, че по делото няма данни Мелиад Фарсах и Хасан ел Хадж Хасан да са действали в Сарафово по поръчение на \"Хизбула\" и претенцията беше отхвърлена.Припомняме, през юли 2017 г. имаше идея делото за атентата на летище \"Сарафово\" да започне в Бургас. Тогава в Специализирания наказателен съд беше .Едната причина за поредното отлагане беше, че личен ангажимент на адвокат Красимира Михайлова, която поиска  поради внезапно възникнали причини от семеен характер. Другата причина - , които все още не са призовани.В края на миналата година съдебният състав на Специализирания наказателен съд успя да проведе и успешно разпоредително заседание, на което страните се съгласиха, че в обвинителния акт не са допуснати процесуални нарушения и делото вече може да започне по същество.", "date": "2018.01.17", "title": "Делото за атентата  в \"Сарафово\" започна по същество"}
{"url": "https://news.bg/int-politics/putin-se-stremi-da-bade-dozhivoten-imperator-izrigna-navalni.html", "text": "Главният критик на Кремъл Алексей Навални разкритикува остро президентските избори в Русия, които ще се проведат през март и в които на него му беше забранено да се кандидатира, като по думите му те били фалшификация, чието предназначение е да \"преназначи\" Владимир Путин, който се стреми да се превърне в \"доживотен император\".Това коментира 41-годишният опозиционер и борец срещу корупцията пред \"Франс прес\" два месеца преди изборите, в които е абсолютно сигурно, че Путин ще спечели четвърти президентски мандат.\"Това не са избори и моята роля ще се състои в това да обясня на хората, че тази процедура, която те наричат избори, всъщност се провежда само и единствено, за да преназначи Путин\", коментира Навални.\"Ние ще докажем това и ще убедим хората, че е невъзможно да се признаят тези избори или този режим\", допълни опозиционерът.През миналата година Навални организира национална предизборна кампания, срещайки се с хиляди хора в градове в цяла Русия, но през декември Централната избирателна комисия обяви, че не може да участва в изборите заради спорна осъдителна присъда, която според опозиционния лидер е скалъпена и изфабрикувана.Сега той е готов да насочи силите на предизборния си щаб в убеждаването на руснаците да бойкотират изборите, насрочвайки първия си голям протест през тази година за 28 януари.\"Путин иска да бъде император за цял живот. Неговият антураж, хората, които станаха милиардери и най-богатите хора в света, искат същото нещо\", подчерта още той, заричайки се да продължи политическата си борба.", "date": "2018.01.17", "title": "Путин се стреми да бъде доживотен император, изригна Навални"}
{"url": "https://news.bg/health/prerazglezhdat-klinichnite-pateki-na-obshtinskite-bolnitsi.html", "text": "Преразглеждат клиничните пътеки, по които работят общинските болници, съобщиха от Министерството на здравеопазването.Екипът на здравния министър Кирил Ананиев ще прегледа възможностите за икономии в бюджета на ведомството. Целта е да могат да се повишат средствата, които лечебните заведения получават по Методиката за субсидирането им всяка година.Допълнително в рамките на преговорите с Българския лекарски съюз по новия рамков договор ще се преразгледат подробно алгоритмите по клиничните пътеки, по които работят болниците.От Сдружението на общинските болници в България ще предоставят на Здравното министерство своята експертиза при актуализацията на медицинските стандарти. За това се бяха договорили здравният министър Ананиев и представители на Сдружението по време на среща в МЗ.Здравният министър Ананиев е категоричен в становището, че трябва \"оптимизация\" на общинските болници. Според него така щяла да се достави качествена медицинска помощ и да се осигури достъп до здравни услуги и в най-отдалечените райони на страната.\"Искаме да имаме здравеопазване в цялата страна и по тази причина сме готови да съдействаме, така че мерките, които ще се предприемат, да бъдат ефективни и да гарантират качествено здравеопазване\", заяви Кирил Ананиев.От Здравното ведомство уверяват, че имат ясна представа за състоянието на общинските болници и готовност да предоставят експертна помощ за стабилизирането на лечебните заведения.Недостигът на кадри и апаратура, ниските възнаграждения, медицинските стандарти бяха обсъдените проблеми.Всички медицински стандарти са отворени за актуализиране, поясниха от МЗ.Втората среща между представители на Сдружението, на министерството и на НЗОК е планирана за понеделник. На нея се очаква да бъдат набелязани конкретни мерки за подпомагане на общинското здравеопазване.Припомняме, в понеделник - 15 януари 2018 г. представители на  в цялата протестираха за час. Причината за недоволството на работещите в множество общински болници са забавени заплати, лоши условия на труд, породени от недофинансиране от държавата.Час преди предварително обявения протест от Здравното министерство съобщиха на медиите, че и, някои от които са в отдалечени и трудно достъпни планински райони.", "date": "2018.01.17", "title": "Преразглеждат клиничните пътеки на общинските болници"}
{"url": "https://news.bg/int-politics/merkel-predupredi-avstriya-che-shte-ya-otsenyava-po-deystviyata-i-za-es.html", "text": "Германският канцлер Ангела Меркел обяви след среща с австрийския канцлер Себастиан Курц, че е оптимист, че техните правителства могат да работят в тясно сътрудничество по проблемите на Европейския съюз, съобщава \"Ройтерс\".\"Искам да кажа ясно, че ще оценяваме новото австрийско правителство по действията му, като казах това на канцлера\", изтъкна Меркел на съвместна пресконференция в Берлин с Курц.\"Това е от значение и нещата, които току-що чух за политиката за Европа, ме карат да съм уверена, че можем да постигнем много тясно сътрудничество\", добави тя.Курц от своя страна заяви, че иска Европейски съюз, в който напрежението между страните членки се понижава, вместо да се увеличава.Също така двамата лидери обявиха, че Германия и Австрия подкрепят европейската перспектива на Западните Балкани.\"За нас бъдещето на Западните Балкани в ЕС е много важна тема\", подчерта канцлерът на Австрия, която поема председателството на Съвета на ЕС през втората половина на годината от България.Меркел и Курц смятат, че регулациите на ЕС по отношение на миграционната политика трябва да бъдат реформирани до средата на годината. Не може каналджиите да определят, кой има право да пристига в Европа и кой не, заяви Меркел.Тя и Курц са категорични, че охраната на външните граници на ЕС трябва да се засили и подсигури финансово в следващата многогодишна финансова рамка на евросъюза.", "date": "2018.01.17", "title": "Меркел предупреди Австрия, че ще я оценява по действията ѝ за ЕС"}
{"url": "https://news.bg/world/samoletonosachat-na-kitay-pokazva-muskuli-do-tayvan.html", "text": "Единственият действащ самолетоносач на Китай премина през Тайванския пролив, обяви военното министерство на острова, цитирано от \"Ройтерс\".Агенцията отбелязва, че Китай засилва натиска над Тайван.Преди няколко седмици тайванският президент Цай Ингвен предупреди за китайска \"военна експанзия\", след като азиатският гигант увеличи военновъздушните и военноморски учения до острова, откакто Цай Ингвен стана държавен глава през май 2016 г.Пекин разглежда Тайван като отцепила се китайска провинция, която един ден ще бъде върната.Отношенията между двете страни се влошиха, след като Цай отказа да признае Тайван за част от \"Един Китай\".Самолетоносачът - втора ръка съветски кораб, раздразни Тайван, когато за първи път премина през прохода януари 2017 г., тъй като се възприема като показване на мускули от страна на Пекин.Министерството на отбраната на Тайван съобщи, че самолетоносачът Liaoning и придружаващите го кораби са преминали до страната рано тази сутрин и са напуснали района по обяд.По-рано този месец бойната група е плавала южно от пролива, който разделя Тайван и Китай, а сега се е насочила на север, допълва ведомството.Министерството отбелязва, че не е имало необичайни действия и корабите не са навлезли във водите на Тайван. Властите призоваха хората да не се притесняват.Според военното министерство на Тайван китайски самолети са провели 25 учения край острова между август 2016 и средата на декември 2017 г.", "date": "2018.01.17", "title": "Самолетоносачът на Китай показва мускули до Тайван"}
{"url": "https://news.bg/politics/volen-siderov-ostava-kategorichno-protiv-istanbulskata-konventsiya.html", "text": "Малко след като  в редакцията на News.bg представители на ВМРО и \"Атака\" опровергаха думите му и се възпротивиха на изказването му от името на парламентарната група \"Обединени патриоти\".\"Атака\" се разграничават от позицията на Ячев и са категорично против Истанбулската конвенция.Публикуваме позицията на \"Атака\" без редакторска и коректорска намеса: \"В качеството си на лидер на ПП \"АТАКА\" и председател на парламентарната група на \"Обединени патриоти\" заявявам, че партия \"Атака\" ще гласува \"против\" ратификацията на Истанбулската конвенция в пленарна зала.Изразеното мнение на народният представител Борис Ячев пред някои медии по-рано днес е в качеството му на зам.-председател на политическа партия НФСБ и не е официалната позиция на парламентарната група на \"Обединени патриоти\" .Правя това изявление, за да бъдат преустановени всякакви спекулации по темата.\"", "date": "2018.01.17", "title": "Волен Сидеров остава категорично против Истанбулската конвенция"}
{"url": "https://news.bg/society/dva-dni-za-danteli-tsvyat-chaena-roza-i-mechti-da-si-otdelyat-vsichki-printsesi.html", "text": "54 модни къщи и фирми събира десетото юбилейно изложение на сватбени облекла и аксесоари Balkanica Wedding & Honeymoon Expo 2018. Изложението ще се състои в дните 20 и 21 януари в София, Хотел Балкан. За новостите в модата при сватбените облекла и аксесоари за news.bg коментира проф. Любомир Стойков.\"Запазват се досегашните традиционни схващания за по-обемни, по-големи рокли тип , но заедно с това се прокрадва и една тенденция за премахване на обръчите, банелите и тези прекалено обемни силуети. Дантелата продължава да бъде кралица в булчинската рокля\". По думите му като цветове се запазват традиционните и акцентът пада върху цвят \"чаена роза\" в нюанси синьо, жълто, нежно розово. Актуален е и цветът пудра. Така успоредно с тези цветове е застъпен и цветът на годината, обявен от Института Pantone - ултравиолетовото.Проф. Стойков коментира, че и през тази пролет остават актуални 3D декорациите и апликациите. \"Разбира се има място и аз лично горещо препоръчвам на младоженците за проява на повече въображение, без обаче безвкусица, без кич\", посъветва проф. Стойков. Стремежът към оригиналност и уникалност пък личи от добре подбраните бижутата и аксесоари и брачни халки - важно доказателство и знак за тази обвързаност. \"Амбицията на изложението е да покаже най-новите тенденции  за този толкова красив, толкова важен ден в живота на всяко едно семейство\", посочи проф. Стойков.Традиционно в изложението участват и чуждестранни представители на големи лондонски компании. \"Това изложение е интернационално и като характер и като значение\", коментира още експертът.Посетителите на изложението, освен с новите тенденции в модата в облеклата и аксесоарите, ще имат възможност да получат професионална информация и консултация, а фирмите производители предлагат отстъпки на място, много награди и томбола.", "date": "2018.01.17", "title": "Два дни за дантели, цвят чаена роза и мечти да си отделят всички принцеси"}
{"url": "https://news.bg/bulgaria/novi-12-mln-evro-za-transgranichniya-region-mezhdu-balgariya-i-sarbiya.html", "text": "Нови 12 млн. евро се отпускат за развитие на трансграничния регион между България и Сърбия.Програмата за трансгранично сътрудничество ИНТЕРРЕГ - ИПП България - Сърбия 2014-2020 г. е от изключително значение за изпълнение на приоритетите ни като председател на Съвета на ЕС за интеграцията на Западните Балкани към европейското семейство. Това коментира заместник-министърът на регионалното развитие и благоустройството Деница Николова, която председателства провеждащото се в София днес заседание на Съвместния комитет за наблюдение на програмата.В следващите 6 месеца усилията ще бъдат насочени към постигане на по-успешни резултати в тази насока, каза още заместник-министърът и допълни, че това е важна стъпка за задълбочаване на взаимоотношенията между двете страни. \"Нашето сътрудничество е без граници, когато се стремим да постигаме общи цели, да развиваме нашите региони по общ начин, за да имаме по-високи постижения и по-добър икономически растеж\", отбеляза Николова. Тя подчерта, че проектите по програмата допринасят за сближаване между двете страни във всички аспекти - териториално, икономически и културно.Резултатите по трансграничната програма до момента са изключително добри, стана ясно по време на заседанието. Към днешна дата се изпълняват 39 проекта между двете страни за близо 18,5 млн. евро, с което е договорен над 50% от общия бюджет от 34 млн. евро. По-голяма част от проектите са инвестиционни, допринасящи за развитието на устойчивия туризъм в пограничния регион между България и Сърбия, подобряване и съхраняване на околната среда и развитие на потенциала на младежката заетост и предприемчивост. До края на месеца предстои да бъде обявена и втора покана за набиране на проектни предложения за близо 12 млн.лв. евро. Очаква се проектите да бъдат одобрени през есента и да се пристъпи към тяхното изпълнение.Зам.-министър Николова отбеляза, че кандидатстването по новата покана ще става само по електронен път. \"Това ще допринесе за облекчаване на административния процес, на потенциалните бенефициенти и за по-голяма прозрачност при подаване на проектите и оценителния процес след това\", обясни заместник-регионалният министър. Освен това се обявява и пакет с критерии за оценка на проектните предложения, с което се дава възможност бенефициентите да са на ясно какво и как се оценява, как реагира оценителната комисия в хода на всяко едно проектно предложение, а целта е да се изгради по-голямо доверие от кандидатстващите. По втората покана за подаване на проекти ще се приоритизират интегрираните инвестиционни мерки, а целта е постигането на по-ясен и видим ефект за населените места, а оттам и по-добри резултати и постигане на заложените индикатори.Съпредседателят на заседанието Михаило Дашич - помощник-министър на европейската интеграция на Република Сърбия, отбеляза в словото си, че сътрудничеството е изключително ползотворно и за двете страни. \"Благодарение на професионализма от двете страни на границата постигаме сериозни достижения\", посочи той.", "date": "2018.01.17", "title": "Нови 12 млн. евро за трансграничния регион между България и Сърбия"}
{"url": "https://news.bg/world/zhena-vadi-rumaniya-ot-pravitelstvenata-kriza.html", "text": "Румъния намери изход от правителствената криза, съобщават местни медии.Това става факт два дни след оставката на премиера Михай Тудосе. Самият президент Клаус Йоханис даде зелена светлина евродепутатът Виорика Дънчила да състави кабинет.Очакванията са неговият състав да бъде представен на депутатите на 29 януари.Виорика Дънчила е новият фаворит на румънската социалдемократическа партия за премиер на Румъния.От своя страна нейният предшественик Михай Тудосе е вторият премиер на северната ни съседка, който в рамките на годината напуска поста след конфликт с лидера на управляващата партия Ливиу Драгня.Социалдемократите имат парламентарно мнозинство.Ако Виорика Дънчила и предложеният от нея кабинет получат вот на доверие и в парламента, тя ще стане първата жена премиер на Румъния и третият човек заемал поста в рамките на по-малко от година.", "date": "2018.01.17", "title": "Жена вади Румъния от правителствената криза"}
{"url": "https://news.bg/world/turtsiya-udalzhi-izvanrednoto-polozhenie.html", "text": "Извънредното положение в Турция беше удължено с нови три месеца, съобщават местни медии.Решението е на правителството. То влиза в сила от четвъртък - 19 януари.Удължаването на извънредното положение е било взето на заседание на правителството, уточни вицепремиерът Бекир Боздаг.Извънредното положение в Турция беше въведено на 20 юли 2016 г. Рестриктивната мярка влезе в сила на петия ден след неуспешния опит за преврат в страната. Досега то бе удължено за шести път.", "date": "2018.01.17", "title": "Турция удължи извънредното положение"}
{"url": "https://news.bg/regions/prohodat-troyan-karnare-e-napalno-zatvoren.html", "text": "От тази нощ проходът Троян-Кърнаре е напълно затворен за превозни средства поради силни снегонавявания и обилен снеговалеж.На места снежната покривка е над метър, съобщи бТВ.Първоначално от АПИ препоръчваха на всички шофьори, на които им предстои пътуване през нощта, да тръгват на път само с подходящи гуми, да карат със съобразена скорост и повишено внимание, спазвайки указанията на \"Пътна полиция\".Впоследствие от пресцентъра на МВР в Пловдив уточниха, че проходът е напълно затворен.Заради обилен снеговалеж е ограничено движението на товарни автомобили над 12 тона по пътя Велинград - Юндола.", "date": "2018.01.17", "title": "Проходът Троян - Кърнаре е напълно затворен"}
