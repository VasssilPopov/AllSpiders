{"url": "https://news.bg/int-politics/sarbiya-zavarshi-svoya-segment-ot-trabata-za-turski-potok.html", "text": "Сърбия завърши тръбата в своя сегмент от газопровода \"Турски поток\", заяви в сряда в ефира с телевизионния канал RTS главният изпълнителен директор на компанията \"Сърбиягаз\" Душан Баятович, цитиран от ТАСС.\"Да, можем да заявим с удоволствие, че Сърбия приключи своята част от работата, когато се има предвид тръбопровода на сегмента на междусистемната връзка между България и Унгария. Работата приключи\", обяснява той.Доставките на газ през сръбския сегмент на тръбопровода ще започнат преди края на април 2020 г. Очаква се входящият капацитет да бъде около 13,88 млрд. куб. метра газ, докато изходният капацитет ще бъде около 10 млрд. куб. метра.През Сърбия са положени тръбите на \"Националния главен газопровод 2, нов алтернативен маршрут за доставка за целите Балкани\", съобщава RTS.Газът ще се доставя по тръбопровода по този маршрут през България до Сърбия и след това до Унгария, докато се подготвят допълнителни работи по газовата инфраструктура.Баятович коментира, че в Сърбия са положени 403 километра тръби като част от \"Турски поток\".\"Пробиви са направени под реките Дунав, Тиса и Морава, всички канали, проходи, тръбите са свързани\".Той добави, че Сърбия ще има три изхода от газопровода - близо до Парачин, Белград и Зренянин, докато изходът за газохранилището \"Банацки Двор\" остава да бъде завършен.", "date": "2019.12.25", "title": "Сърбия завърши своя сегмент от тръбата за \"Турски поток\""}
{"url": "https://news.bg/int-politics/ruskiyat-i-italianskiyat-vanshen-ministar-obsadiha-stabilizatsiyata-na-libiya.html", "text": "Външният министър на Русия Сергей Лавров и италианският му колега Луйджи ди Майо обсъдиха в сряда по телефона стабилизирането на ситуацията в Либия, съобщи ТАСС, цитирайки съобщение на външното министерство на Русия.\"В хода на размяна на мнения по актуални теми от международния дневен ред особено внимание бе отделено за стабилизация на ситуацията в Либия. И от двете страни бе подчертана необходимостта за максимална координация на усилията по международно съпровождане на процеса на мирното либийско урегулиране при запазване на централната роля на ООН, съобщиха от дипломатическото ведомство. Министрите се съгласиха с необходимостта от концентрация на усилията за поощряване на диалога между либийските страни при отчитане на интересите на съседните на Либия и другите страни от региона, се казва в съобщението.\"Външините министри обсъдиха и редица въпроси от двустранен порядък\", допълниха от министерството на външните работи на Русия.Разговорът бе по инициатива на външния министър на Италия.В същото време в Либия паралелно съществуват два органа на изпълнителната власт: международно признато правителство на националното съгласие, водено от Фаиз Сарадж и временен кабинет на Абдал Абдурахман ат-Тани, който действа в източната част на страната съвместно с парламента и поддържан от Либийската национална армия (ЛНА) на фелдмаршал Халиф Хафтар. Последният обяви на 12 декември, че неговите въоръжени сили пристъпват към \"решаваща битка за столицата\". Командването на либийската народна армия (ЛНА) по-рано нееднократно подчерта, че ще се противопостави на всяка международна интервенция за вътрешните дела на Либия, а също ще потопява кораби и ще сваля транспортни самолети с военна помощ от Турция. ", "date": "2019.12.25", "title": "Руският и италианският външен министър обсъдиха стабилизацията на Либия"}
{"url": "https://news.bg/politics/amerikanskata-poslanichka-raztochi-nashenska-banitsa.html", "text": "За да разбереш истински една култура, трябва да разбереш и оцениш храната й. Това каза американският посланик в България Херо Мустафа във видео, в което тя приготвя традиционна българска баница с точени кори.С помощта на готвача Станислав Петков-Стенка посланик Мустафа направи традиционна баница за първото си Рождество Христово в България. Мустафа също помагаше в замесването на тестото, в разпределянето на топките, от които по-късно разточиха корите. В плънката имаше яйца, сирене и кисело мляко.На финала американската посланичка извади от фурната готовото ястие и се похвали, че това е първата й баница.", "date": "2019.12.25", "title": "Американската посланичка разточи нашенска баница"}
{"url": "https://news.bg/int-politics/iran-zapochva-da-spira-internet-predi-eventualni-novi-protesti.html", "text": "Иранските власти спряха мобилния достъп до интернет до задгранични сайтове в няколко провинции, ден преди нови протести, призовани в социалните медии, съобщава \"Ройтерс\".Публикациите в социалните медии и някои роднини на хора, убити в размирици миналия месец заради повишения на цените на бензина, призоваха за подновяване на протести и възпоменателни церемонии за загиналите.ИЛНА цитира източник в Министерството на съобщенията и информационните технологии, според който спирането е наредено от \"органите за сигурност\" и обхваща провинциите Алборц, Кюрдистан и Занджан в централен и западен Иран и Фарс на юг.\"Според този източник е възможно повече провинции да бъдат засегнати от спирането на мобилната международна свързаност\".През ноември Иран спря интернет за около седмица, за да спре протестите за гориво, които се превърнаха в политически, предизвиквайки най-кървавата криза в 40-годишната история на Ислямска република.Блокирането на интернет затрудни протестиращите да публикуват видеоклипове в социалните медии, за да генерират подкрепа, а също и да получат надеждни доклади за степента на вълненията.", "date": "2019.12.25", "title": "Иран започва да спира интернет преди евентуални нови протести"}
{"url": "https://news.bg/society/episkop-polikarp-ima-nuzhda-ot-vavezhdane-na-verouchenie-v-uchilishtata.html", "text": "Има нужда от въвеждане на вероучение в училищата, заяви пред БГНЕС белоградчишкият епископ Поликарп, викарий на софийския митрополит.Той изтъкна, че от Светия Синод настояват за въвеждане на този предмет в училище от години.\"Нужда има. Въпросът е по какъв начин това да стане факт в нашето образование, а именно предметът \"Религия, християнство, православие\" да стане задължителен\", каза епископ Поликарп. По думите му от Синода се стремят да насърчат и свещениците, и преподавателите по религия, а и обществото, за да дойде момента, когато вероучението ще стане задължителен този предмет. \"Това е желание на Негово светейшество Неофит и Светия синод\", казва епископ Поликарп.Според викария на патриарха и софийски митрополит Неофит, най-светлият, най-празничният, най-богатият празник за всеки православен християнин е Рождество Христово. Това е един празник, който е духовно богат, един празник, който ни дава надежда, изпълва ни със силна вяра и ни обгражда с любов.\". Той се грижи за нас, грижи се за нашето спасение, за нашето преуспяване и чрез своята милост ни дарява с всичко онова, което ни е необходимо за спасение и вечен живот. В тези прекрасни рождественски дни нека всеки един от нас обърне внимание на духовното, на смисъл на празника\", призова белоградчишкият епископ. По думите на епископ Поликарп Рождество Христово не е мит, не е легенда, а е исторически момент. Това събитие е било в човешката история, допълни той. ", "date": "2019.12.25", "title": "Епископ Поликарп: Има нужда от въвеждане на вероучение в училищата"}
{"url": "https://news.bg/world/vtori-vertolet-mi-8-s-tvardo-katsane-za-den-v-rusiya.html", "text": "Втори вертолет Ми-8 кацна твърдо в Заполярния район на Ненецкия автономен окръг, съобщи РИА Новости, позовавайки се на представителя на инзвънредните служби в региона.Както стана известно, на борда на вертолета имаше 23 души, сред които са и четирима членове на екипажа. По предварителна информация, никой не е пострадал при инцидента. По-рано направи твърдо кацане в Красноярския край. Тогава пострадаха 16 души.Припомняме, вчера при изпитателен полет  в Хабаровския край. По първоначални данни вероятната причина за аварията е отказ на системите за управление на Су-57.На 4 август 2018 г.  след сблъсък с друг хеликоптер в сибирския административен център Красноярск.", "date": "2019.12.25", "title": "Втори вертолет Ми-8 с твърдо кацане за ден в Русия"}
{"url": "https://news.bg/world/vitsepremirat-na-rusiya-zasilva-se-natiskat-varhu-severen-potok-2.html", "text": "Натискът върху \"Северен поток - 2\" от САЩ ще се усилва, но Европа е заинтересована в защита на своята енергийна сигурност. Уверяваме, че Русия в партньорство с европейски страни, ще намери компромис по наложените газопроводни ограничения. За това заяви вицепремиерът на Русия Дмитрий Козак в интервю на телевизия \"Русия 24\".\"Навярно, натискът (на \"Северен поток - 2\") ще расте, но възможностите за този натиск също не са безгранични. С отчитането на позиции от ключовите страни на ЕС, които са заинтересовани в това, че са получили енергийна сигурност на необходимото ниво. Всички разбират, че това е икономически проект\", заяви вицепремиерът. Той отбеляза, че с отчитането на решенията за Украйна Русия задействаха всички маршрути и обезпечават сигурността на газоснабдяване на Европа за сметка на доставка на руски газ. \"При това газа е 30% по-евтин от втечнения природен газ, който предлагат от САЩ. В това икономическия интерес ще удари своята пътека\", заяви Козак.\"Ние сме уверени в това, че в сътрудничество с европейските страни, с ЕС решихме тези проблеми (със санкциите) и ще намерим компромис\", допълни той.Американският конгрес одобри законопроект за бюджета за отбрана за 2020 г., според който задължава администрацията да въведе санкции по отношение на руския газопровод \"Северен поток - 2\" и \"Турски поток\".На 11 декември за документа гласуваха от Палатата на представителите. На 20 декември той бе подписан от американския президент Доналд Тръмп и влезе в сила. На този фон на 21 декември базираната в Швейцария компания Allseas, която се занимава с полагане на тръби за далекопровода \"Северен поток - 2\", съобщиха, че спират работа.Операторът на проекта Nord Stream 2 AG заяви, че компанията, която участва в \"Северен поток - 2\", продължават работа по ускореното пускане на газопровода в експлоатация. Тръбопроводът е построен на 93,5%.", "date": "2019.12.25", "title": "Вицепремирът на Русия: Засилва се натискът върху \"Северен поток - 2\" "}
{"url": "https://news.bg/regions/vremenno-spirat-kamionite-nad-12-t-po-avtomagistralite-na-26-dekemvri.html", "text": "Между 14 и 20 часа на 26 декември спира движението на камионите над 12 т по автомагистралите и натоваренитe пътища. Шофирайте разумно, призоваха от АПИ.Целта е повишаване на безопасността и увеличаване на пропускателната способност на инфраструктурата в края на трите почивни дни за Коледа.Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, препоръчват от пътната агенция.Те препоръчват да не се предприемат рискови изпреварвания и да спазват въведените ограничения, пътната сигнализация и указанията на \"Пътна полиция\".Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.Ограничено ще е преминаването на камионите над 12 тона по следните участъци от републиканската мрежа:автомагистралите;път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София;път I-1 - от Благоевград до ГКПП \"Кулата\";път I-4 п. в. \"Коритна\" - Велико Търново - Шумен;път I-5 Русе - Велико Търново;път I-8 ГКПП \"Калотина\" - София;път II-18 Околовръстен път на град София;път I-9 Варна - Бургас;път II-99 Бургас - Царево.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).В пиковите часове, когато много хора тръгват на път, е възможно на АМ \"Хемус\" в района на тунел \"Витиня\" да има по-бавно предвижване. Движението в тръбата за Варна е двупосочно, поради ремонт на тръбата за София.Алтернативен маршрут на АМ \"Хемус\" в посока Монтана и Видин е проходът \"Петрохан\" и Искърското дефиле, а в посока Варна - път I-1 София - Ботевград.За улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ \"Струма\".Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни в приложения линк - ", "date": "2019.12.25", "title": "Временно спират камионите над 12 т по автомагистралите на 26 декември"}
{"url": "https://news.bg/disasters/21-dushi-sa-v-bolnitsa-sled-obgazyavane-na-rozhdestvenska-mesa-vav-frantsiya.html", "text": "21 души са в болница след отравяне с изпарения от въглероден двуокис по време на Рождественска меса в църквата на департамента Уаза в Северна Франция. За това съобщи вестник Le Figaro в сряда, 25 декември.\"19 души са в средно тежко състояние, бяха приети в болниците в Компен, Крее, Нуайон и Санлис. Още двама са в най-тежко състояние. Една жена е в болницата на град Гарш. Други са в барокамери в университетската клиника Лиля\", се казва в съобщението.Причината за разпространението на въглеродния двуокис още не е установена. Прокуратурата започна разследване. Правоохранителните органи изясняват дали е допусната небрежност или става дума за неизправност на оборудването, в частност - на газов котлон.Отбелязва се, че инцидентът е станал във вторник вечерта. В църквата са били около 150 души. Няколко от тях са почувствали болки в главата. На местопроизшествието са пристигнали представители на службата за извънредни ситуации и са измерили нивото на въглеродния двуокис. През април 2019 г. четирима обитатели на старчески дом \"Ла Шенре\" във френския Лерм починаха от хранително отравяне. 22 обитатели на старческия дом се почувстваха зле.", "date": "2019.12.25", "title": "21 души са в болница след обгазяване на Рождественска меса във Франция"}
{"url": "https://news.bg/world/popokatepetal-se-sabudi-otnovo-obyaven-e-zhalt-kod-za-trevoga.html", "text": "Мексиканските власти обявиха тревога, след като вулканът Попокатепетъл отново се активизира, предаде \"Спутник\". Той изхвърли пепел и вулканични газове, са съобщили Националната координация за гражданска защита.\"От 04:21 ч се наблюдават емисии от пепел и вулканични газове с приблизителна височина от 1 км, които са разпръснати на изток-югоизток, нажежаема камъни също се наблюдават на приблизително разстояние от 900 м\", информираха те чрез Twitter.Обявен е жълт код, но той не предполага засега евакуация на намиращите се в района хора.Припомняме, че Попокатепетъл - един от най-активните вулкани в Мексико, изригна 14 пъти за една нощ Най-голямото изригване от години на вулкана 5426-метровият връх на Попокатепетъл се извисява на около 70 км югоизточно от столицата Мексико сити.Попокатепетъл беше заспал до 1994 г., когато изригна за първи път от десетилетия. Оттогава изригванията му са често явление.През 1947 г. голямо изригване поставя началото на тази до наши дни непрекъсната активност.На 21 декември 1994 г. вулканът изхвърля газ и пушек, които се разнасят в радиус от 25 километра. Активността кара околните градове да се евакуират.", "date": "2019.12.25", "title": "Попокатепетъл се събуди отново, обявен е жълт код за тревога "}
{"url": "https://news.bg/world/ukrayna-razsledva-rusiya-za-narushavane-na-suvereniteta.html", "text": "Наказателното дело бе открито от прокуратурата на Украйна във връзка по моста на Крим, предаде Газата.ру.Според обвинението, влакът незаконно е преминал украинската граница и Русия грубо нарушава суверенитета на Украйна.Припомняме, че преди дни Европейският съюз обяви, че смята, че откриването на железопътна връзка над мост през Керченския проток е \"нарушение на държавния суверенитет на Украйна\". Това се посочва в изявлението на службата за външна политика на ЕС.Отварянето на железопътни връзки през моста е стъпка към \"изолация на Крим от Украйна\", а самият мост \"ограничава преминаването на кораби през Керченския проток до украинските пристанища на Азовско море\".\"Европейският съюз очаква Русия да осигури безпрепятствено и свободно преминаване през Керченския проток в съответствие с международното право\", добави ЕС, като подчертава още веднъж, че блокът не признава Крим като част от Русия.Министерството на външните работи на Украйна протестира срещу Русия заради посещението на руския президент Владимир Путин в Крим и отварянето на движението по жп частта на моста през Керченския проток.Външното министерство заяви, че смятат без съгласието на Украйна за \"грубо нарушение на международното право, включително Конвенцията на ООН за морското право\".", "date": "2019.12.25", "title": "Украйна разследва Русия за нарушаване на суверенитета "}
{"url": "https://news.bg/world/ekologiyata-i-pomirenieto-aktsenti-v-kolednoto-slovo-na-elizabet-ii.html", "text": "Британската кралица Елизабет II изтъкна екологията в годишното си коледно приветствие в сряда и настоя за помирение в края на една година, в която Обединеното кралство бе разделено по отношение на Брекзит, предаде CNN.Монархът също призна, че 2019 г. е била трудна година и пътят невинаги е бил гладък, без конкретно да споменава никакви политически събития.Кралицата каза още, че предизвикателствата, с които хората се сблъскват днес, са различни от тези на нейното поколение, но тя е била \"поразена от това, как новите поколения са донесли подобен смисъл на въпроси като опазването на околната среда и нашия климат.Британският суверен включи и личен мотив в коледното си приветствие, като отбеляза със задоволство, че посрещна осмото си правнуче в кралското семейство - първото дете на херцога и херцогинята на Съсекс Хари и Меган - Арчи.\"Филип и аз с радост посрещнахме осмото си голямо внуче в нашето семейство\", каза кралицата. \"Разбира се, в основата на коледната история стои раждането на дете: на пръв поглед малка и незначителна стъпка, пренебрегвана от мнозина във Витлеем\".Припомня се, че кралицата също изпраща трудна лична година. 97-годишният ѝ съпруг принц Филип беше изписан от лондонска болница. Преди това той участва в катастрофаМиналия месец принц Андрю - вторият син на кралицата - се оттегли от обществените си задължения след широко критикувано интервю за връзките си с осъдения престъпник Джефри Епщайн.", "date": "2019.12.25", "title": "Екологията и помирението - акценти в коледното слово на Елизабет II"}
{"url": "https://news.bg/regions/pochistvane-na-skalna-masa-ogranichava-dvizhenieto-po-patya-chepelare-smolyan.html", "text": "Временно се ограничава движението по път II-86 Чепеларе - Смолян в участъка Бостина - Соколовци.Това съобщиха от АПИ. Промените в движението се налагат поради почистването на скална маса върху пътното платно.Движението се осъществява по обходен маршрут: Проглед - Пампорово - Смолян и обратно.", "date": "2019.12.25", "title": "Почистване на скална маса ограничава движението по пътя Чепеларе - Смолян"}
{"url": "https://news.bg/world/bolsonaru-za-kratko-zagubih-pamet-sled-intsidenta.html", "text": "Президентът на Бразилия Жаир Болсонару заяви, че е за кратко е загубил паметта си в официалната си резиденция двореца Алворада, предаде Анадолската агенция.\"Подхлъзнах се и паднах на гърба си\", каза Болсонару пред Brasil Urgente във вторник. \"Това беше достатъчно неприятен удар, но аз ще се грижа за себе си.\"Той отбеляза, че инцидентът е станал в понеделник вечерта.\"В този момент загубих памет. На следващия ден успях да си припомня много неща и сега съм добре. Не знаех например какво съм направил вчера (понеделник)\", каза той.Попитан за здравето му, 64-годишният президент каза, че здравето му е наред и добави: \"Пробождането и възрастта са опасна комбинация.\"Той бе откаран в болницата на въоръжените сили в Бразилия и освободен от болницата за домашно лечение във вторник.Министърът на институционалната сигурност Аугусто Хелено  каза пред телевизия \"Глобо\", че Болсонару \"е добре\", но трябва да остане под наблюдение.Болсонару встъпи в длъжност като президент на Бразилия на 1 януари. Той беше тежко ранен при атака с нож, по време на кампанията си за президент през миналата година.Здравето му е обект на безпокойство оттогава и той е претърпял няколко операции за лечение на раните, които е претърпял при пробождането, последната беше през септември.По-рано този месец Болсонару заяви, че е прегледан за рак на кожата.", "date": "2019.12.25", "title": "Болсонару: За кратко загубих памет след инцидента "}
{"url": "https://news.bg/world/216-000-dushi-sa-izbyagali-ot-boevete-v-severozapadna-siriya.html", "text": "Повече от 200 000 мъже, жени и деца са избягали от Идлиб, Северозападна Сирия през последните седмици заради интензивните бомбардировки от правителствени сили, изчисли сирийска група, цитирана от Евронюз.Сирийската група за координиран отговор, действаща в Северозападна Сирия, заяви, че 216 632 души са избягали, без много от тях да имат конкретно място за спасение.Мнозина са се насочили към турската граница.\"Призоваваме международната общност да окаже натиск върху режима и неговите съюзници, за да спрат военната си кампания\", заявиха от  групата. Припомняме, че нарастването на военната активност от страна на сирийското правителство и Русия в региона от 16 декември е принудило десетки хиляди сирийци да напуснат домовете си.Сирийската обсерватория по човешките права съобщи, че за същия период при въздушни удари и артилерийски обстрел са загинали около 80 мирни жители.Припомняме, ООН призова за незабавно спиране на огъня.Турция няма да може сама да се справи с  вълна от сирийски бежанци, които бягат от засилените бомбардировки в северозападната провинция Идлиб.За това предупреди Европа Според Анкара, над 80 000 души от Идлиб вече са избягали в райони близо до турската граница.Турските власти твърдят, че в Турция живеят около пет милиона бежанци, сред които 3,7 милиона са сирийци.", "date": "2019.12.25", "title": "216 000 души са избягали от боевете в Северозападна Сирия "}
{"url": "https://news.bg/world/protestite-sreshtu-sporniya-zakon-v-indiya-prodalzhavat.html", "text": "Продължават протестите срещу спорния закон за гражданството в Индия, предаде АП. Хиляди студенти, художници и писатели протестираха в столицата на Индия Ню Делхи и североизточния щат Асам днес.В Гаухати, столицата на Асам, протестиращите пяха патриотични песни, настояващи за единство, рисуваха върху платна и създадоха скулптура.Една от картините показа лидера на независимостта Мохандас Ганди, намушкан в сърцето, а други изобразяваха протести с кръв по улиците.Протестът беше организиран от Асоциацията на студентите на Асам, Гилдията на художниците в Гаухати и организацията на художниците.Припомняме, че на 11 декември националистическото правителство на премиера Нарендра Моди прокара през парламента закон, който позволява по-лесно предоставяне на индийско гражданство на немюсюлмански малцинства от Афганистан, Бангладеш и Пакистан, които са се преместили в Индия преди 2015 година. Правителството твърди, че това ще даде убежище на хора, които бягат от религиозно преследване.Ала критици изтъкват, че действителната му цел е да маргинализира мюсюлманското малцинство в Индия.Демонстрациите за спорния закон текат седмици наред и прерастват в сблъсъци и насилие. Те а десетки други бяха ранени. Хиляди бяха . ", "date": "2019.12.25", "title": "Протестите срещу спорния закон в Индия продължават "}
{"url": "https://news.bg/int-politics/oon-s-preduprezhdenie-kam-rusiya-zaradi-vlakovete-po-kerchenskiya-most.html", "text": "В отговор на започналото движение на влакове по Керченския мост, свързващ анексирания Крим с Русия, ООН предупреди, че Москва трябва да спазва  за суверенитета и териториалната цялост на Украйна.\"Има реакция от генералния секретар на ООН заради откриването на железопътното движение през \"кримския мост\": трябва да спазват суверенитета и териториалната цялост на Украйна\", коментира постоянният представител на Украйна в ООН Олег Николенко, цитиран от агенция \"Униан\".Той напомня, че резолюциите на Генералната асамблея на световната организация осъждат и самото построяване на моста като грубо нарушение на устава на ООН.На 23 декември беше завършено строителството на железопътната линия през Керченския мост. Тя беше открита лично от руския президент Владимир Путин.\"Противоправните действия на Руската федерация на временно окупираната украинска територия не бива да остават без отговор от международната общност\", допълва Николенко.Припомняме, Европейският съюз също осъди пускането на железопътната връзка по Керченския мост като поредно нарушение на международното право и суверенитета на Украйна от страна на Москва.", "date": "2019.12.25", "title": "ООН с предупреждение към Русия заради влаковете по Керченския мост"}
{"url": "https://news.bg/weather/snezhna-koleda-samo-v-planinite-ostava-toplo-za-sezona.html", "text": "Денят на Рождество ще е с положителни температури и променлива облачност, предимно значителна. Снежна Коледа ще има само в планинските райони.На места ще има слаби превалявания от дъжд. В планините ще вали сняг и ще се образува снежна покривка.В западните райони в Предбалкана в сутрешните и вечерните часове дъждът ще бъде примесен със сняг.Ще има условия за образуване на поледици.Вятърът ще бъде все така ориентиран от северозапад - умерен, в някои райони временно силен.Минималните температури с в рамките на 0-5 градуса, малко по-високи по Черноморието.Максималните са в интервала 4-9 градуса.", "date": "2019.12.25", "title": "Снежна Коледа – само в планините, остава топло за сезона"}
{"url": "https://news.bg/press/praznuvame-rozhdestvo-hristovo-ima-risk-ruskata-darzhava-da-vzeme-kompleksa-kamchiya-vodnata-kriza.html", "text": "Празникът Рождество Христово и свързаните с него обичаи са водеща тема за вестниците в сряда.\"Българският патриарх Неофит оглави тържествено богослужение за Бъдни вечер в катедралния храм \"Св. Ал. Невски\"... Ето какво каза Негово Светейшество при влизането му в храма: Христос се ражда - славете Го! Христос слиза от небесата - срещнете Го! Христос е на земята - възнесете се! Възлюбени в Господа чеда на светата ни Църква, С неизказана радост и синовно преклонение пред дивния Божи промисъл, в святата нощ на Рождеството отново посрещаме Божия Син, Който се ражда за нас от пречистата утроба на Пресветата Дева. Ражда се и влиза в нашия свят, приел човешката природа, за да я възстанови и да я върне обратно в нейната първоначална чистота, да обнови нашето изгубено богосиновство и \"да възкреси падналия образ\" (тропар на Предпразненството на Рождество Христово). Да освети човечеството, света и цялото творение с божественото Си присъствие и да засвидетелства по най-категоричен начин Божията жертвена любов към нас. Любов, достигаща дотам, че Бог \"отдаде Своя Единороден Син, та всякой, който вярва в Него, да не погине, а да има живот вечен\" (Йоан. 3:16). Посрещайки днес Богомладенеца, Който идва, за да ни помири с небесата, ние също ликуваме, заедно с небесното войнство, и казваме: \"Слава във висините Богу, и на земята мир, между човеците благоволение!\" (Лука. 2:14). Със светлата радост и с удивлението на витлеемските пастири ние също притихваме пред нечуваната вест за Неговото раждане (Лука. 2:8-20) и подражавайки на мъдреците от Изтока, ние също Му се покланяме (Мат. 2:1-12), защото днес се изпълнява древното пророчество за спасението на човешкия род. Славим Го и изповядваме светото Му име, защото с Неговото Рождество за изстрадалия и потънал в грехове свят на нашите праотци започва нова епоха - епоха на светлината и на надеждата, епоха на Божието присъствие сред човеците, в която ние вече не сме сами, защото \"с нас е Бог\" (Ис. 8:10). Нека в нощта на Рождеството всички ние, които сме Христови, сторим място на раждащия се заради нас и за нашето спасение божествен Младенец, като отворим за Него нашите домове и нашите сърца. Нека не само със слово, но и с дела на милосърдие да покажем принадлежността си към Неговата света Църква, като според силите и възможностите си се погрижим сред нас да няма вече страдащи и нуждаещи се, гладни и жадни, не само за храна или питие, а и за топла дума, за най-елементарно човешко внимание. Към това ни призовава не само в тази свята нощ, но и във всички дни от живота ни, християнската ни съвест, това очаква от нас раждащият се днес Господ и Спасител наш Иисус Христос. Отечески приветстваме и поздравяваме с Христовото Рождество всички верни чеда на светата ни Православна църква, в Родината и далеч от нея, като на всички всесърдечно благопожелаваме душевно и телесно здраве, апостолски дух и богоблагословени успехи във всяко богоугодно и доброполезно начинание!...\" - в. \"Труд\".\"На Рождество Христово имен ден празнуват повече от 137 хиляди българи. На един от най-светлите християнски празници още един повод за радост имат хората, носещите имената Христо, Христина, Божидар, Божидара, Божин, Кристиян, Младен, Радомир, Радостин. 137 262 са именниците на Рождество Христово по официални сведения за отиващата си година. От тях 90 643 са мъжете, а 46 619 са жените. Според данните на националната статистика у нас 57 809 мъже носят името Христо. Христов и Христова пък са едни от най-разпространените фамилии, като повече от 100 хиляди мъже и жени я притежават.\" - в. \"Стандарт\".\"По традиция в Благоевград Дядо Коледа, Снежанка и свитата им от джуджета днес направиха обиколка с мотори, събират средства за лечение на нуждаещ се от лечение: \" В днешния дъждовен ден с поредната си Коледна обиколка на Благоевград доставихме радост на всички в града, най-вече на децата. На площада им раздадохме шоколади. Тазгодишната инициатива направихме най-вече, за да помогнем финансово нуждаещия се от средства за лечение Жоро, който е дете на наш колега моторист\", каза организаторът Николай Янчев. Инициативата на мотоклуб \"Кралете на пътя\" се организира за десета поредна година. След като се събраха на бензиностанцията при университета, мотористите събраха пари, след което се отправиха на традиционната си обиколка из града.\" - в. \"Монитор\".Рискът комплексът \"Камчия\" да стане собственост на руската държава също е сред актуалните теми.\"Съветът за национална сигурност в Москва ще обсъди в присъствието на президента Владимир Путин преминаването на почивния комплекс \"Камчия\" на 25 км южно от Варна в собственост на руската държава. Причината е, че ситуацията около този обект \"деградира\" и има дори проблеми със собствеността му. Това заяви външният министър Сергей Лавров по време на изслушвания в горната камара на руския парламент. Сенатори зададоха следния въпрос: \"Не е ли време правителството за постави точка в този спор и да създаде на базата на \"Камчия\" руски хуманитарен център като основна чуждестранна културно-хуманитарна площадка за прокарване на нашите интереси в Европа?\" \"Съгласен към, че това е уникален проект. Ако говорим за \"мека сила\", това е неин идеален образец в най-позитивен смисъл\", отвърна министърът. Договорът за изграждането на Санаторно-оздравителен комплекс \"Камчия\" бе подписан от бившия министър на социалната политика Емилия Масларова през септември 2008 г. и одобрен от правителството на Сергей Станишев... За да улесни реализирането на руските инвестиции, тогава Министерският съвет отпусна 7.7 млн. лв. за изграждането на 10.5 км магистрален водопровод. Откриването стана на 9 септември 2010 г. с участието на вече бившият кмет на Москва Юрий Лужков и тогавашния министър председател Бойко Борисов. Но още през февруари 2016 г. Департаментът по конкурентна политика на Москва обяви търг за продажба на целия комплекс при първоначална цена от тогавашния еквивалент на около 66.5 млн. евро. В частта за въпроси и отговори в т.нар. Час на правителството на 20 декември Лавров обясни пред Съвета на федерацията какво е положението около комплекса край Варна, \"радвал се на колосална популярност сред младежта, спортистите и всички, които искат да развиват контактите между хората, гражданите на Русия, България и други страни\". Министърът обясни, че напоследък се били натрупали много негативни тенденции около \"Камчия\". \"Редица здания са затворени, други са дадени под наем. Не е съвсем ясна собствеността, има дългове по кредити, натрупани са доста тревожни фактори\"... От въпроса, зададен на правителството, се разбира, че схемата за одържавяване на \"Камчия\" е още от 2015 г., а сенаторите се притесняват, че е \"повече от реална опасността комплексът да бъде изгубен\". Това е първокласна материално-техническа база, която не отстъпва на детския лагер \"Артек\", която може да се използва като площадка за работа със съотечествениците ни в Европейския съюз, се казва още в питането към правителството.\" - в. \"Дневник\".\"След визитата на премиера Дмитрий Медведев в България през март руското МВнР изготвило мерки. Сред тях е предложението на кметството на Москва да прехвърли на правителството собствеността върху базата на българския курорт... Според Сергей Лавров напоследък се били натрупали много негативни тенденции около \"Камчия\". \"Редица здания са затворени, други са дадени под наем. Не е съвсем ясна собствеността, има дългове по кредити, натрупани са доста тревожни фактори\"... Договорът за Санаторно-оздравителен комплекс \"Камчия\" бе подписан от бившия министър на социалната политика Емилия Масларова през септември 2008 г. и одобрен от правителството на Сергей Станишев. Комплексът \"Камчия\" е еднолично акционерно дружество, чийто собственик е управата на Москва.\" - в. \"Сега\".Водната криза в Перник остава сред темите с продължение.\"Министър-председателят Бойко Борисов се е срещнал в Министерския съвет с представители на кризисния щаб на Перник, сформиран във връзка с бедственото положение в общината, съобщиха от пресслужбата на Министерския съвет. На срещата са присъствали вицепремиерът Томислав Дончев, министърът на икономиката Емил Караниколов, кметът на града Станислав Владимиров и областният управител Емил Костадинов. В хода на разговора премиерът Борисов е бил информиран за предприетите мерки във връзка с водната криза в района. Още днес започва обследването на загуби по мрежата по Клон 2, където по моментни изследвания се губят по около 90 литра в секунда. За целта ще се направят изкопи през около 150-200 м в участъка, за да се разбере дали става въпрос за авария или за нерегламентирано отклонение. На 27 декември на р. Владая ще се постави табела, че изграденото съоръжение за отклоняване на водата към язовир \"Студена\" е временно, до преминаване на бедствието. Премиерът Борисов е бил информиран и за предстоящия монтаж на разходомери на събирателна тръба след \"Врелото\", на р. Кладница, на р. Матица, в участъка между Чуйпетлово и Боснек, на шахтата след ВЕЦ.\" - в. \"24 часа\".\"С багери и тежка техника полиция и прокурори са влезли около 17 часа в пернишкия завод \"Стомана\", съобщи Нова телевизия. На място са и министърът на вътрешните работи Младен Маринов и министърът на икономиката Емил Караниколов. Според местни магистрати специализираната операция е по сигнал за кражби и източване на вода от водопровода, който минава през завода. Екипите на полицията трябва да осигурят достъп до тръба, част от която минава през територията на завод \"Стомана\", и да се провери дали има опити за отклоняване и незаконно източване на вода. На място е пристигнал и кметът на Перник Станислав Владимиров...\" - в. \"Стандарт\".\"Полиция и прокурори, заедно с багери и тежка техника са влезли в пернишкия завод \"Стомана\", съобщи Нова телевизия. На мястото са и министрите на вътрешните работи Младен Маринов и на икономиката Емил Караниколов. Би Ти Ви съобщи, че акцията е по сигнал за кражби и източване на вода от водопровода, който минава през предприятието. Малко по-късно обаче пресцентърът на МВР информира, че двамата министри са били на мястото в рамките на действията на кризисния щаб, сформиран заради бедственото положение в Перник. По-рано днес на среща при премиера Бойко Борисов се разбра, че започва обследване на загуби по мрежата по Клон 2, където по моментни данни се губят по около 90 л/сек. За целта ще се правят изкопи през около 150-200 м. в участъка, за да се разбере дали има авария или става въпрос за нерегламентирано отклонение. \"След проведената по-рано днес среща с премиера Бойко Борисов и набелязаните мерки за действие предвид кризисната ситуация в Перник, министрите Младен Маринов и Емил Караниколов бяха на място на стартиралите ремонтно-монтажни дейности и обследването на трасето на Клон 2 от водопреносната мрежа на гр. Перник. Двамата провериха създадената организация за обследване на трасето, част от което преминава през територията на \"Стомана\", се казва в съобщението на МВР. След въвеждането на режима на водата в Перник се появиха спекулации дали местното предприятие за стомана е отклонявало количества. До въвеждането на режим в \"Стомана\" Перник е ползвана вода за промишлени нужди от яз. \"Студена\" и от река Струма. В края на ноември екоминистерството разпореди спиране на използването за промишлени нужди на вода от важните за питейното снабдяване язовири с обем под 50%. Тогава след проверка на място ведомството съобщи, че савакът, през който се подава вода за двете промишлени предприятия в града - \"Стомана индъстри\" и \"Топлофикация-Перник\", е затворен и запечатан и в момента на проверката не се е подавала вода за промишлени нужди. Междувременно в анализ на \"Софийска вода\" за състоянието на съоръженията за водоснабдяване в града бе посочено, че чрез Клон 2 към индустриалната зона на Перник се подават водни обеми, представляващи 40% от цялото количество за града. От \"Стомана Индъстри\" заявиха, че това не е вярно и обмислят завеждане на дело срещу \"Софийска вода\". От предприятието показаха пред Би Ти Ви въпросната тръба от Клон 2 и обясниха, че тя само минава през индустриалната зона, но захранва пернишките квартали \"Изток\" и \"Мошино\". Председателят на общинския съвет на Перник Димитър Колев вчера също потвърди, че водопроводът захранва двата квартала, а не предприятието.\" - в. \"Дневник\".Вестниците съобщават също, че пет български манастира и три църкви ще бъдат реставрирани със средства от ЕС.\"Пет от най-старите ни манастири, обявени за паметници на културата - Бачковският, Троянският, Кремиковският, Килифаревският и Плаковският, както и три църкви, се очаква да бъдат реставрирани с европейски средства. Така тези религиозни средища ще станат още по-привлекателни за поклонници и туристи, съобщиха от МРРБ. Ремонт на сгради, облагородяване на района и туристически център се предвижда да бъдат направени във втория по големина български манастир - \"Успение Богородично\" край Бачково. Той кандидатства за европейско финансиране с проект \"Бачковски - Православна Света Обител и духовна поклонническа дестинация\" на стойност малко над 1,2 млн. лв. от Оперативна програма \"Региони в растеж\" 2014-2020 г. Така ще бъдат създадени нови възможности за поклоннически туризъм в един от най-обичаните и посещавани български манастири. В процес на разглеждане е проектът на още един забележителен паметник на културата от национално значение - Троянския манастир \"Успение Богородично\". Там е необходимо да бъдат извършени реставрационно-консервационни и ремонтни работи на западното крило на манастирския комплекс и основната църква в него. Възможностите за развитие на мястото са големи, затова към проекта ще бъде добавена и концепция за туристически продукт. Троянският манастир \"Успение Богородично\" е не само най-големият старопланински манастир, но и трето по големина духовно средище в България. Основан е в началото на 17 в. от няколко атонски монаха отшелници, които донасят със себе си чудотворната икона на Богородица Троеручица.\" - в. \"Монитор\".\"... Действащият девически манастир \"Рождество Богородично\" край Килифарево също има нужда от средства за ремонт и реставрация. Идеята е там да бъдат изградени нова магерница, конферентна зала, паркинг, туристическа пътека до стария манастир и мост на река Белица. В културната история на България Килифаревският манастир \"Рождество Богородично\" заема важно място. Основан е между 1348 и 1350 г. от Теодосий Търновски с подкрепата на Цар Иван-Александър и се превръща в средище на оживена книжовна и просветителска дейност. Днес манастирът е обявен за културен паметник и се счита за един от шедьоврите на Българското Възраждане. Плаковският манастир \"Св. пророк Илия\" край Велико Търново има нужда от средствата за основен ремонт и реконструкция на манастирските сгради и централния храм. Проектът предвижда основни реставрационно-консервационни дейности и изграждане на туристически атракции. Заданието в момента се съгласува с Министерството на културата, тъй като манастирът е национален паметник. Там през 1835 г. е организирана Велчовата завера, като един от водачите е бил бившият игумен на манастира отец Сергий. Плаковският манастир е основан по време на Втората българска държава, но не след дълго е бил разрушен. Около 1450 г. е бил възстановен отново, но по-късно многократно е бил разграбван и опожаряван, като последният пожар е бил в средата на миналия век - през 1949 г. Манастирът успява да опази икони, рисувани от Захарий Зограф. Неговата 26-метрова камбанария с декоративна зидария е дело на Колю Фичето. В края на ноември беше подписан договор за ремонт на Кремиковския манастир по проекта на Столичната община. В светата обител ще бъдат инвестирани малко над 9.5 млн. лв. Предвижда се да бъде извършена реставрация на стенописи, ремонт на покрива и дренажа на средновековната църква \"Свети Георги\" в манастира и да бъдат запазени и представени археологическите разкопки в района. Ще бъде изградено северно манастирско крило с информационен център, музейна експозиция, магерница, параклис и камбанария. Кремиковският манастир е един от най-старите по нашите земи. Датира от времето на Второто българско царство и е обявен за национален паметник на културата. В края на ноември беше одобрено и финансиране за консервация и реставрация на фасадата на катедрален храм \"Св. св. Кирил и Методий\" в Бургас. Още две православни църкви кандидатстват с проекти за обновяване - \"Св. Димитър\" и \"Св. Панталеймон\" в област Видин. Към църквата \"Св. Димитър\" е планирано и изграждането на музей. По управляваната от Министерството на регионалното развитие и благоустройството оперативна програма \"Региони в растеж\" 2014 - 2020 г. бе разработен механизъм с безвъзмездни средства и нисколихвено кредитиране, по който храмовете - паметници на културата от национално и световно значение, могат да кандидатстват за финансиране. Освен средствата по оперативната програма още над 4.4 млн. лв. по управляваните от МРРБ програми за трансгранично сътрудничество ще бъдат инвестирани за ремонт и благоустрояване на православни храмове.\" - в. \"Дневник\".", "date": "2019.12.25", "title": "Празнуваме Рождество Христово, има риск руската държава да вземе комплекса „Камчия“, водната криза…"}
{"url": "https://news.bg/int-politics/ekrem-imamoglu-toy-li-shte-nasledi-erdogan.html", "text": "Настроението вече не е толкова еуфорично, колкото бе непосредствено след изборната победа на Екрем Имамоглу. Изгряващата звезда на Републиканската народна партия вече от доста време е затънала в подмолите на уморителната административна работа, която тежи върху плещите на истанбулския кмет. Най-големият проблем на Имамоглу е недостатъчният бюджет на 17-милионния град. Затова той вече е обявил война на прахосването на обществени средства: \"Спестихме между 60 и 70 милиона лири, като се отказахме от 1250 ненужни автомобила, взети на лизинг. Освободихме 1400 служители, които бяха назначени набързо в периода между двата избора\".Освен това новият кмет затвори кранчето на многобройните религиозни фондации, близки до президента Ердоган. По тази причина обаче държавните банки вече отказват да кредитират Истанбул, тъй че на Имамоглу му се наложи да търси пари в чужбина. А пари му трябват спешно, за да изпълни едно от предизборните си обещания: да разшири мрежата на градския транспорт. С кредит от \"Дойче банк\", който възлиза на 110 милиона евро, Имамоглу строи нова линия на метрото. За по-нататъшното разширяване на мрежата на подземната железница той разчита на финансиране от Франция и от Европейската банка за възстановяване и развитие.В съответствие с дадените от Имамоглу обещания, метрото вече работи денонощно и по уикендите, заседанията на Градския съвет се излъчват онлайн, децата от бедни семейства получават безплатно мляко за закуска в училище, изграждат се нови детски градини. На позиции, запазени досега само за мъже, вече се назначават и жени. Според журналиста Баруш Сойдан, Имамоглу е допуснал до момента само една грешка: \"Миналото лято в Истанбул имаше наводнения, а той беше на почивка в Бодрум. И не прекрати веднага ваканцията си, което не направи добро впечатление\".В политиката към бежанците обаче Имамоглу следва колеблив курс. По време на предизборната си кампания той обеща, че ще работи за подобряване на съвместното съжителство между турците и живеещите в Истанбул 800 000 сирийски бежанци, но в същото време се застъпи за завръщането на \"гостите\" по родните им места. Баруш Сойдан критично отбелязва, че кметът и неговата партия нямат особено добро отношение към бежанците: \"Имаме насреща си популист. Той не е социалдемократ в класическия смисъл, а по-скоро гледа да удовлетвори и дясно ориентираните избиратели\".Имамоглу дължи избирането си най-вече на препоръката, която даде в негова подкрепа прокюрдската Народнодемократична партия. Сега обаче мнозина кюрдски избиратели са разочаровани от първите кметски месеци на Имамоглу, който по време на турската офанзива срещу кюрдите в Северна Сирия каза, че се моли за успеха на армията. Самият кмет се опитва да омаловажи това свое изявление: \"Турция вече от години има проблем с тероризма по южната си граница. Молитвата ми беше за бързото решаване на този проблем\".А какво смятат гражданите на Истанбул за новия си кмет? Отговорите \"за\" и \"против\" сякаш са в равновесие. 49-годишна Арзу казва: \"Още не е направил нищо запомнящо се. Видях все пак по новините, че е разчистил автогарата. Това е добре, защото там се събираха дребни престъпници.\" Пенсионерът Касим от своя страна отбелязва: \"Възлагах много надежди на Имамоглу. През първите му шест месеца не видях кой знае какво, но... трябва да се знае, че районните кметове от управляващата Партия на справедливостта и развитието му пречат в Градския съвет. И непрекъснато му създават спънки.\" Приятелката на Арзу Неджмие също вярва, че Имамоглу е правилният избор: \"Твърдо съм убедена, че той има всички качества да бъде добър кмет. Трябва само да му дадат възможност да работи. Все още е рано за по-конкретна оценка\".За мнозина турци Имамоглу не е просто кмет на най-големия турски град - той е и потенциален наследник на президента Ердоган. Журналистът Баруш Сойдан смята, че Имамоглу не подхранва целенасочено тези очаквания, но не им се и противопоставя: \"Не го е казвал никога директно, но неговите избиратели наистина искат в негово лице да видят кандидат за следващите президентски избори. И господин Имамоглу наистина е силен кандидат. Тъй че дейността му просто няма как да не се отрази върху президентските избори през 2023 година\".Не е ясно дали времето работи за или против Имамоглу. Според едно допитване, ако президентските избори се проведат сега, той ще получи 44,5 процента от гласовете, а Ердоган ще остане втори с около 40 на сто.", "date": "2019.12.25", "title": "Екрем Имамоглу - той ли ще наследи Ердоган?"}
{"url": "https://news.bg/society/chestito-rozhdestvo-hristovo-8.html", "text": "Празникът - наричан у нас още Коледа или Божич, възвестява рождението на Сина Божи Иисус Христос.Според Евангелието на Лука, малко преди раждането на Иисус, майка му Мария и съпругът й - дърводелецът Йосиф, отиват от Назарет във Витлеем (провинция Юдея), където е роден Йосиф.Преди това римският император Октавиан Август е издал заповед за преброяване на населението в империята, като всеки е трябвало да се запише там, откъдето е родът му. Мария и Йосиф не намерили място в странноприемницата и били принудени да се подслонят в пещера извън града, където пастирите затваряли овцете си. Там, в яслата, се родил Иисус.В мига на Рождеството в небето пламнала необикновена светлина, явил се ангел, който съобщил на намиращите се наблизо пастири, че на света е дошъл Спасителят. Витлеемските пастири били и първите хора, които се поклонили на Бога-Син. Младенеца Исус почитат и трима източни мъдреци, доведени във Витлеем от изгрялата над мястото на събитието звезда.С Рождеството си Христос донася частица от светостта на небесния мир. С неговото идване на земята се отбелязва началото на новата ера.В българската традиция празникът Рождество Христово е продължение на Бъдни вечер - последния ден от великите пости, който започва от полунощ с обичая коледуване. В него участват коледари - ергени, годеници и по-млади, скоро женени мъже. Те са облечени празнично, с накичени с китки калпаци, а в ръцете си носят \"шарени тояги\".Коледа се отбелязва на 25 декември и като официален празник с решение на 9-ото Народно събрание от 28 март 1990 г.Названието \"Коледа\" произлиза от латинската дума calendae - \"първият ден от месеца\". Други разновидности на тази дума са: Ко̀ла̀да, Колѐдна, Колѐнда. На старобългарски названието е Колѧда - Коленда.Днес имен ден празнуват Христо, Христинa, Ицо, Kристинa, Kристиaн, Kристиaнa, Райко, Радко, Радослав, Радостин, Божан, Божана, Божин, Божил, Радомир и производните на тези имена.", "date": "2019.12.25", "title": "Честито Рождество Христово! "}
{"url": "https://news.bg/int-politics/ruskata-darzhava-poiska-kompleksa-kamchiya-za-da-uprazhnyava-meka-sila-varhu-es.html", "text": "Външният министър на Русия Сергей Лавров заяви, че руската държава иска да придобие санаторно-курортния комплекс \"Камчия\", намиращ се до устието на река Камчия на черноморския бряг.Това става ясно от  - Съвета на федерацията, където той произнесе слово по актуални теми от международната политика и отговори на депутатски въпроси.Към момента комплексът е собственост на кметството на Москва.От зададения към Лавров въпрос става ясно, че депутатите са проучвали въпроса с комплекса и са подготвили проект за превръщането му в \"основна задгранична културно-хуманитарна площадка\" за налагане на руските интереси в Европа.В отговора си Лавров казва, че това е \"уникален проект\" и е \"идеален образец\" за прилагането на \"мека сила\" от страна на Русия.\"Тревожи ни това, че през последно време се натрупаха много негативни тенденции. Редица сгради са затворени, други са под аренда. Не са много ясни имуществените отношения, има данъчни задължения и редица други тревожни фактори.\" - коментира руският външен министър, цитиран от изданието \"Международная жизнь\".По думите му, по темата се работи активно след визитата на руския премиер Дмитрий Медведев в България през март тази година. Не става ясно какво точно е обсъждано по този въпрос с българските власти, но от изявлението му следва, че е комплексът е сред темите, по които има договорености.\"След визитата през март тази година на председателя на правителството на Руската федерация Д. А. Медведев Министерството на външните работи (на Русия - б. р.) подготви бележки по реализацията на всички договорености, като специално място беше отделено на преодоляването на кризата около този комплекс. Включително беше предложено кметството на Москва и руското правителство в лицето на Министерството на просветата да разработят варианти за трансформирането на тази собственост в държавна и да й осигурят бюджетно финансиране. Бяха поставени срокове до юни, бяха представени съответните доклади. Но за съжаление бюрократичната машина се върти бавно, затова не зная дали ще издам голяма тайна, но там беше и В. И. Матвиенко (става дума Валентина Матвиенко, председател на Съвета на федерацията - б.р.) и сега подготвяме разглеждането на този въпрос на оперативно съвещание с постоянните членове на Съвета за сигурност на Руската федерация.\" - пояснява Лавров.\"Надявам се, че там с участието на министър-председателя и всички ведомства, които могат да съдействат за реализацията на тази схема, ще успеем под председателството на президента (Владимир Путин - б.р.) да стимулираме такова решение. Надявам се това да бъде направено бързо, защото по нашата оценка, ситуацията, наистина много бързо деградира.\" - заключава той.От думите му не става ясно защо с темата ще се занимава Съветът за сигурност на Русия, ако става въпрос за културна и хуманитарна дейност. Споменатият обаче от Лавров термин \"мека сила\" е част от понятийния апарат на хибридните стратегии, предприемани от Москва в Европа и в САЩ. Предоставянето на базата в Камчия на московските власти беше договорено от бившия социален министър Емилия Масларова при посещението й в Москва през 2008 г. Масларова беше част от правителството на Тройната коалиция с премиер Сергей Станишев. Комплексът беше открит през 2010 г. от тогавашния кмет на Москва Юрий Лужков и премиера Бойко Борисов.Още тогава се появиха възражения, че предоставянето на руските власти на част от българското крайбрежие, което е и външна граница на ЕС, накърнява националната ни сигурност и тази на страните от общността. След анексирането на Крим през 2014 г. и руската агресия в Донбас опасенията се засилиха.Припомняме, през 2016 г. депутатът от партията на Путин \"Единна Русия\" Пьотр Толстой заяви, че Русия е изкупила половината Черноморие и ще купи цяла България. Изказването му взриви социалните мрежи. По-късно той се оправда, че думите му били шега. Впоследствие Толстой беше избран за заместник-председател на руската Дума.", "date": "2019.12.25", "title": "Руската държава поиска комплекса „Камчия“, за да упражнява „мека сила“ върху ЕС"}
{"url": "https://news.bg/bulgaria/ogranicheniya-za-dvizhenieto-v-tsentara-na-sofiya.html", "text": "Временна забрана за паркиране и престой на пътни превозни средства се въвежда за днешния ден в центъра на София, предаде БНР.От 6:00 ч. до приключване на богослужението в катедралния храм \"Свети Александър Невски\" се забраняват престоят и паркирането на паркингите около храма. Забраната важи и за близките участъци от улиците \"Оборище\", \"Раковски\", \"Московска\" и булевард \"Васил Левски\". От 7:00 ч. се забранява и влизането в тези улици.Забрани за престой и паркиране се въвеждат и заради благотворителния спектакъл \"Българската Коледа\". Те ще бъдат в сила от 12:00 ч. на обяд и се отнасят за района около Народния театър \"Иван Вазов\". Влизането на съседните улици ще бъде забранено от 19:00 ч. - час преди началото на спектакъла, посветен на благотворителната инициатива.", "date": "2019.12.25", "title": "Ограничения за движението в центъра на София "}
{"url": "https://news.bg/world/ruskata-aviatsiya-otnovo-bombardira-idlib-zaginaha-6-detsa.html", "text": "Руската авиация отново нанесе въздушни удари в провинция Идлиб в северозападната част на Сирия, предаде AFP. Десет души са загинали, сред тях има 6 деца.Съобщава се, че е бомбардирано училище в село Джубас. По данни на ООН, нарастването на военната активност от страна на сирийското правителство и Русия в региона от 16 декември е принудило десетки хиляди сирийци да напуснат домовете си.Сирийската обсерватория по човешките права съобщи, че за същия период при въздушни удари и артилерийски обстрел са загинали около 80 мирни жители.Припомняме, ООН призова за незабавно спиране на огъня.", "date": "2019.12.25", "title": "Руската авиация отново бомбардира Идлиб, загинаха 6 деца"}
{"url": "https://news.bg/crime/v-sinyata-staya-ne-se-otnemat-detsa-ot-semeystvata-im.html", "text": "\"Синята стая\", така известна като място, където се разпитват деца, преживели насилие, стана обект на истерията около отнемането на деца от семействата им.\"Вече има нападки, че \"синята стая\" се използва да се настройват децата\", обясниха експерти от асоциация \"Анимус\" по време на семинар за обучение на журналисти как да отразяват темата възможно най-адекватно.Те обясниха подробно как протича разпитът, каква е целта му и кой присъства на него. Подобен тип \"сини стаи\" има във всички областни градове в страната - те се намират или в полицейски участък, или в общината, а понякога и в социалната служба в града.Използват се, когато на дете, преживяло насилие, му е трудно да сподели. В обстановка на детски играчки и светло-зелена, а не синя - боядисана стая, децата сядат и могат да си играят, докато тече разпитът им.В нея присъстват психолог и социален работник, които задават въпросите, а зад стъклото - непрозрачно, венецианско, според случая може да се намират родители, адвокати, разследващ полицай, протоколчик и инспектор \"Детска педагогическа стая\", а понякога и насилникът, ако не е роднина.Свидетелите на разпита влизат от различен вход. Детето не вижда присъстващите зад стъклото, но знае, че те са там.Светлин Азманов от услугата \"Зона Закрила\" е социален работник, който има квалификация именно да провежда разпит в \"синя стая\". Той обясни, че разпитът на това място се нарича не случайно \"щадящо изслушване\". За да може да провежда този тип разпит с насилвано дете той е преминал специално обучение и трябва да направи оценка дали при дело то ще може да свидетелства. За разпита обаче не е необходимо съгласие на родителя и именно от това идвали притесненията на разследваните от службите семейства.Според експертите обаче е много добре дете да премине през този вид щадящо изслушване, защото другото е по общия ред, където на децата често им е трудно да говорят и стресът за тях е по-голям. Когато детето е достатъчно голямо, го изслушват пред съда - за целта трябва да е вече на 16 - 18 г.Светлин Азманов разказва, че за 14-годишни момичета \"е брутално\" да бъдат разпитвани в съда в присъствие на извършителя, който ги е изнасилил. А \"синята стая\" се използва особено при изнасилване. В случай на  също се разпитват деца, но се провежда предварителна дискусия от експерти. В \"синята стая\" едно дете, преживяло насилие, преминава между 3 и 6 разпита.В момента дори Министерство на правосъдието обсъжда дали да не регламентира \"синята стая\", водят се дискусии с полицията и експерти къде да са разписани правилата за този вид разпит, както и той да е задължителен при деца до 18 г., преживели или пък и свидетели на насилие.Катя Кръстанова от \"Анимус\" пък увери, че \"синята стая\" само помага на децата и няма никакви други цели. Тя даде за пример, че в България голям проблем в тези случаи е бавното правосъдие, защото има много голяма разлика в съдебното и досъдебното производство. И когато процесът се забави, са минали години, детето е пораснало, вече се е оженило и в някои случаи жертвите се отказват, за да не връщат спомените си.", "date": "2019.12.25", "title": "В \"синята стая\" не се отнемат деца от семействата им"}
{"url": "https://news.bg/disasters/dve-silni-zemetreseniya-v-kolumbiya-6-0-i-5-8-po-rihter.html", "text": "Две мощни земетресения са регистрирани в Колумбия - с магнитуд в 6.0 и 5.8, по данни на сеизмичната служба на САЩ.Епицентърът се намира на 160 километра южно от столицата Богота. Населението на града наброява около 7 милиона души.Припомняме, вчера силно земетресение, с магнитуд 6.0 беше регистрирано край западното крайбрежие на Канада. В района бяха усетени още четири силни труса.", "date": "2019.12.25", "title": " Две силни земетресения в Колумбия – 6.0 и 5.8 по Рихтер"}
{"url": "https://news.bg/world/papa-frantsisk-bog-ni-obicha-dori-nay-loshite-ot-nas.html", "text": "Бог обича всички, дори най-лошите от хората - така папа Франциск се обърна към хилядите хора, които се събраха на нощната рождественска меса във Ватикана, предаде Би Би Си.\"Може да сте се лъгали, да сте постъпвали погрешно, но Бог продължава да ви обича.\" - каза главата на римокатолическата църква.\"Днес Той казва на мен, на теб, на всеки от нас: \"Обичам те и винаги ще те обичам, ти си ценност в моите очи.\" - добави той.\"Бог те обича не защото мислиш и постъпваш правилно. Обича те какъвто си, обикновен и прост. Любовта му е безусловна, не зависи от теб.\" - продължи папа Фрланциск.На богослужението присъстваха много деца от Венецуела, Ирак и Уганда - специално поканени от папата.В кореспонденция на Би Би Си от Рим се казва, че в това има две послания - за особеното отношение на понтифика към  и за приобщаване на най-отдалечените от Ватикана страни.Днес папата ще произнесе традиционното си послание \"Urbi et Orbi\" - \"Към града и света\" в което ще се обърне към всички вярващи на родния им език.", "date": "2019.12.25", "title": "Папа Франциск: Бог ни обича, дори най-лошите от нас"}
{"url": "https://news.bg/health/mlad-lekar-spasi-bez-aparatura-patsient-izpadnal-dva-pati-v-klinichna-smart.html", "text": "Млад лекар спаси човек след два часа борба със смъртта. Доктор Мирослав Йорданов върна към живота пациент, изпаднал два пъти в клинична смърт. Странното в случая е, че правехме реанимацията без апаратура, каза доктор Мирослав Йорданов пред БиТиВи.Нямаме апарат за изкуствена белодробна реанимация, посочи медикът. Вярвал е обаче, че ще го върне към живота. Действах си по алгоритъма за спешна медицина, каза доктор Йорданов.След 35 минута възстанови сърдечна дейност, след това пак я загуби, обясни лекарят. 40 минути пациентът е стабилен. После пак изпада в клинична смърт.Вторият сърдечен масаж продължава час и десет минути. После пак пациентът се стабилизира. В последствие оздравява.Удовлетворен съм, че съм си свършил работата, каза доктор Йорданов. След този случай има усещането за изпълнена хипократова клетва. Основната му заплата е малко над 800 лева и работи на още две места. Изпитвам огромно удоволствие като отида на работа, сподели той.", "date": "2019.12.25", "title": "Млад лекар спаси без апаратура пациент, изпаднал два пъти в клинична смърт"}
{"url": "https://news.bg/society/prezident-i-premier-pozhelaha-zdrave-i-shtastie.html", "text": "Министър-председателят Бойко Борисов честити Коледа на всички българи. \"Честито Рождество Христово! Днес е време да бъдем заедно с нашите близки. Нека всички да сме здрави, щастливи и с добри сърца\", пише той във \"Фейсбук\".Борисов посрещна Бъдни вечер със семейството си в Банкя и сподели снимка с внуците си, облечени като коледарчета.Президентът Румен Радев пожела \"Честито Рождество Христово! Пожелавам здраве и радост във всяко българско семейство. Нека бъдем по-добри и даряваме с топлина и усмивка хората около нас!\"В Народния театър \"Иван Вазов\" в 20 часа Радев и неговата съпруга ще присъстват на традиционния благотворителен спектакъл \"Българската Коледа\", който се провежда за 17-а поредна година.Инициативата е за подпомогане лечението на деца и да осигури медицинска апаратура за диагностика, лечение и рехабилитация.Председателя на парламента Цвета Караянчева публикува видеобръщение във \"Фейсбук\" и пожела \"коледният дух да ни направи по-силни, по-добри по-човечни\".\"Нека използваме всяка минута, за да бъдем заедно с любимите си хора! Но наистина заедно! Не пред телевизорите и не вторачени в телефоните си, а заедно очи в очи с отворени сърца. Като майка и баба и аз ще използвам тези безценни мигове, за да отдам цялото си внимание на семейството си, на което понякога се чувствам длъжница. Нека обаче в радостта от празника да не забравяме и онези от нас, които го посрещат с грижи или в самота и ако не можем да протегнем ръка към тях, нека поне ги споменем в молитвите си за по-добър свят! Желая Ви от сърце обич и искрена радост.\"", "date": "2019.12.25", "title": "Президент и премиер пожелаха здраве и щастие"}
{"url": "https://news.bg/regions/praznichen-voden-rezhim-za-pernik.html", "text": "Във връзка с проверката в пернишкия завод \"Стомана\" кметът на Перник Станислав Владимиров коментира пред НоваТВ, че \"последните няколко дни се локализираха големите течове, които са по водопроводната мрежа.\"По думите му, \"в участъка, който минава покрай индустриалната зона, се установи голям теч на питейна вода.\"\"Затова във вторник бе взето решението да започнат изкопи и с временна апаратура да се локализира мястото, откъдето изтича вода. Не може да се твърди, че става въпрос за кражба\", добави той.Като част от мерките срещу водната криза във вторник вечерта полиция, прокуратура и двама министри влязоха на територията на предприятието \"Стомана\".Вчера, премиерът Борисов се срещна в Министерския съвет с представителите на кризисния щаб на Перник. Владимиров обясни днес, че по време на празниците Перник ще е на облекчен воден режим. \"Перничани ще имат вода малко преди обяд до 22 часа\".\"Аварията в кв. \"Проучване\" ще бъде отстранена още в сряда. В окръжната болница всички, които имат оплаквания, ще бъдат прегледани\", добави той относно информацията за ешерихия коли в два от кварталите на града.Кметът на Перник Станислав Владимиров определя увеличението на цената на водата за абсурдно и нелепо.", "date": "2019.12.25", "title": "Празничен воден режим за Перник"}
{"url": "https://news.bg/society/nso-dariha-8-500-leva-na-kauzata-balgarskata-koleda.html", "text": "Служителите на Националната служба за охрана - НСО дариха близо 8 500 лева за каузата на \"Българската Коледа\". Седемнадесетото издание на благотворителната инициатива под егидата на Президента на Републиката си поставя за цел да подпомогне лечението на конкретни деца и да осигури високотехнологична медицинска апаратура за диагностика, лечение и рехабилитация.За поредна година служителите на НСО подкрепят каузата на \"Българската Коледа\", като събраните средства спрямо предходното издание на инициативата са с 1 300 лв. повече.\"Българската Коледа\" обединява усилията и съпричастността на българите в подкрепа на деца с тежки и хронични заболявания и на деца с увреждания. Със средства от \"Българската Коледа\" се финансира диагностиката и лечението и на конкретни деца в най-ранната им възраст.Стотици деца бяха подпомогнати, десетки клиники и отделения в страната бяха оборудвани със скъпоструващо високотехнологично оборудване в помощ на най-малките.", "date": "2019.12.25", "title": "НСО дариха 8 500 лева на каузата \"Българската Коледа\""}
{"url": "https://news.bg/int-politics/protest-na-badni-vecher-prerasna-v-haos-sas-salzotvoren-gaz-v-honkong.html", "text": "Хонгконгската полиция стреля със сълзотворен газ по хиляди протестиращи, мнозина носещи маски и еленови рога, след сблъсъци в търговски центрове и в туристически квартал, когато протестите ескалираха в хаоса на Бъдни вечер, съобщава \"Ройтерс\".Протестиращите в търговските центрове хвърляха чадъри и други предмети по полицията, която реагира срещу демонстранти с палки, като полицай насочи пистолет към тълпата, но не стреля.Някои демонстранти заеха основните пътища и блокираха трафика извън търговските центрове и близките луксозни хотели в туристическия квартал \"Цим Ша Цуи\" в Коулун.През нощта в квартала има сериозно полицейско присъствие, охраняват пътищата, докато хиляди пазаруващи и туристи обикалят с шапки на Дядо Коледа.Десетки протестиращи взимаха камъни от пътища и поставяха барикади, а полицията заяви, че ще разположи \"минимална сила за разпръскване\" и ще арестува \"бунтовници\".Много семейства с деца бяха в района, за коледните светлини по крайбрежната алея, а облечени в черно и с маски протестиращи скандираха лозунги, включително \"Възкресете Хонконг, революция на нашето време\" и \"Хонконгска независимост\", докато обикаляха по молове.\"Много хора пазаруват, така че е добра възможност да разпространим съобщението и да кажем на хората за какво се борим\", обяснява 18-годишен протестиращ. \"Ние се борим за свободата, ние се борим за бъдещето си.\"Около 100 протестиращи разрушиха \"Старбъкс\" в мола \"Мира Палас\", разбивайки стъклените плотове, показващи сладкиши и пръскайки графити по стените. Веригата кафенета е честа цел на протестиращите, след като дъщерята на притежаващия местния франчайз, осъди протестиращите в съвет за правата на човека на ООН в Женева.Метрооператорът MTR Corp заяви, че е затворил две станции, Монг Кок и Цим Ша Цуи, рано във вторник вечер заради протести в района, влаковете трябваше да работят през нощта на Бъдни вечер.Гражданският фронт за правата на човека, който организира някои от най-големите маршове, в които участват повече от милион души, иска да проведе поредния поход на Нова година.", "date": "2019.12.25", "title": "Протест на Бъдни вечер прерасна в хаос със сълзотворен газ в Хонконг"}
{"url": "https://news.bg/world/16-dushi-sa-raneni-pri-avariyno-katsane-na-helikopter-v-rusiya.html", "text": "Хеликоптер Ми-8 с 21 пътници и трима членове на екипажа попада в снежна буря скоро след излитане в село Байкит, съобщиха служители от местния клон на Министерството на извънредните ситуации на Русия.Хеликоптерът се преобръща при кацане. Ранените са получили медицинска помощ, а двама остават в болница, съобщиха служители на здравеопазването. Полицията разследва произшествието.Ми-8 е двутурбинен хеликоптер, проектиран в Съветския съюз и широко използван в Русия като транспортно средство. Грубо кацане и други инциденти с хеликоптери Ми-8 са зачестили в Русия през последните месеци.По-късно бе съобщено от РИА Новости, че пострадалите при твърдото кацане са вече 16 души.", "date": "2019.12.25", "title": "16 души са ранени при аварийно кацане на хеликоптер в Русия"}
{"url": "https://news.bg/disasters/pozhar-izpepeli-120-kashti-na-badni-vecher-v-chiliyskiya-grad-valparaiso.html", "text": "Най-малко 120 къщи са унищожени от бързо движещи се горски пожари в чилийския град Валпараисо, което предизвика масово евакуация, съобщава БиБиСи.Пожарите засегнаха хълмовете Рокуант и Сан Роке и се разпространиха в два бедни жилищни райони, изпратени са всички пожарникари на града. Кметът Хорхе Шарп заяви, че пожарите са започнали \"умишлено\", няма съобщения за жертви.Силни ветрове и високи температури допълнително усложняват ситуацията. Електричеството е прекъснато за около 90 000 клиенти в района, като предпазна мярка. Две училища са превърнати в приюти за засегнатите жители, които са принудени да бягат в празненствата за Бъдни вечер.Шарп коментира, че е обявено извънредно положение в града, на около 100 км от столицата Сантяго, и че е \"очевидно\", че пожарите са запалени умишлено. , показа кола до мястото, където е започнал един от пожарите. Прокуратурата разследва кадрите, както и доклади от жителите, че коли са наблюдавани в засегнатите хълмове в момента, преди да избухнат пламъците.Чилийският министър на земеделието Антонио Уокър посети районите и призна, че пожарникарите са затруднени в ограничаването на пожарите. Близо 120 хектара тревни площи вече са опустошени от пожарите.Президентът Себастиян Пиньера заяви: \"Ние дълбоко съжаляваме за пожара, който засяга толкова много семейства по хълмовете на Валпараисо и особено на Бъдни вечер\".Валпараисо, в централната част на Чили, е един от най-големите градове на страната и голямо пристанище на Тихия океан. Освен това е популярна туристическа дестинация в Южна Америка.", "date": "2019.12.25", "title": "Пожар изпепели 120 къщи на Бъдни вечер в чилийския град Валпараисо"}
{"url": "https://news.bg/int-politics/erdogan-e-na-iznenadvashto-poseshtenie-pri-prezidenta-na-tunis.html", "text": "Турският президент Реджеп Ердоган пристигна в Тунис на изненадващо посещение за разговори с тунизийския си колега, съобщи неговият кабинет при първото посещение на държавен глава след президентските избори в Тунис през есента, съобщава \"Ройтерс\".Посещението е на фона на усилията на Турция да постигне сделки в Средиземноморието, където Анкара е в противоречие с Гърция по отношение на ресурсите край бреговете на разделения остров Кипър.Миналия месец Турция подписа морско споразумение с международно признатото правителство на Либия, което разгневи Гърция. В изявление от кабинета на Ердоган се посочва, че той е придружаван от своите министри на външните работи и отбраната, както и от ръководителя на разузнаването. Той не предостави повече подробности относно съдържанието или целта на разговорите.Като част от разширеното си сътрудничество със съседната на Тунис, Либия, Анкара подписа споразумение за военно сътрудничество. Ердоган коментира, че Турция може да разположи войски в Либия.Във вторник говорителят на президента Ибрахим Калин заяви, че Турция може да се наложи да изготви законопроект за изпращане на войски в Либия и добави, че парламентът в момента работи по него. Евентуалното разполагане тревожи и Русия, която заяви, че е много загрижена от такава перспектива.", "date": "2019.12.25", "title": "Ердоган е на изненадващо посещение при президента на Тунис"}
{"url": "https://news.bg/regions/stomana-pernik-otricha-krazhba-na-voda-tova-sa-neverni-tvardeniya.html", "text": "Продължават изкопните действия на територията на \"Стомана Индъстри\", започнали, след вчерашния кризисен щаб.Предприятието оказва пълно съдействие на институциите и коментира пред БТВ, че категорично не е нерегламентирано включване, а авария.От сутринта там са министърът на икономиката Емил Караниколов, областният управител Емил Костадинов и кметът Станислав Владимиров.\"За съжаление беше написано, че има нахлуване в \"Стомана\", а няма такова нещо, просто те си вършат работата и търсят течове. Ние сме убедени, че на наша територия няма нерегламентирани отклонения. Това са неверни твърдения\", обяснява представителят на предприятието Константин Стаменов.", "date": "2019.12.25", "title": "\"Стомана\" Перник отрича кражба на вода: Това са неверни твърдения"}
{"url": "https://news.bg/world/poreden-raketen-obstrel-ot-gaza-sreshtu-izrael.html", "text": "Най-малко една ракета е била изстреляна по територията на Израел от Ивицата Газа, предаде ABC.Израелската армия заяви, че нейната система за противовъздушна отбрана, известна като Железен купол, е прихванала ракетата. Няма съобщения за жертви.Тя е паднала в град Ашкелон, когато премиерът Бенямин Нетаняху е участвал в  митинг. Той е успял да избяга. Нито една палестинска група не е поела отговорност за нападението в сряда. Хамас, движението, контролиращо Газа, често стои зад подобни атаки. Това е Израелските депутати седмици по-рано разпуснаха Кнесета (парламента). Страната ще гласува на нови предсрочни избори на 2 март 2020 година.Държавата ще проведе избори за трети път за 11 месеца, след като партиите не успяха да сформират коалиция.Социологически проучвания показват, че нито една партия няма да успее да получи мнозинство.", "date": "2019.12.25", "title": "Пореден ракетен обстрел от Газа срещу Израел "}
{"url": "https://news.bg/world/sauditska-arabiya-likvidira-dvama-izdirvani-za-terorizam.html", "text": "Силите за сигурност в източната част на Саудитска Арабия са ликвидирали двама души, издирвани по обвинение в тероризъм,  съобщи в сряда държавната телевизия на кралството Ал Екбария.В него се казва, че до стрелбата се е стигнало по време на охранителна операция в крайбрежния град Дамам.Спокойствието е било възстановено в жилищния квартал в Дамам след операцията, допълни водещият.Не са били предоставени други подробности относно самоличността на починалите или операцията по сигурността.", "date": "2019.12.25", "title": "Саудитска Арабия ликвидира двама, издирвани за тероризъм "}
{"url": "https://news.bg/world/13-raneni-sled-atentati-v-irak.html", "text": "Четири експлозии разтърсиха в сряда иракската столица Багдад, като най-малко 13 души са били ранени, съобщи източник от службите за сигурност на страната, цитиран от \"Спутник\".Бомбите са били взривени на различни оживени места в града, включително пазар и стадион.Според източника всички жертви на атентатите са цивилни.Напрежението в Ирак е много високо от началото на октомври заради масови протести, като хората настояваха за оставката на правителството, както и за дълбоки икономически реформи, по-добри условия на живот и подобрени програми за социално подпомагане.На 29 ноември премиерът Адел Абдул , която на 1 декември беше приета от парламента на Ирак.Ситуацията в Ирак е изключително нестабилна от години и поради дейността на терористичната група \"Ислямска държава\", която завзе огромни територии в страната през 2014 година. Има все повече индикации, че след изгубването на последната си територия в страната.Представители на кюрдското разузнаване и на западни служби съобщиха пред Би Би Си, че ДАЕШ се реорганизира и атаките на групировката се увеличават. Сега екстремистите са по-добре подготвени и по-опасни от \"Ал Кайда\", според Лахур Талабани, директорът на службата за разузнаване и борба с тероризма на Иракски Кюрдистан.", "date": "2019.12.25", "title": "13 ранени след атентати в Ирак "}
{"url": "https://news.bg/regions/katastrofa-ogranichi-dvizhenieto-po-am-trakiya-2.html", "text": "Катастрофа ограничи временно  движението в изпреварващата лента на АМ \"Тракия\" в посока Бургас.Това съобщиха от АПИ.Движението се осъществява в активната лента и се регулира от пътна полиция.", "date": "2019.12.25", "title": "Катастрофа ограничи движението по АМ \"Тракия\" "}
{"url": "https://news.bg/society/balgarskata-koleda-se-provede-za-17-i-pat.html", "text": "За 17-и път се проведе благотворителният спектакъл \"Българската Коледа\".По традиция, церемонията се проведе в Народния театър на Рождество Христово, в присъствието на президента Румен Радев, под чийто патронаж протича инициативата. Лекарят и актьор Наум Шопов и малкият Петър Милошев бяха водещи на спектакъла.Със свои изпълнения се изявиха Любо Киров, Дони и Нети, Графа, Орлин Горанов и Люси Дяковска.Над 32 милиона лева от дарения събра кампанията от старта си до днес.Кампания 2018/2019 събра 2 440 000 лв., с които бяха подпомогнати 551 деца и 19 лечебни заведения от цялата страна, припомниха организаторите. Темата тази година е \"Да дарим бъдеще на болните деца\". Основната цел на новото издание на \"Българската Коледа\" е да се осигури високотехнологична медицинска апаратура за диагностика, лечение и рехабилитация на нуждаещите се деца. Това ще разшири и възможности те на лекарите в България да прилагат иновативни методи на лечение.Това заяви през ноември президентът Румен Радев при откриването на 17-ото издание на благотворителната инициатива \"Българската Коледа\". Началото на кампанията беше дадено в университетската болница \"Света Марина\" във Варна.Повече за кампанията може да бъде намерено . Всеки може да подкрепи каузата, като изпрати SMS на номер 1117 или се обади на 0900 1117. ", "date": "2019.12.25", "title": "\"Българската Коледа\" се проведе за 17-и път "}
