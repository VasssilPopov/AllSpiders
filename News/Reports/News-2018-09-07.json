{"url": "https://news.bg/world/salvini-razsledvan-za-otvlichane-na-bezhantsi.html", "text": "Италианският вътрешен министър Матео Салвини е бил информиран, че срещу него е започнало разследване за отвличане на мигранти, предадоха световните информационни агенции. Това е съобщил самият той. От прокуратурата в Сицилия също са потвърдили новината. Той може да бъде обвинен в незаконно лишаване от свобода и злоупотреба с власт.Става въпрос за мигрантите, на които повече от седмица беше отказван достъп до страната. Повод за разследването е станала ситуацията с кораба \"Дичоти\" на италианската брегова охрана, на чийто борд остават над 100 бежанци, спасени от бреговата охрана в Средиземно море на 15 август. След като Малта отказа да приеме плавателния съд, той се отправи към бреговете на Италия, но Салвини не позволи бежанците да влязат в страната.Няколко десетки души все пак успяха да слязат на брега заради влошеното си здраве. Освен това местните власти приеха 27 непълнолетни бежанци от кораба, които нямат придружители.Останалите на борда на \"Дичота\" обявиха гладна стачка.В събота вечерта беше взето решение Италия да приеме всички, а грижите за тях да се поемат от католическата църква.По-рано Салвини заяви, че очаква помощ от ЕС и заплаши да върне мигрантите в Либия. Освен това Италия изрази възмущение от реакцията на малтийските власти, тъй като мигрантите са били спасени в акваторията на Малта.", "date": "2018.09.07", "title": "Салвини разследван за отвличане на бежанци "}
{"url": "https://news.bg/politics/deputatite-ot-gerb-shte-priemat-vneseni-ostavki.html", "text": "След коалиционния съвет с \"Обединени патриоти\" ще има повече яснота . Очаква се това да стане в понеделник.Днес обаче председателят на ПГ на ГЕРБ и зам.-председател на партията Цветан Цветанов анонсира, че депутатите ще се съобразят с предложеното от правителството и от премиера Бойко Борисов. \"ПГ на ГЕРБ ще подкрепи внесените в парламента министерски оставки\", заяви Цветанов пред журналисти в Драгиново.Колко ще бъдат оставките и кои ще бъдат, ще бъде решено на коалиционния съвет, допълни Цветанов и отново увери, че правителството е стабилно.От Драгиново Цветанов нападна опозицията в лицето на  да не присъстват в парламента, освен за важни гласувания, и да бъдат сред народа, както анонсира лидерът им Корнелия Нинова.\"На колегите от БСП искам да кажа, че да бъдем сред хората е наше задължение\", посочи Цветан Цветанов.\"На колегите от опозицията искам да кажа, че като народни представители да провеждаме непрекъснато срещи с гражданите е наше задължение и неслучайно през всичките тези години ПП ГЕРБ нито за миг не се е откъснала от хората по регионите и техните проблеми\", заяви зам.-председателя на ГЕРБ.Припомняме, три оставки - на Валентин Радев, Николай Нанков и Ивайло Московски, предизвикаха лека правителствена криза, която беше потушена с един Коалиционен съвет.НФСБ се обяви категорично против подхода и . От ВМРО също не одобриха кадровия подход, но бяха по-умерени в изказванията си и , което се състоя вчера. Реакцията обаче на Валери Симеонов предизвика острия тон на лидера на \"Атака\" и председател на ПГ на ОП Волен Сидеров, който .", "date": "2018.09.07", "title": "Депутатите от ГЕРБ ще приемат внесени оставки"}
{"url": "https://news.bg/int-politics/donald-tramp-razrushava-reputatsiyata-na-sasht-ubeden-iran.html", "text": "Президентът Доналд Тръмп разрушава репутацията и доверието в САЩ, докато Иран работи за политическо решение в Сирия. Това обяви иранският външен министър Мохамед Джавад Зариф в публикация в профила си в \"Туитър\".Зариф публикува позицията си в разгара на тристранната среща между Иран, Русия и Турция в Техеран, съсредоточена върху задаващата се битка на сирийските правителствени сили срещу бунтовниците в провинция Идлиб в северозападната част на Сирия.\"След като Доналд Тръмп разрушава доверието в САЩ и унижава своите \"съюзници\" с \"малки игрички\", ние имаме удоволствието да се ангажираме с отговорните сили днес в Техеран, за да продължим към политическо решение в Сирия\", написа Зариф, като допълни: \"Постигнахме договорка да работим за прекратяване на тероризма и избягването на страдания на цивилните в Идлиб.\"", "date": "2018.09.07", "title": "Доналд Тръмп разрушава репутацията на САЩ, убеден Иран"}
{"url": "https://news.bg/int-economics/poreden-golyam-sriv-na-ruskata-rubla.html", "text": "Руската централна банка (РЦБ) днес определи официалните валутни курсове, които ще бъдат в сила в периода 8-10 септември, съобщават руските медии.Официалният курс на долара спрямо рублата е повишен със 77,81 копейки до 69,0286 рубли. Новият курс за едно евро е 80,3562 рубли или с 98,77 копейки по-висок от предишния.Вчера рублата удари дъно, невиждано от две години и половина спрямо еврото и долара. Курсът на американската валута се повиши до 69,2 рубли (невиждано от април 2016 г.), а еврото достигна до 80,52 рубли (невиждано равнище от март 2016 г.)Вчера министърът на икономическото развитие на Русия Максим Орешкин обяви, че рублата не била включена в списъка с най-слабите валути. В тази връзка той обърнал внимание на отслабването на националните валути на страни като Аржентина, Турция, Южна Африка, Бразилия и Индия. Той също така подчертал, че ведомството му не виждало дългосрочни причини за отслабването на рублата.", "date": "2018.09.07", "title": "Пореден голям срив на руската рубла"}
{"url": "https://news.bg/economics/bvp-na-edin-zaet-se-uvelichava-s-3.html", "text": "По предварителни данни през второто тримесечие на 2018 г. БВП на един зает се увеличава с 3% в сравнение със същото тримесечие на предходната година.Заетите лица в икономиката са 3 625.5 хил., а общият брой отработени часове е 1 516.1 милиона. Структурата на заетостта по икономически сектори през второто тримесечие на 2018 спрямо съответното тримесечие на 2017 г. показва увеличение на относителния дял на индустриалния сектор и сектора на услугите.На едно заето лице се падат 7 147.5 лв. от текущия обем на брутния вътрешен продукт (БВП), като всеки зает създава средно 17.1 лв. БВП за един отработен час.Брутната добавена стойност средно на един зает през второто тримесечие на 2018 г. се увеличава реално с 1%, докато БДС за един отработен човекочас се увеличава реално с 0.8% за същия период.По предварителни данни за второто тримесечие на 2018 г. равнището на производителността на труда в индустриалния сектор е 7 219.7 лв. брутна добавена стойност (БДС) средно на един зает и 16.8 лв. за един отработен човекочас.В сектора на услугите всеки зает произвежда средно 6 328.2 лв. БДС, като за един отработен човекочас се създават средно 15.2 лв. от текущия обем на показателя.Най-ниска е производителността на труда в аграрния сектор - 1 095.2 лв. БДС на един зает и 2.7 лв. за един отработен човекочас.", "date": "2018.09.07", "title": "БВП на един зает се увеличава с 3%"}
{"url": "https://news.bg/int-politics/tsipras-obeshtava-na-gartsite-novo-razhlabvane-na-kolanite.html", "text": "Премиерът на Гърция Алексис Ципрас се очаква да обяви утре (събота) някои икономически облекчения за гърците, които преглътнаха горчивото хапче на политиката на строги икономии по време на годините на финансова криза. Той ще го направи в ключова политическа реч, която може да бъде засенчена от протести, отбелязва \"Ройтерс\".Иначе ляворадикалният по убеждения гръцки лидер трябва да намери правилния баланс между разгневената общественост, която иска да бъде възнаградена за годините на жертви, и пазарите, лесно разстройващи се от всеки знак за отклонение от пътя на фискална консолидация в епохата след спасителните помощи.Южната ни съседка излезе от третата международна спасителна програма през миналия месец след 8 години на строг надзор от страна на своите чуждестранни кредитори - партньорите ѝ от еврозоната и Международния валутен фонд, чието седалище е във Вашингтон.Ципрас, който дойде на власт през януари 2015 г. с обещания да сложи край на строгите мерки за икономии, но по-късно беше принуден да се подпише под нова спасителна помощ, се надява да увеличи заслабналата си подкрепа сред гърците тази година преди планираните парламентарни избори през 2019 г.На ежегодния търговски панаир в Солун Ципрас ще посочи бенефициентите от преизпълнението на бюджетните приходи през тази година, които според правителството възлизат на 800 млн. евро.Той също така се очаква да очертае средносрочната си икономическа политика, обещавайки намаляване на данъците и по-ниски вноски за социални осигуровки за някои групи от населението, въпреки че същевременно обещава да продължи структурните реформи и запазване на разумната бюджетна политика.Край мястото, където Ципрас ще говори, синдикатите планират протестни демонстрации с искане за отмяна на реформите, въведени покрай спасителните програми, които според тях накърняват правата на работниците и вкарват гърците в бедност.", "date": "2018.09.07", "title": "Ципрас обещава на гърците ново \"разхлабване на коланите\""}
{"url": "https://news.bg/economics/v-ruse-ustanoviha-izpuskane-na-emisii-ot-montyupe.html", "text": "Експертите на РИОСВ-Русе установиха еднократно неорганизирано изпускане на емисии и разпространение на специфична за производството миризма извън границите на площадката на \"Монтюпе\"ЕООД.Нарушението е констатирано, в рамките на осъществения извънреден контрол на дежурните екипи на инспекцията през периода от 27 август до 6 септември, съвместно с представители на община Русе и Гранична полиция- Русе за наблюдение с термовизионни камери.На 3 септември, след постъпили 13 сигнала на горещата телефонна линия за неприятна миризма, наподобяваща \"изгорял бакелит\", са обходени кварталите \"Възраждане\", \"Цветница\", Източна промишлена зона и Индустриален парк.От 21 и 40 до 22 и 20 часа е извършен пълен обход на площадката на \"Монтюпе\" ЕООД, на отстояние около 150 метра от оградата. От северната страна на производствените халета на \"Монтюпе\" с термовизионните камери е установено неорганизирано отделяне на емисии вредни вещества, под формата на поток със бледо сивкав цвят над покривната повърхност на халета 2 и 3. В 22 и 30 часа изпускането на емисиите е преустановено.При обхода на производствената площадка е констатирано, че част от транспортните врати на производствените халета са отворени. По време на проверката не е наблюдавано движение на техника, хора и товаро - разтоварна дейност през вратите. Спрямо дружеството ще бъдат предприети административно-наказателни мерки. РИОСВ-Русе продължава да упражнява стриктен контрол върху изпълнението на инвестиционната програма на \"Монтюпе\" ЕООД.", "date": "2018.09.07", "title": "В Русе установиха изпускане на емисии от \"Монтюпе\""}
{"url": "https://news.bg/regions/preasfaltiraha-zlopoluchniya-uchastak-ot-patya-svoge-sofiya.html", "text": "Преасфалтиран е участъкът от път II-16 Своге - София, а утре ще се полага и маркировката.В 20 часа възстановяват движението за всички превозни средства по преасфалтирания участък от път II-16 Своге - София. За да не се затруднява трафикът днес движението се пуска без пътна маркировка и шофьорите трябва да карат внимателно. Утре отсечката ще бъде маркирана с шумяща маркировка с цел повишаване безопасността на движение. При полагането й превозните средства няма да се спират, но трябва да се кара със съобразена скорост и да се спазват указанията на \"Пътна полиция\".Днес бе подменен износващият асфалтов пласт в отсечката от водостока, преди пътния инцидент, до моста над река Лесковдолска.Направените анализи показват, че основният асфалтов пласт - биндер, е изпълнен съгласно изискванията и вложените в него материали отговарят на утвърдените технически норми.Материалите и рецептурата, които сега са използвани в полагания асфалт са одобрени от Института по пътища и мостове. Коефициентът на полируемост е по-висок от одобрените от инженера на проекта при основния ремонт на участъка.През следващата седмица започва одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност. Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци.Според Правилника за прилагане на Закона за пътищата - чл. 48, т. 1, \"б\", в урбанизираните територии за населените места до 100 000 души, каквато е и община Своге, Агенция \"Пътна инфраструктура\" отговаря за поддържането на платното за движение - т. е. от бордюр до бордюр.Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на населените места.От АПИ отговориха на становището на Институт по пътна безопасност, от където ден преди инцидента бяха публикували мнение, че , въпреки скъпия ремонт. Констатациите за пътя Своге - София от организацията не са направени от лицензирани одитори по пътна безопасност, а на отделни личности, обявяващи се за експерти, информират от АПИ.Припомняме, след тежката катастрофа с автобус , в тази отсечка първо бяха извършени огледи, включително втори оглед с взимане на проби, след което започна ремонт на участъка. , че забавянето на преасфалтирането не се дължи на действия на разследващите. От АПИ отложиха за кратко тази дейност заради очаквания дъжд.", "date": "2018.09.07", "title": "Преасфалтираха злополучния участък от пътя Своге - София"}
{"url": "https://news.bg/int-politics/rusiya-turtsiya-i-iran-nyama-voenno-reshenie-na-konflikta-v-siriya.html", "text": "Русия, Иран и Турция излязоха със съвместно изявление след срещата между лидерите на страните в Техеран, в което се подчертава, че \"не може да има военно решение на сирийския конфликт и че той може да приключи само чрез преговорен политически процес\".След срещата между президентите Владимир Путин, Хасан Рохани и Реджеп Ердоган в Техеран, лидерите на трите страни препотвърдиха своята решимост за \"продължаване на съвместните усилия, насочени към ускоряване на ръководения от Сирия процес за постигане на политическо уреждане\".В изявлението също така се призовава за продължаване на сътрудничеството, за да бъдат \"окончателно елиминирани\" терористичните групировки ДАЕШ (\"Ислямска държава\"), Фронт \"Ал Нусра\" и свързаните с тях терористи.Отправя се призив към ООН и нейните хуманитарни агенции да увеличат помощта си за Сирия, за да създадат условия за безопасно и доброволно завръщане на бежанците по домовете им.Трите страни са се договорили да проведат следващата тристранна среща в Русия по покана на руския президент Владимир Путин.", "date": "2018.09.07", "title": "Русия, Турция и Иран: Няма военно решение на конфликта в Сирия"}
{"url": "https://news.bg/world/dzhuliani-tramp-nyama-da-otgovarya-na-vaprosite-na-malar.html", "text": "Американският президент Доналд Тръмп няма да отговаря на въпросите на спецпрокурора Робърт Мълър дали е възпрепятствал разследването за руската намеса в последните президентски избори. Това заяви адвокатът му Рудолф Джулиани. \"\", отсече той, цитиран от АП. Тръмп няма да отговаря, без значение дали ще е в писмен вид или в среща с Мълър. По-рано беше съобщено, че Мълър ще приеме и писмените отговори на президента.До екипа на Тръмп е било изпратено писмо, част от преговорите между двете страни за изслушването на Тръмп.Тръмп вече се усъмни в прозрачността на воденото от спецпрокурора разследване.", "date": "2018.09.07", "title": "Джулиани: Тръмп няма да отговаря на въпросите на Мълър "}
{"url": "https://news.bg/int-politics/frantsiya-podozira-rusiya-che-e-shpionirala-nein-voenen-satelit.html", "text": "Френският министър на отбраната Флоранс Парли обяви, че Русия може да се е опитала да шпионира военен сателит на нейната страна чрез прихващане на неговите комуникации през миналата година.Според министъра в инцидента е участвал руският сателит \"Луч-Олимп\", който се приближил да френско-италиански сателит, като потенциално това бил \"акт на шпионаж\".По време на нейна реч в централата на Френската национална космическа агенция в Тулуза, Парли предупреди, че Франция заедно със своите европейски съюзници трябва да развие независима космическа инфраструктура, за да се конкурира с други космически сили, включително Русия, Китай и САЩ.\"Запознати сме с обстоятелството, че други големи космически сили поставят в орбита някои интересни обекти, тествайки потенциални военни способности и извършвайки маневри, които не оставят съмнение за техните агресивни мотиви\", коментирала тя.През юни американският президент Доналд Тръмп нареди създаването на космически сили като нов клон на американската армия, което беше посрещнато със сериозни притеснения в Москва.Междувременно Китай призова международната общност да предотврати извеждането на оръжия в космоса, като се присъедини към предложения от него Договор за предотвратяване на разполагането на оръжия в открития космос, който Русия подкрепя.", "date": "2018.09.07", "title": "Франция подозира Русия, че е шпионирала неин военен сателит  "}
{"url": "https://news.bg/world/turtsiya-zadarzha-12-dushi-za-vrazki-s-gyulen.html", "text": "Турция задържа 12 души, които обвини във връзки с духовника в изгнание Реджеп Ердоган, предадоха местни медии. Те са били задържани в провинциите Кайсери и Токат при антитерористични операции. Някои от тях са били задържани и съдени по същите обвинения, след което освободени. Сега службите се позовават на нови данни за подновени контакти. Според Анкара, Гюлен стои зад опита за преврат от 2016 година. Той доведе до арести и уволения на стотици хиляди турски граждани, съдебни процеси срещу много от тях, а управляващите укрепиха позициите си във властта. Отношенията между САЩ и Турция се обтегнаха заради факта, че Гюлен живее все още в изгнание и не е предаден на турските власти. ", "date": "2018.09.07", "title": "Турция задържа 12 души за връзки с Гюлен "}
{"url": "https://news.bg/education/1-zlaten-i-3-bronzovi-medala-za-balgarski-uchenitsi-po-informatika-v-yaponiya.html", "text": "Четири медала, един златен и три бронзови, спечелиха българските ученици на 30-тата Международна олимпиада по информатика, която се провежда от 1 до 8 септември в Япония.В надпреварата тази година участваха 339 състезатели от 87 страни. Александър Кръстев от 11 клас на Математическа гимназия \"Д-р Петър Берон\" във Варна завоюва златен медал.С бронзови медали са Виктор Терзиев от 12 клас на Софийската математическа гимназия, Мартин Копчев от 8 клас на Природо-математическата гимназия \"Акад. Иван Гюзелев\" в Габрово и Радослав Димитров от 11 клас на Математическа гимназия \"Акад. Кирил Попов\" в Пловдив.Ръководители на отбора са гл. ас. Емил Келеведжиев от Института по математика и информатика при БАН, и Антон Шиков, преподавател в школата по информатика \"Шикови\" в Ямбол.Инициативата за провеждане на Международна олимпиада по информатика е българска. През 1989 г., по предложение на акад. Благовест Сендов до ЮНЕСКО, в България се провежда първата Международна олимпиада по информатика. Състезанието се провежда в Правец от 16 до 19 май, а първи председател на олимпиадата е проф. др. Петър Кендеров.До 2017 година българските ученици са спечелили общо 100 медала - 25 златни, 41 сребърни и 34 бронзови, което класира страната ни на пето място в света.Отборът се завръща с полет на Австрийските авиолинии на 8 септември (събота) в 23:00 часа на терминал 2 на летище София.", "date": "2018.09.07", "title": "1 златен и 3 бронзови медала за български ученици по информатика в Япония"}
{"url": "https://news.bg/world/erdogan-se-sreshtna-s-ali-hamenei.html", "text": "Турският президент Реджеп Ердоган се срещна с иранския духовен лидер Али Хаменеи, предадоха световните информационни агенции. Срещата се състоя след тази на Ердоган с колегите му от Иран и Русия - Хасан Рохани и Владимир Путин, която се проведе в Техеран. Ситуацията в северозападната сирийския провинция Идлиб, последната голяма крепост на бунтовниците в Сирия, бе една от основните теми на срещата в Техеран.Русия, Иран и Турция излязоха със съвместно изявление след срещата между лидерите на страните в Техеран, в което се подчертава, че \"не може да има военно решение на сирийския конфликт и че той може да приключи само чрез преговорен политически процес\".Отправя се призив към ООН и нейните хуманитарни агенции да увеличат помощта си за Сирия, за да създадат условия за безопасно и доброволно завръщане на бежанците по домовете им.Трите страни са се договорили да проведат следващата тристранна среща в Русия по покана на руския президент Владимир Путин.", "date": "2018.09.07", "title": "Ердоган се срещна с Али Хаменеи "}
{"url": "https://news.bg/regions/zhena-postrada-pri-katastrofa-kray-kresnenskoto-defile.html", "text": "Жена бе ранена при катастрофа край Кресненското дефиле, предаде БГНЕС. Леко е пострадала румънска гражданка.Фолксваген \"Поло\" навлезе в насрещната лента и се блъсна в задната част на \"Форд\" с румънска регистрация.Пътният инцидент е станал към 18.10 ч. на входа на бензиностанцията в дефилето. Движението не е спирано.", "date": "2018.09.07", "title": "Жена пострада при катастрофа край Кресненското дефиле "}
{"url": "https://news.bg/disasters/edin-chovek-e-zaginal-pri-zemetresenie-ot-5-6-v-iran.html", "text": "Земетресение от 5,6 разтърси Югоизточен Иран, един човек е загинал и са повредени къщи в няколко села, съобщават ирански държавни медии, цитирани от \"Ройтерс\"18-годишна жена е загинала при земетресението, което е последвано от няколко вторични труса, съобщава \"ИРНА\".Има информация за още двама загинали, но все още не е потвърдено.Земетресението е на 200 км югозападно от град Захедан на дълбочина 26 км. ", "date": "2018.09.07", "title": "Един човек е загинал при земетресение от 5,6 в Иран"}
{"url": "https://news.bg/education/poveche-ot-4000-uchiteli-se-pensionirat-prez-tazi-godina.html", "text": "Повече от 4000 учители ще се пенсионират до края на тази година. За това алармираха от Синдикат \"Образование\" към КТ \"Подкрепа\" седмици преди началото на новата учебна година, предаде БНТ.Свободните работни места в сектора често се заемат от пенсионери или неправоспособни учители. Много млади преподаватели пък не се задържат повече от година-две в училищата. В позицията на Синдиката обаче се изразява несъгласие с идеята за възможност за бърза преквалификация на желаещите да работят като учители, защото това ще понижи качеството на образованието. \" се посочва в позицията.Също така се настоява за цялостна стратегия за решаване на проблемите, а не просто за механично повишаване на заплатите. След 10 години ще е най-големият недостиг на учителите. Това стана ясно от думите на просветния министър Красимир Вълчев пред медиите в кулоарите на парламента, по-рано тази седмица.Имаме достатъчно ресурс, за да бъдат обезпечени всички учителски позиции през следващата учебна година, коментира той. Все пак през следващите десетилетия ще има недостиг във всички системи, във всички сектори и във всички професии.", "date": "2018.09.07", "title": "Повече от 4000 учители се пенсионират през тази година "}
{"url": "https://news.bg/crime/prez-2019-a-godina-zapochva-izdavaneto-na-novi-lichni-karti.html", "text": "През 2019-а година започва издаването на нови лични карти. Предстои да бъде стартирана обществената поръчка.Новите лични карти ще съдържат повече биометрични данни. С тях ще може да се пътува без виза в 169 страни. Новите документи ще са със срок от 10 години, обясни заместник вътрешният министър Милко Бернер на редовния месечен брифинг на МВР, на който обаче не присъства вътрешния министър Валентин Радев, който се намира в Министерски съвет на среща с премиера. Какви са причините са срещата не стана ясно. Пред медиите го замести зам.-министър Милко Бернер.Новите лични карти няма да са задължителни за издаване през следващата година, а старите лични карти ще важат до крайния си срок, уточняват от МВР.Освен тях, МВР ще издава и документи за хора, които са осъдени или срещу които се водят дела и имат забрана да напускат страната. С тях ще може да бъде осъществяван по-лесен контрол по границите. Зам.-министър Красимир Ципов не посочи какви точно ще са тези документи и каква ще е разликата им спрямо останалите. Също така от обяснението му стана ясно, че тези документи ще се издават за улеснение на граничните служители, които извършват проверките. Как точно - също не стана ясно.", "date": "2018.09.07", "title": "През 2019-а година започва издаването на нови лични карти"}
{"url": "https://news.bg/world/zemetresenie-ot-6-3-prekasna-elektrichestvoto-v-chasti-ot-ekvador.html", "text": "Земетресение с магнитуд 6,3 е отчетено в централен Еквадор, ранен е един човек и прекъснато електричеството в няколко в региона, съобщава USGS, цитирани от \"Ройтерс\".Земетресението е повалило електрически стълбове и оставя районите Пуертас Неграс, Гуано и Чунчи без електричество, съобщава секретариатът на Еквадорския отдел за управление на риска.Отчетени са леки щети на домове и свлачища, допълват те.Трусът е усетен в столицата Кито и в индустриалният пристанищен град Гуаяквил. Геологическият институт на Еквадор коментира, че епицентърът на земетресението е в отдалечена зона с малко население и са усетени пет по-леки вторични труса.Държавата в Андите често страда от сеизмична активност, през  удари крайбрежните райони на Еквадор и загинаха повече от 650 души.", "date": "2018.09.07", "title": "Земетресение от 6,3 прекъсна електричеството в части от Еквадор"}
{"url": "https://news.bg/int-politics/bez-sreshta-mezhdu-prezidentite-na-sarbiya-i-kosovo-zaradi-lazhite-na-kosovarite.html", "text": "Водещият преговарящ от страна на Сърбия в преговорите, провеждани с посредничеството на Европейския съюз за нормализирането на отношенията с Косово, обяви, че президентите на двете страни няма да се срещнат в Брюксел, както се очакваше, съобщава \"Асошиейтед прес\".Сръбският правителствен служител Марко Джурич заяви в Брюксел, че сръбският президент Александър Вучич \"няма да разговаря днес с представителите на Прищина\".Косово е бивша провинция на Сърбия, която обяви независимост през 2008 г. Белград не признава неговата независимост.Джурич добави, че \"днес не са налице минималните условия да разговаряме с представителите на Прищина\". Джурич се позова на \"всички заплахи и измами\" от страна на Косово, които според него са направили срещата невъзможна.Вучич се срещна с ръководителя на външната политика на Европейския съюз Федерика Могерини, която е посредник в преговорите, които целят намиране на решение на спора, произтичащ от конфликта през 1990-те години в бивша Югославия. Могерини също така се срещна с косовския президент Хашим Тачи.Идеята за \"размяна на територии\" между Сърбия и Косово за уреждане веднъж завинаги на техния дългогодишен спор предизвика напрежение.", "date": "2018.09.07", "title": "Без среща между президентите на Сърбия и Косово заради \"лъжите\" на косоварите"}
{"url": "https://news.bg/health/trima-rabotnitsi-sa-v-tezhko-sastoyanie-sled-izgaryaniya-kray-stamboliyski.html", "text": "Трима работница са в тежко състояние след трудова злополука и изгаряния в завода за хартия край Стамболийски, съобщава БНР.Пострадалите са настанени в клиника по пластично-възстановителна и естетична хирургия на УМБАЛ \"Св. Георги\" в Пловдив. Те са с 57 %, 65 % и 10 % изгаряния и са на възраст 21, 26 и 44 години.Започнала е проверка от Инспекцията по труда в Пловдив за спазване на всички изисквания за безопасност на труда и дали работници са имали защитни костюми. Резултати се очакват до края на другата седмица, коментира директорът на инспекцията Атанас Чернаев.Инцидентът е станал при смяна на помпа във вакуумна изпарителна станция в завода, като се е получило изтичане на черна луга с много висока температура. От болницата коментират, че раните им са обработени, но е рано да се правят прогнози.Организирано е допълнително кръводаряване, за да се извършат необходимите манипулации и животоспасяващи операции. ", "date": "2018.09.07", "title": "Трима работници са в тежко състояние след изгаряния край Стамболийски"}
{"url": "https://news.bg/crime/markovski-se-trevozhi-za-psihicheskoto-sastoyanie-na-ivancheva.html", "text": "\"Когато моята клиентка е невинна и седи в затвора, няма как да съм доволен\", обяви адвокат Марин Марковски пред журналисти след края на съдебното заседание, на което отново бе разгледане мярката на задържаната за подкуп бивш кмет на \"Младост\" Десислава Иванчева. Тя остава в ареста. Днес едната психиатрична експертиза бе приета от съда, но другата все още не е изготвена и тя ще бъде представена следващия четвъртък. Съдът бе категоричен, че отсега нататък ще разглежда мерките само при напълно събрани медицински експертизи.Малко преди това  по обвинението срещу Десислава Иванчева, Биляна Петрова и Петко Дюлгеров.Адвокатът описа здравословното състояние на подзащитната си като ужасно \"психиатрично състояние\", което би довело \"до психологическа смърт\".Марковски добави когато тя бъде освободена, то тогава би бил наистина доволен.Той изтъкна, че доказателствата на прокуратурата са \"толкова недостатъчно убедителни\", че чак \"треска го тресяла\", че могат да се приемат такива обвинителни актове от досъдебното производство.На журналистически въпрос има ли достатъчно доказателства на следващото съдебно заседание да бъдат променени мярката им за неотклонение \"задържане под стража\", Марковски обясни, че въпросът е \"бъдещето тъмно, а той гледаше ясно\".Адвокат Марин Марковски заяви в заключение, че няма следи от пръстите на Десислава Иванчева по банкнотите. \"Има само няколко следи от дланта на ръката й, когато е подписала протокола, пари не се броят нито с длан, нито с мустаци\", подчерта той.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата  с натривкте.Шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора, а за ареста, че всички \"светнали като коледна елха\".Иванчева, Петрова и Дюлгеров се намират и до този момент в ареста, след като на 20 април .Иванчева отрича всички обвинения и заявява, че .В края на май месец спецсъдът Около Иванчева гръмна и друг скандал, след като на 1 август бившата кметица , окована с белезници на ръцете и на краката. Разпространените кадри от конвоирането й също предизвикаха сериозен отзвук в обществото.ПР на Иванчева , в което иска държавният глава да вземе мерки срещу произвола на прокуратурата и КПКОНПИ и заявява, че тези институции са организирана престъпна група. Кърджилов заявява и че ще информира чужди посланици у нас за ситуацията, в която са поставени Иванчева и Петрова.", "date": "2018.09.07", "title": "Марковски се тревожи за психическото състояние на Иванчева"}
{"url": "https://news.bg/economics/kevr-iska-rezultatite-ot-proverkata-za-skapata-voda-v-stolichniya-kv-krasno-selo.html", "text": "От Комисията за енергийно и водно регулиране (КЕВР) поискаха \"Софийска вода\" АД да представи резултати от проверка за начислени високи сметки за вода на потребители в столичния квартал \"Красно село\", съобщиха от КЕВР.Повод за исканата проверка е информация в медиите за рекордните фактури, съставени от \"Софийска вода\" - 3800 лв. сметка за вода.Според потребители от блок № 200 в столичния квартал \"Красно село\", за 5-месечен период \"Софийска вода\" АД е фактурирала на домакинствата суми от 1000 до 3800 лв. за ползвани ВиК услуги. В информацията се посочва, че след извършена наскоро подмяна на водомерите в блока от служители на ВиК дружеството новите сметки на потребителите са в нормални граници.От регулатора настояват след приключване на проверката регулаторът да бъде информиран за резултатите, за да се произнесат от КЕВР дали са спазени Общите условия на Софийска вода и дали във фактурите е приложена одобрената от Комисията пределна цена на ВиК услуги.КЕВР счита, че обективното изясняване на подобни случаи е в интерес както на потребителите, така и на самите дружества.", "date": "2018.09.07", "title": "КЕВР иска резултатите от проверката за скъпата вода в столичния кв. \"Красно село\""}
{"url": "https://news.bg/int-politics/rusiya-s-masirani-vazdushni-udari-v-idlib-dokato-v-teheran-obsazhdat-siriya.html", "text": "Въздушни удари са поразили части от контролираната от бунтовниците сирийска провинция Идлиб. Това съобщиха от Сирийския център за наблюдение на човешките права, като това става в контекста на днешната среща на лидерите на Иран, Русия и Турция в Техеран, на която те обсъждат какво да правят с бунтовническия анклав, отбелязва \"Ройтерс\".От сирийския център уточниха, че ударите са били насочени срещу позиции, принадлежащи на бунтовнически групировки в северната част на провинция Хама и в южната част на провинция Идлиб. Според центъра ударите са били извършени от руски бойни самолети. Около 3 млн. души живеят в последната голяма крепост на активна съпротива срещу управлението на сирийския президент Башар Асад, която обхваща по-голямата част от провинция Идлиб и съседни малки части от провинциите Латакия, Хама и Алепо.Дамаск, подкрепян от съюзниците си Русия и Иран, подготвя офанзива за отвоюването на тези контролирани от бунтовниците територии в северозападната част на Сирия, като възобнови въздушните удари заедно с Русия след седмици затишие.Сирийският център за наблюдение на човешките права, чието седалище е във Великобритания, уточни, че днешните удари са разрушили сграда, използвана от ислямистката групировка \"Ахрар ал Шам\" близо до град Ал Хабет, което е довело до множество жертви.\"Ахрар ал Шам\" са част от подкрепяния от Турция алианс Национален фронт за освобождение, който беше създаден по-рано през годината.Високопоставени политици от Русия заявиха ясно, че искат екстремистите в Идлиб да бъдат ликвидирани. ООН предупреди, че военна офанзива в Идлиб може да доведе до хуманитарна катастрофа.", "date": "2018.09.07", "title": "Русия с масирани въздушни удари в Идлиб, докато в Техеран обсъждат Сирия"}
{"url": "https://news.bg/crime/na-balgaro-turskata-granitsa-hvanaha-kola-izdirvana-v-holandiya.html", "text": "Издирван от холандските власти автомобил е задържан на влизане в страната ни. Благодарение на осъществената бърза комуникация на Бюрото СИРЕНЕ България към ДМОС с колегите им от Холандия, автомобилът е предаден на холандските власти.На 7 август в 18 и 25 часа, на ГКПП -Капитан Андреево, на влизане в страната от Турция, е установен автомобил Porsche Cayenne с холандска регистрация, управляван от турски гражданин.Автомобилът е обявен в Шенгенската информационна система за международно издирване от холандските власти през юни 2016 г., като доказателство в наказателно производство от холандските власти във връзка с пране на пари.Съгласно действащото законодателство, превозното средство е иззето от служители на гранична полиция и локализирано в ГПУ- Свиленград. Според навигационната система на автомобила крайната цел на пътуването е Холандия.", "date": "2018.09.07", "title": "На българо-турската граница хванаха кола, издирвана в Холандия"}
{"url": "https://news.bg/regions/preasfaltirat-patya-svoge-sofiya.html", "text": "Преасфалтират участъка от път II-16 Своге - София, съобщиха от АПИ. Ремонтните работи са в отсечката от водостока, преди пътния инцидент от 25 август, в който загинаха 17 души, до моста над река Лесковдолска.Подменя се износващият асфалтов пласт. Според АПИ, направените анализи показват, че основният асфалтов пласт - биндер, е изпълнен съгласно изискванията и вложените в него материали отговарят на утвърдените технически норми.Материалите и рецептурата, които сега се използват в полагания асфалт, са одобрени от Института по пътища и мостове. Коефициентът на полируемост е по-висока от одобрените от инженера на проекта при основния ремонт на участъка. След като днес бъде положен асфалтът утре отсечката ще бъде маркирана с шумяща маркировка с цел повишаване безопасността на движение.Движението в участъка от второкласния път e спряно. Обходните маршрути за леките автомобили са по път II-81 София - Монтана и след това път III-164 Своге - Искрец - Бучин проход.Път II-81 - проход \"Петрохан\", на територията на Софийска област, също е в ремонт и в този участък шофьорите трябва да карат с по-ниска скорост и да спазват стриктно пътната сигнализация.Тежкотоварните камиони и автобусите, идващи от Видин по път Е-79 към Своге да не влизат в Искърското дефиле се отклоняват при Ребърково в посока Ботевград, съветват от АПИ. Леките автомобили и локалният трафик, пътуващ от София към Своге, могат да преминават по път II-16 в двете посоки до отклонението за село Редина.През следващата седмица ще бъде направен одит по пътната безопасност и преглед на цялостното състояние на близо 82-километров участък на второкласния път през Искърското дефиле от лицензирани външни одитори по пътна безопасност.Въз основа на техните заключения ще бъдат взети решения какви допълнителни ремонтни дейности трябва да бъдат предприети и мероприятия, свързани с повишаване безопасността на движение, включително и с поставянето на допълнителни ограничителни системи и пътни знаци.Според Правилника за прилагане на Закона за пътищата в урбанизираните територии за населените места до 100 000 души, каквато е и община Своге, Агенция \"Пътна инфраструктура\" отговаря за поддържането на платното за движение - т. е. от бордюр до бордюр. Отговорност на конкретната община са тротоарите, подземните съоръжения, велосипедните алеи, паркингите, пешеходните подлези, осветлението и крайпътното озеленяване извън платното за движение на републиканските пътища в границите на селата и селищните образувания.От АПИ отговориха на становището на Институт по пътна безопасност, от където ден преди инцидента бяха публикували мнение, че , въпреки скъпия ремонт. Констатациите за пътя Своге - София от организацията не са направени от лицензирани одитори по пътна безопасност, а на отделни личности, обявяващи се за експерти, информират от АПИ.Припомняме, след тежката катастрофа с автобус , в тази отсечка първо бяха извършени огледи, включително втори оглед с взимане на проби, след което започна ремонт на участъка. , че забавянето на преасфалтирането не се дължи на действия на разследващите. От АПИ отложиха за кратко тази дейност заради очаквания дъжд.", "date": "2018.09.07", "title": "Преасфалтират пътя Своге-София"}
{"url": "https://news.bg/int-politics/avstriya-prizova-makedontsite-da-podkrepyat-sporazumenieto-s-gartsiya.html", "text": "Канцлерът на Австрия Себастиан Курц призова македонците да гласуват на предстоящия референдум за сключване на споразумение със съседна Гърция за промяна на името на страната им на \"Северна Македония\", съобщава \"Асошиейтед прес\".Себастиан Курц заяви, че Европейският съюз ще бъде завършен едва след присъединяването на страните от Западните Балкани, включително Македония. Той също така призова македонците да участват в референдума на 30 септември.Споразумението би сложило край на продължаващия от десетилетия спор с Атина, според която името на Македония предполага териториални претенции към гръцката провинция Македония и към древното гръцко наследство. Това също така би улеснило присъединяването на Македония към ЕС и НАТО.Социологическите проучвания показват, че повечето македонци подкрепят споразумението, но не е ясно дали избирателната активност ще достигне изискуемия праг от 50 процента.Курц говори след разговори в Скопие днес с македонския премиер Зоран Заев. Австрия в момента е ротационен председател на Европейския съюз.", "date": "2018.09.07", "title": "Австрия призова македонците да подкрепят споразумението с Гърция"}
{"url": "https://news.bg/regions/chervenite-nastoyavat-za-razsledvane-na-intsidenta-v-ovcha-kupel.html", "text": "От парламентарната група на \"БСП за България\" настояват прокуратурата, ако установи, че има нарушения на строежа, да накаже виновниците за сутрешното свлачище в столичния квартал \"Овча купел\", при което автомобил и част от оградата на строителен обект пропаднаха в изкопа.Затова се обявиха депутатът от БСП Георги Свиленски и общинският съветник Николай Николов на брифинг, който погълна автомобил тази сутрин и е на застрашително малко отстояние от 9-етежан жилищна кооперация.Свиленски припомни, че инцидента е станал рано тази сутрин в законен или незаконен строеж и вече шест часа наблюдаваме \"много голямо безхаберие на Столична община и другите държавни институции\".Никой от живущите не разбра кой е представителят на ДНСК и кой е легитимният представил на общината. Изваждането на автомобила беше опит за прикриване на доказателствата при произшествието, обясни той.Той призова прокуратурата, ако счете, че има някакво нарушение на строежа или при укрепването на строежа, да накажат виновниците.На въпрос какви мерки трябва да се вземат оттук нататък, червеният депутат обясни, че трябва да се опише инцидентът, да се пристъпи към укрепителните действия и да се предприемат адекватни укрепителни и управленски действия.Свиленски добави, че за щастие не се е случил трагичен инцидент, при който да има пострадали или загинали хора.Общинският съветник от БСП Николай Николов коментира, че на вчерашния празник на район \"Овча купел\" от червената партия са обяснявали на кмета на столичния район, че при полагането на бетона имало проблем и целия блок се е тресял. Тя обаче им отговорила, че нямало никакви проблеми, но по думите му днес сме свидетели на последствията от инцидента.", "date": "2018.09.07", "title": "Червените настояват за разследване на инцидента в \"Овча купел\""}
{"url": "https://news.bg/finance/v-burgas-sa-unishtozheni-pochti-14-000-kontrabandni-stoki.html", "text": "Под митнически контрол бяха унищожени почти 14 000 контрабандни стоки, съобщиха от Агенция \"Митници\". В Бургас са унищожени текстилни изделия, обувки, парфюми и празни картонени опаковки за тях. Те са били с логото на световноизвестни марки.Унищожаването е станало на 05 септември 2018 г. Чрез механично нарязване са унищожени 3330 чифта чорапи, 830 тениски, екипи, блузи, 559 чифта обувки, маратонки и чанти, 4750 картонени кутии и 1750 пластмасови капаци за тоалетна вода. Чрез натрошаване бяха унищожени 2750 парфюма и парфюмни води.Контрабандните стоки са конфискувани на \"Капитан Андреево\" през 2016 и 2017 година при щателни митнически проверки на леки и товарни автомобили. Те са били задържани при опит пътници и шофьори на автомобили да ги пренесат през държавната без знанието и разрешението на митническите органи.През август 2017 година при проверка с рентгенова апаратура и последвал физически контрол митничарите на същия пункт са открили, прикрити 1148 парфюма и парфюмни води с логото на \"Creed Aventus\", \"Jimmy Choo\", \"Diesel Fuel for Life\", \"Davidoff Cool Water\", \"Paco Rabanne 1 million\", както и 4750 картонени кутии и 1750 пластмасови капаци за тоалетна вода с логото на \"Paco Rabanne 1 million\" .За първите шест месеца под контрола на Митница Бургас са унищожени 63 665 текстилни изделия, в това число и 500 етикета, 13 720 обувки, маратонки, аксесоари /чанти, колани, портмонета/ и 12 208 парфюма. По-голяма част от фалшификатите са задържани от митническите служители на МП Капитан Андреево, през изминалата 2017 и настоящата 2018 година.", "date": "2018.09.07", "title": "В Бургас са унищожени почти 14 000 контрабандни стоки "}
{"url": "https://news.bg/crime/piyan-shofyor-udari-vitrina-na-targovski-obekt-v-stolitsata.html", "text": "Лек автомобил \"Ситроен\" се е врязал във витрина на търговски обект на столичните булеварди \"Монтевидео\" и \"Президент Линкълн\". Сигналът за пътното произшествие е получен малко след 14 часа, съобщават от МВР.Връщайки назад шофьорът е ударил с колата си друг автомобил и бус и е спрял в стена.Петима са общо пострадалите, сред тях е и шофьорът. Четирима от ранените са откарани в \"Пирогов\", а шофьорът е приет във ВМА. По-рано бе съобщено, че при инцидента е пострадала клиентка в търговския обект, две деца са с уплаха. Те заедно с шофьора на \"Ситроена\" са откарани в болница.Изясняват се причините и обстоятелствата за инцидента. По сведения на свидетели шофьорът е бил във видимо нетрезво състояние.От ВМА по-късно съобщиха, че от екип на \"Спешна помощ\" е докаран 60-годишен мъж, пострадал при инцидента в столичния квартал \"Овча купел\". Пациентът е с контузно-разкъсна рана на главата и фрактура на носа. След като е прегледан и обработен, е освободен за домашно лечение. По непотвърдена официално информация това е шофьорът. ", "date": "2018.09.07", "title": "Пиян шофьор удари витрина на търговски обект в столицата"}
{"url": "https://news.bg/regions/spryaha-stroezha-v-ovcha-kupel-i-seziraha-prokuraturata.html", "text": "Спира се строителството на обекта в кв. 104-Б в район \"Овча купел\", където рано тази сутрин пропадна неукрепен строителен изкоп.Заповедта за спирането се издава от ДНСК заради допуснатото съществено отклонение от одобрените строителни книжа от фирмата \"С. А. Г. Груп\" ЕООД, съобщават от Столична община. Отделно на това кметът на София Йорданка Фандъкова сезира Софийска градска прокуратура за строителната авария.Новината на спирането на строежа дойде в момента, когато  и настояваха за проверка и наказани.Извикани са проектантът по част \"Конструктивна\" и надзорната фирма на обекта, на които е разпоредено да представят техническо решение за укрепване и засипване на пропадналия изкоп.Главният архитект на Столична община арх. Здравко Здравков е сезирал за случая Камарата на строителите в България.От ДНСК по-късно уточниха, че за строежа има издадени строителни книжа, като на 23.07.2018г. е съставен протокол за откриване на строителна площадка и определяне на строителна линия и ниво, а на 25.07.2018 г. е заверена заповедна книга от лицето упражняващо строителен надзор.Днес в 10:30 часа е извършена проверка на място на строежа. Съгласно данните, вписани в заповедната книга, строител е \"С.А.Г. Груп\" ЕООД, представлявано от арх. Младен Младенов. Строителният надзор се изпълнява от \"Контрол СН\" ЕООД с управител Юра Яричкова и проектант по част \"Конструкции\" - инж. Теменужка Кирилова. При проверката на място е представен договор, сключен между \"С.А.Г. Груп\" ЕООД и \"Волан 98\" ООД за изпълнение на изкоп с багер - земни маси, натоварване и извозване.Със заповед са дадени указания за първично укрепване на авариралата част от изкопа, като мерките трябва да се вземат незабавно. Подробни указания за последващо укрепване ще бъдат дадени допълнително след нейното осушаване и стабилизиране.Съставен е констативен акт по реда на Наредба №1/ 16.04.2007г. за обследване на аварии в строителството. Предстои назначаване на Техническа експертна комисия, която да установи причините за настъпилата аварийна ситуация. Органите на ДНСК ще осъществяват постоянен контрол по предприетите действия.От Столична община съобщават още, че по-рано тази седмица Направление \"Архитектура и градоустройство\" на Столична община стартира процедурата по изработване на задание за цялостен подробен устройствен план на ж.к. \"Овча купел-1\". С плана ще се обособят урегулирани поземлени имоти за съществуващите жилищни блокове, необходимите терени за локални градини, ще се оптимизира мрежата от улични паркинги, като се проектират и велоалеи.Процедурата по изработване на ПУП на ж.к. \"Овча купел-1\" е по инициатива на кмета на район \"Овча купел\" г-жа Христина Семерджиева и на база вече влязлата в сила кадастрална карта за района, както и засиления инвестиционен интерес породен от строителството на третия лъч на метрото.Изработеният проект на задание за ПУП ще се представи на гражданите на района за обществено обсъждане.", "date": "2018.09.07", "title": "Спряха строежа в \"Овча купел\" и сезираха прокуратурата"}
{"url": "https://news.bg/crime/obviniha-britanskiya-turist-prebil-mazh-s-uvrezhdaniya-v-hotel-v-slanchev-bryag.html", "text": "Повдигнаха обвинение срещу британския турист Дани Джеймс Нот, пребил възрастен мъж в хотел в Слънчев бряг. Той е задържан с мярка за 72 часа.Британският турист е обвинен за хулиганство и нанесени леки телесни повреди на трима души. Предстои уточняване дали е бил под въздействието на алкохол и наркотици, информира Любомир Петров - ръководител на Апелативната прокуратура в Бургас.27-годишният британец се опитал да открадне алкохол от външен бар в хотел в \"Слънчев бряг\". Той е нападнал охранители, а по-късно и възрастен човек с увреждания.Британецът е обвинен, че е извършил непристойни действия, грубо нарушаващи обществения ред и изразяващи явно неуважение към обществото - буйствал, замервал с обувки служители на хотела, нанесъл удари с юмрук по лицето и в областта на лявото ухо, и ритник с крак по десния глезен на друг мъж. Престъплението е по чл.325, ал.1 от НК.Британецът е нападнал и друг британски поданик в коридор на 5-ти етаж като го е стискал с ръка на гърлото, захапал го е по дясната длан, нанасъл му е удари по лицето, гърба и гърдите и го е ритал го по цялото тяло.Според прокурор Петров няма конкретни причини за действията на британеца и уточни, че предстои обвинението към него да бъде преквалифицирано в хулигански действия с особен цинизъм.\"Обсъждаме квалификация за хулиганство по тежкия състав, което е извършване с особен цинизъм. Имаме предвид, че се посяга и на инвалид, а там наказанията са до 5 години\", допълни прокурорът.С действията си от прокуратурата искат да подчертаят, че такива деяния няма да се толерират. Наказанието вероятно ще бъде и по-тежко. Тъй като са множество деяния, няма как да стане, както с шведа - да мине с глоба. При доказаност наказанието ще бъде лишаване от свобода, а дали ще е ефективно или условно - това ще реши съдът\", каза още Любомир Петров от Апелативната прокуратура в Бургас.", "date": "2018.09.07", "title": "Обвиниха британския турист, пребил мъж с увреждания в хотел в Слънчев бряг"}
{"url": "https://news.bg/int-politics/putin-protiv-predlozhenieto-na-erdogan-za-primirie-v-idlib.html", "text": "Президентите на Русия, Турция и Иран се срещат в иранската столица Техеран за третата си тристранна среща, за да обсъдят ситуацията в Сирия.Руският президент Владимир Путин обяви по време на срещата, че терористите в контролирания от бунтовниците сирийски град Идлиб подготвят провокации, включващи химически оръжия.Путин подчерта, че се противопоставя на предложението за примирие в Идлиб, защото терористите от Фронт \"Ал Нусра\" и ДАЕШ (\"Ислямска държава\"), които се намират там, не са част от мирните преговори.По думите на руския държавен глава, сирийското правителство, което е близък руски съюзник, трябва да възстанови контрола над цялата си територия.\"Оставащите групи екстремисти (в Сирия) понастоящем са съсредоточени в зоната за деескалация в провинция Идлиб. Терористите правят опити да нарушат примирието, нещо повече, те извършват и подготвят различни видове провокации, включително използването на химически оръжия\", подчерта руският президент и допълни, че основната задача е прочистването на Идлиб от терористи. Той също така отбелязал значителния напредък в осигуряването на дългосрочна нормализация в Сирия.От своя страна иранският президент Хасан Рохани коментира, че цивилното население в Идлиб не трябва да страда по време на \"контратерористичните операции\".\"Борбата с тероризма в Идлиб е неразделна част от мисията за установяване на мир и стабилност в Сирия, а цивилните не трябва да страдат от тази борба\", посочи Рохани и добави: \"Единствената цел в Сирия и региона може да бъде само мир, но за да се постигне устойчив мир, сериозната битка срещу тероризма е неизбежна\", добави иранският държавен глава.Рохани е убеден, че САЩ е \"малко вероятно\" да играят роля в разрешаването на ситуацията в Сирия и настоя, че силите на САЩ трябва напълно да се изтеглят от разкъсваната от война страна. Турският президент Реджеп Тайип Ердоган от своя страна е призовал за примирие в Идлиб и настоя, че очакваното настъпление на сирийските правителствени сили срещу бунтовниците може да доведе до клане. Ердоган е изтъкнал също, че Анкара е \"изключително раздразнена\" от подкрепата на САЩ за кюрдските \"Отряди за защита на народа\" в Сирия.Ситуацията в северозападната сирийския провинция Идлиб, последната голяма крепост на бунтовниците в Сирия, се очаква да бъде една от основните теми на срещата в Техеран.", "date": "2018.09.07", "title": "Путин против предложението на Ердоган за примирие в Идлиб"}
{"url": "https://news.bg/world/nad-20-dushi-sa-zapodozreni-za-ruhvaneto-na-mosta-morandi-v-genua.html", "text": "Прокуратурата на италианския град Генуа включи 20 души и две компании в списъка със заподозрените по  \"Моранди\" в Генуа. При инцидента загинаха 43 души, съобщиха италианските медии.Един от основните пилони и голям отсег от виадукта, който бе построен в Генуа през 1967 г. по проект на архитекта Рикардо Моранди, рухна на 14 август върху складови помещения и железопътна линия. В момента на падането на моста са били над 30 коли. Жертвите са 43 души, 9 души бяха ранени. Над 600 души бяха принудени да напуснат домовете си, които са в близост до виадукта.Следственото дело за разрушаване на този инфраструктурен обект се води по обвинението за непредумишлено извънредно произшествие и убийство на няколко лица, а така също и нарушение на безопасността на транспорта.Не се разкриват имената на заподозрените. Има представители на Autostrade per l\"Italia, която обслужва част от платените пътища на страната и нейната подизпълнителна компания инженерната компания Spea, а също и служители на министерство на транспорта, специалния орган по надзор за граждански обекти в северните италиански области Лигурия, Пемонт и Валле-д'Аоста.По-рано бе съобщено, че италианските власти не се доверяват за реконструкция на моста на компанията Autostrade, която, по тяхното мнение носи основната отговорност за неговото падане. Министърът заяви, че загубилите жилищата си ще получат нови домове до ноември.", "date": "2018.09.07", "title": "Над 20 души са заподозрени за рухването на моста Моранди в Генуа"}
{"url": "https://news.bg/crime/britanski-turist-prebi-vazrasten-mazh-v-hotel-v-slanchev-bryag.html", "text": "Британски турист нападна и преби възрастен мъж в хотел в \"Слънчев бряг\". Пострадалият е бил с бастун. Той е станал обект на агресия в 4-звезден хотел от по-млад турист от Великобритания, съобщи Нова телевизия.Нападателят първо е нападнал охраната на хотела, след което налита на другия турист.Побоят е станал в коридора на петия етаж. След насилието младият британец е слязъл през терасите на хотела. Малко по-късно е арестуван.По-късно стана ясно, че в стаята му е намерена спринцовка и че се е опитал да избегне ареста си.Нападнатият е прегледан от лекари, които установили, че няма сериозни наранявания.", "date": "2018.09.07", "title": "Британски турист преби възрастен мъж в хотел в \"Слънчев бряг\""}
{"url": "https://news.bg/health/ne-dostigat-lineykite-pritesnen-kmetat-na-bansko.html", "text": "Спешната помощ в Банско разполага само с два специализирани автомобила. Те обслужват 8 населени места, повечето от които труднодостъпни. Това заяви кметът на Банско Георги Икономов месеци преди откриване на зимния туристически сезон.Според Икономов линейките са недостатъчни, особено по време на активния зимен туристически сезон.С този мотив той обоснова предстоящия проект за модернизация на спешната помощ, разработен между българската община и румънския град Петрошани.", "date": "2018.09.07", "title": "Не достигат линейките, притеснен кметът на Банско"}
{"url": "https://news.bg/regions/kola-padna-v-izkop-v-stolichniya-kvartal-ovcha-kupel.html", "text": "Свлачище в столичния кв. \"Овча купел\" погълна кола и част от ограда на строителен обект. Инцидентът станал в петък рано сутринта, информираха жители, чиито домове са в непосредствена близост до изкопа. Причината за пропадането на земната маса е спукан водопровод.От МВР съобщиха за news.bg, че е изпратена аварийна група на \"Софийска вода\", след като кола е пропаднала в изкоп.\"Изкопът е пълен с вода, блокът ни е застрашен\", заяви пред news.bg живуща в злополучния блок. От \"Гражданска защита\" спряха водата. Строителите са спукали централен водопровод. Свлачището е на по-малко от 5 м от блока, изплашени са хората.На място е само кметът на общината Христина Семерджиева. Техническият изпълнител на новия обект бяга втори ден, няма и никой от строителите и ръководството на фирмата, която изгражда новия строеж в непосредствена близост до блока, казаха жители.Нямам правомощия за издаване разрешение или спиране на строеж. Това е в правомощията на контролните органи, каза кметът Семерджиева.На метри от свлачището има 9-етажен жилищен блок. Този строителен обект изкара на протест жителите само преди дни. Хората от блока чули страшен тътен сутринта при свличането на земните маси.Собственикът на автомобила, който вече е в основите на строежа, забелязал, че под автомобила му теренът е започнал да пропада. Той потърсил охранител или други хора от обекта, които да информира. Докато се оглеждал автомобилът, заедно с част от оградата, пропаднал в изкопа.\"Двете ми гуми бяха леко потънали надолу. В рамките на две-три минути можеше и аз да съм вътре в колата\", разказа мъжът. Той често паркирал колата си до оградата, както и много други автомобили се оставят там.Хората, които протестират срещу строежа, били уведомени от община \"Овча купел\", че цялата документация е изрядна. Нямало как строежът да спре, защото теренът е частен, реституиран, въпреки че преди време е бил предвиден за детска градина.\"Безотговорно се раздават разрешителни за строеж в \"Овча купел\" - това е истината\", каза Ели Иванова, организатор на протестите срещу застрояването на района.След пропадането на мястото на инцидента пожарникари и служители на общината само наблюдват как тонове вода се изливат в изкопа, защото няма как да действат преди от \"ВиК София\" да спрат водата, което не може да стане близо час, разказаха по-рано сутринта потърпевши.Течащата вода е от скъсан водопровод, който е за доставяне на вода до противопожарен кран, според служители на обекта. Според жители на околните блокове този кран, който е поставен преди месец и половина, е бил заграден от оградата на новия строеж.Хората се интересуват кой ще плати за разхитената вода, за обследването на терена, за щетите по пострадалия автомобил. Тази територия се е наричала Барите, подпочвените води са високи, каза жителка на квартала. Тя поиска пълната документация за новия строеж, който причини щетите.", "date": "2018.09.07", "title": "Кола падна в изкоп в столичния квартал \"Овча купел\""}
{"url": "https://news.bg/politics/vezhdi-rashidov-ne-ochakva-promeni-s-ostavkite.html", "text": "Премиерът носи отговорността и той трябва да реши с какви хора ще работи, заяви пред БНТ депутатът от ГЕРБ Вежди Рашидов. По думите му и тримата министри - , са добри професионалисти. Според Рашидов с министерските оставки няма да се промени нищо.На въпрос правилно ли са поискани оставките на тримата министри (Николай Нанков, Ивайло Московски и Валентин Радев - б.р.), бившият министър на културата отбеляза, че когато премиерът е поискал оставките, той си е направил сметката с какви хора иска да работи и кой да бъде неговият екип. Дали оставките, ще оправят нещата, дълбоко се съмнявам, скептичен е Рашидов.\"Ще върнем ли мъртвите с тези оставки, какво ще променим с тях, ако бъдат приети\", запита Рашидов.Нямаме реална опозиция в страната, тя няма платформа за такава и няма адекватна политика, смята Рашидов, който е председател на парламентарната Комисия по култура и медии.\"Как така убийци ще казва тя на сто човека, да не би ние да сме карали автобуса\", ядосно каза Рашидов. Не е приятен фактът за фаталния инцидент край Своге, при който загинаха 17 души, а 21 бяха ранени, но все още не бяхме погребали хората, а лидерът на левицата започна да реве от сутрин до вечер за оставки, каза той.\"Тя е като майка Тереза, където се снимат козички, седи там и се опитва да ни разплаче\", каза Рашидов. Става въпрос за съдбата на хората. Никой не би могъл да приватизира мъката на хората\", смята Рашидов.Като председател на ресорната парламентарна комисия, Рашидов каза, че културата и медиите са в дезинформация. Кой ограничи свободата на словото в България. Свободата на словото е необходима и за нас, и за всички, защото манипулацията на свободата на словото не е полезна за никого, изтъкна той.Относно показните акции срещу крупни бизнесмени, бившият културен министър отбеляза, че не е много добър експерт по корупция и акции, но може би (акциите) са късни.Малка ни е държавата и се познаваме всички, много добре знаем какво и как. Фактът, че те се случват ни кара да се замислим, че държавата започва да реагира на случващото се около нас, посочи Рашидов.\"Ще се оправим, когато всички си стъпим на краката\", поясни той.Припомняме, загинаха 17 души. Сред загиналите имаше и 13-годишно дете. Много други пострадаха.  жени е най-тежко.По случая започна проверка. Прави се и . Водачът на рейса беше задържан и обвинен от прокуратурата. Вчера, 29 август, Окръжният съд в София постанови обвиняемият да остане с мярка за неотклонение \"\".27 август беше обявен за  в памет на загиналите.Във връзка с инцидента и , че при ремонтирането на пътя не е използван качествен асфалт, на 27 август следователи , която е сред основните изпълнители на ремонта на пътния участък край Своге.На 28 август властите започнаха   в Дупница, която е партньор на \"Трейс груп\".Мащабната катастрофа и състоянието на пътя станаха повод за оставки и обвинения в корупция. Ден преди инцидента от неправителствена организация бяха публикували становище, че тази пътна отсечка не е в добро състояние, въпреки .Инцидентът бе катализатор за повишаване на политическото напрежение в управляващата коалиция, след  - Валентин Радев, Николай Нанков и Ивайло Московски - във връзка с , която отне живота на 17 души.На оставката остро се противопостави лидерът на НФСБ Валери Симеонов, тъй като те не са съгласувани с партньорите. На друга позиция е стои лидерът на \"Атака\" Волен Сидеров, който няма претенции към премиера Борисов., с което поставиха ултиматум на правителството да започне същностни реформи. Симеонов предупреждава, че може да оттегли подкрепата си и да излезе от управлението.заради оставките още в петък, а Каракачанов през цялото време призоваваше към диалог.Във тази връзка на 3 септември в МС се проведе , на който стана ясно, че НФСБ няма да се оттеглят от управлението на страната - стабилността на държавата надделя над емоциите на патриотите. Кабинетът \"Борисов 3\" продължава в изпълнение на управленската програма.", "date": "2018.09.07", "title": "Вежди Рашидов не очаква промени с оставките"}
{"url": "https://news.bg/int-politics/amerikanski-iztrebiteli-saprovozhdali-ruski-bombardirovachi-nad-arktika.html", "text": "Американски изтребители съпровождали руски бомбардоровачи при полета им над Северния ледовит океан, съобщи Интерфакс.Стратегически бомбардировачи ракетоносци Ту-95МС на Въздушно-космическите сили (ВКС) на Русия изпълнявали планов полет над неутрални води в акваторията над Северния ледовит океан, Берингово и Охотско море, съобщи в петък руското Министерство на отбраната.На отделни етапи от полета на стратегическите бомбардировачи ракетоносци Ту-95МС са съпровождани от два американски изтребителя Ф-22\", информира руският пресрелийз.Подобен случай имаше и на 12 май т.г., когато също придружавали руски \"Мечоци\".Според военното ведомство на Москва \"пилотите на дългоокеанските и морските полети регулярно изпълняват полети над неутрални води на Арктика, Атлантическия океан, Черно море и Тихия океан\".\"Всички полети на самолетите се изпълняват в строго съответствие с международните правила за използване на въздушното пространство не нарушавайки границите на други държави\", се казва в съобщението.", "date": "2018.09.07", "title": "Американски изтребители съпровождали руски бомбардировачи над Арктика"}
{"url": "https://news.bg/world/v-meksiko-otkriha-masov-grob-s-ostankite-na-poveche-ot-160-dushi.html", "text": "В югоизточната част на Мексико е бил открит масов гроб, в който се намират останките на най-малко 166 души, съобщава \"Асошиейтед прес\".Един от най-големите масови гробове в историята на страната е намерен в щата Веракрус. В интерес на разследването точното му местоположение не се разкрива. Уточнява се, че полицията е открила масовия гроб благодарение на насоките на свидетели.Погребенията са били направени най-малко преди две години. Не е изключено броят на погребаните тела да се увеличи: в 32 ями следователите са открили общо 114 документа за самоличност. Намерени са също така голям брой дрехи и лични вещи, но броенето на погребаните се извършва според откритите черепи, тъй като до излизането на експертизата това е единственият начин да се установи броят на телата.Отбелязва се, че Веракрус е бил арена на конфронтация между две влиятелни престъпни банди - Сетас и Халиско; наркокартелите в Мексико често използват такива гробове, за да се отърват от телата на своите врагове и жертви.", "date": "2018.09.07", "title": "В Мексико откриха масов гроб с останките на повече от 160 души"}
{"url": "https://news.bg/education/rezultatite-ot-popravitelnite-maturi-sa-gotovi.html", "text": "Изпитните работи от държавните зрелостни изпити от сесия август-септември 2018 г. са проверени, съобщиха от Министерството на образованието и науката. Резултатите са публикувани на https://zamaturite.bg.Всеки зрелостник може да провери оценките си с въвеждане на входящия си номер и кода за достъп.", "date": "2018.09.07", "title": "Резултатите от поправителните матури са готови"}
{"url": "https://news.bg/crime/dve-muleta-na-alo-izmamnitsi-zaloviha-v-lovech.html", "text": "Полицаите в Ловеч са задържали двама мъже на 23 и 26 години, до които са стигнали в хода на разследване на три телефонни измамни.Те са действали като \"мулета\" в периода 3-4 септември. Схемата, по която измамниците са работили, е оказване съдействие на органите на МВР за задържане на телефонни измамници.Полицаите са установили, че на 3 септември двамата мъже са измамили жена с 5000 лв и друга с 2290 лева, 200 евро и златни накити. Възрастните жени са оставили плячката в кофи за боклук. На 4 септември младите мъже са взели сумата от 2830 лева от друга жителка на Ловеч. В този случай жената ги е хвърлила от терасата.Парите и ценностите те са предавали по различни схеми на трети лица.Разследващите са претърсили апартамент в града, обитаван от един от задържаните. Там те открили множество мобилни телефони и СИМ карти на различни български и румънски мобилни оператори.От МВР съобщават, че в последно време на територията на Ловеч телефонните измами зачестяват.Извършителите са задържани за срок от 24 часа в РУ-Ловеч, материалите са докладвани в Районна прокуратура-Ловеч и предстои провеждането на процесуално-следствени действия.", "date": "2018.09.07", "title": "Две мулета на ало-измамници заловиха в Ловеч"}
{"url": "https://news.bg/disasters/16-sa-veche-zhertvite-na-zemetresenieto-v-yaponiya.html", "text": "Броят на жертвите след земетресението с магнитуд 6,7 по скалата на Рихтер в Северна Япония нарасна до 16 души. Това съобщи японският премиер Шиндзо Абе по време на заседание на правителството.Абе добави, че мнозина други хора са ранени, а 26 души са обявени за изчезнали в град Ацума, където свлачище предизвика срутване на група къщи. Японските медии информират за 22 000 спасители, включително войници от силите за самоотбрана на страната, че са били хвърлени да се борят с последствията от земетресението.Земетресението удари остров Хокайдо рано в четвъртък, а 3 млн. домакинства останаха без електричество, след като електроцентралите в района бяха повредени. Електрозахранването към момента е възстановено на почти половината от засегнатите домакинства, а Абе призова правителството си да \"направи всичко\", за да възстанови електричеството на останалите 1,6 млн. жилища на острова.", "date": "2018.09.07", "title": "16 са вече жертвите на земетресението в Япония"}
{"url": "https://news.bg/crime/20-druzhestva-s-legalna-deynost-opleteni-v-danachnite-izmami-pokray-karnobat.html", "text": "Специализираната прокуратура иска и постоянен адрес за собственика на \"Винпром Карнобат\" Миню Стайков. На петима от обвиняемите обвиненията са предявени, за едно от лицата е издадена европейска заповед за арест Стайко Стайков, а друг от обвинените е обявен за общодържавно издирване.Това обяви ръководителят на Специализираната прокуратура Даниела Начева на брифинг, посветен на  \"Винпром Карнобат\", \"Сис индустрийс\" и \"Топаз Мел\".Тя обясни, че са повдигнати обвинения на собственика на \"Винпром Карнобат\" и \"Сис индустрийс\" Миню Стайков, сина му Стайко Стайков, сина на кмета на Карнобат Иван Димитров, както и още петима души.\"Предмет на разследване са престъпленията, а не фигурите\", изтъкна Начева и няколко пъти каза, че семейства и фамилии не се разследват.Общо 20 са дружествата с легална дейност, който са свързани помежду си и участват в данъчните измами по случая \"Карнобат\". Всички се явяват свързани лица, посочи Начева. Инкриминираният период е от 2009 г. до 2018 г. В момента агенция \"Митници\" извършва инвентаризация на всички складови помещения.Начева припомни, че под ръководството на Специализираната прокуратура на 18 юли 2018 г. е установена незаконната фабрика, ползвана от .Образуваното досъдебно производство е за участие на организирана престъпна група, създадена с цел избягване на плащане на данъчни задължения в големи размери, държане на акцизни стоки без бандерол и пране на пари, поясни тя.До момента са заложени 40 данъчни ревизии на различни дружества, претърсени са 38 адреса. Открити са и печати на кухи фирми, сред които и една банка, която оперира на територията на страната ни.Печатът на банката е открит в дома на счетоводител на една от фирмите, който пред разследващите заявил, че не е експерт и нищо не разбира от счетоводство. Мъжът е със средно образование.Лицата, свързани с въпросната фабрика, и установените на място по един или друг начин, са свързани с търговски дружества. Сезирана е агенция \"Митници\", ще бъдат извършени и ревизии на дружествата, добави Начева. Тя обясни и че е установено, че преди години в СГП са се водили няколко разследвания по отношение на данъчни измами, но делата са прекратени. В момента се преценява, но част от събраните доказателства тогава, ще бъдат използвани в момента.Открити са цигари за 3 милиона лева, натоварени в превозно средство.Наблюдаващият разследването прокурор Ангел Кънев коментира, че във фабриката за цигари са използвани изключително професионални машини, а режимът на работа е позволявал производството на 1 000 мастер бокса за една седмица. Произведените цигари са били предназначени за нашия пазар, но и за чужбина.Произвеждали са се известни марки. Трябва да съберем всички доказателства и да внесем обвинителен акт в съда, който да допринесе за осъдителни присъда на въпросните лица, подчерта Кънев и добави, че целта е да се стигне до ръководителите на организираната престъпна група.Оръжието, открито при обиските, е законно притежавано. Нарушен е обаче разрешителният режим за съхранение, уточни на журналистически въпрос Ангел Кънев.Собственикът на \"Винпром Карнобат\" Миню Стайков помагал финансово на община Карнобат с малки суми. Основно за празници на града, когато част от разходите се поемат от фирмите на Стайков. Вчера кметът на Карнобат определи .Припомняме, също вчера, депутатът от ОП Емил Димитров - Ревизоро представи снимки на фабриката за налегални цигари. Тя е открита през юли. Това е голям успех, коментира Димитров за акцията, в която излезе името на Миню Стайков. Притеснен съм, че , коментира Ревизоро. Припомняме, на 31 август,   и в пловдивския хотел \"Марица\".Следствените действия се извършвали в рамките на образувано досъдебно производство за организирана престъпна група, която била създадена с цел укриване на данъци в големи размери, като за целта били подправяни данъчни документи, уточняват от прокуратурата.", "date": "2018.09.07", "title": "20 дружества с легална дейност оплетени в данъчните измами покрай \"Карнобат\""}
{"url": "https://news.bg/crime/ne-tragna-deloto-sreshtu-desislava-ivancheva.html", "text": "Съдът не даде ход на разпоредителното заседание по делото срещу Десислава Иванчева, заместничката й Биляна Петрова и бившия кмет на \"Младост\" Петко Дюлгеров.Причината е, че и двете страни не са се запознали с обвинителния акт. Следващото заседание е насрочено за 13 септември. Също така на днешното заседание в съда, което беше и първо - разпоредително, защитата на Петко Дюлгеров поиска съдебно-медицинска експретиза.Съдът взе и решение Десислава Иванчева и Петрова да останат в ареста с мярка за задържане. \"Десислава Иванчева не поиска директно от мен парите за разрешителното за строеж, а изпращаше най-различни заместник-кметове по екологията. Аз я търсих по всякакъв начин да установим контакт помежду си, но тя ме унижи.\"Това обяви собственикът на \"Ваклин Груп\" Александър Ваклин, след края на съдебното заседание. Припомняме, именно Александър Ваклин е основният свидетел на прокуратурата. \"Не бих дал дори 200 лева подкуп, камо ли такива големи суми\", отбеляза той.Ваклин изтъкна, че Иванчева обяснила пред Петко Дюлгеров, че не е доволна от \"Ваклин Груп\".Той посочи, че разчита на прокуратурата, че има достатъчно доказателство, и и допълни, че би могъл да свидетелства за всичко, което се е случило с него.Александър Ваклин посочи, че е дал парите на Петко Дюлгеров половин час преди Иванчева да бъде заловена пред Министерството на младежта и спорта (ММС). Той допълни, че Дюлгеров го е уверил, че няма да има процент от сумата, която да е за него.\"След като предадох парите на Дюлгеров, Десислава Иванчева му се обади по вайбър, с което се уговориха да се видят след половин част и той отиде на среща, за да й предаде парите. Нататък знаете какво стана\", разказа Александър Ваклин.Той заяви и че за първи път са му искали огромна сума пари, с които да се задвижат разрешителните за строеж., посочи той.В същото време ПР на Петър Кърджилов заяви по негов адрес, че той лъже и рано или късно ще си получи заслуженото.Припомняме, на 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата  с натривкте.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .В края на май месец спецсъдът На 1 август бившата кметица Десислава , окована с белезници и на краката. Разпространените кадри от конвоирането й също предизвикаха сериозен отзвук в обществото.ПР на Иванчева , в което иска държавният глава да вземе мерки срещу произвола на прокуратурата и КПКОНПИ и заявява, че тези институции са организирана престъпна група. Кърджилов заявява и че ще информира чужди посланици у нас за ситуацията, в която са поставени Иванчева и Петрова.", "date": "2018.09.07", "title": "Не тръгна делото срещу Десислава Иванчева"}
{"url": "https://news.bg/int-politics/sasht-preduprezhdavat-asad-se-gotvi-da-izpolzva-himicheski-orazhiya-v-idlib.html", "text": "Има \"много доказателства\", че сирийските правителствени сили в Идлиб в северозападната част на Сирия се подготвят да използват химически оръжия. Това обяви новият американски съветник за Сирия, след като предупреди за опасността от офанзива срещу последния голям анклав на бунтовниците в страната, съобщава \"Ройтерс\".\"Напълно съм сигурен, че имаме много, много добри основания да отправяме тези предупреждения\", посочи Джим Джефри, който беше назначен на 17 август като специален съветник за Сирия на американския държавен секретар Майк Помпео и който ръководи преговорите за политически преход в разкъсваната от война арабска страна.\"Всякаква офанзива за нас е неприемлива като безразсъдна ескалация\", коментира Джефри пред няколко журналисти в първото си интервю относно ситуацията в Сирия след назначаването му, като допълни: \"Налице са множество доказателства, че се подготвят химически оръжия.\"Белият дом предупреди, че САЩ и техните съюзници ще отговорят \"бързо и енергично\", ако правителствените сили използват химически оръжия в масово очакваното настъпление към Идлиб.Джефри подчерта, че нападение на руски и сирийски сили, както и използването на химически оръжия, ще отприщи огромни потоци от бежанци в Югоизточна Турция или райони в Сирия под контрола на Турция.Сирийският президент Башар Асад струпа армията си и съюзнически сили на фронтовите линии в северозападната част на страната, а руски самолети се присъединиха към бомбардировките срещу бунтовниците там, като прелюдия към евентуална офанзива.Съдбата на бунтовническата крепост в и около провинция Идлиб ще бъде решавана на среща на високо равнище в Техеран днес между лидерите на съюзниците на Асад Русия и Иран, както и от Турция, която е съюзничка на бунтовниците.\"Ще узнаем до някаква степен днес дали руснаците желаят да постигнат компромис с турците\", отбеляза Джефри.", "date": "2018.09.07", "title": "САЩ предупреждават: Асад се готви да използва химически оръжия в Идлиб"}
{"url": "https://news.bg/int-politics/rusiya-otricha-da-otkazva-da-raboti-s-velikobritaniya-po-sluchaya-skripal.html", "text": "Говорителката на руското външно министерство Мария Захарова обяви, че Обединеното кралство никога не се е свързвало с Москва относно отравянето на бившия шпионин Сергей Скрипал и настоя, че твърденията на Лондон, че Русия е отказала да сътрудничи по случая, представляват \"пълна дезинформация\", съобщават руските медии.\"Ние дори не получихме официални отговори на много от исканията, които изпратихме. Така че, когато премиерът на Обединеното кралство Тереза Мей казва, че от Русия е било поискано да отговори на някои въпроси, да докладва и т. н., и че Русия се държи по неконструктивен начин, лъгала е и т. н., това не само е невярно, това е пълна дезинформация\", коментира Захарова.По-рано тази седмица британският премиер Тереза Мей обяви, че на двама служители на руското военно разузнаване (ГРУ) са им били повдигнати обвинения, след като разследващите служби са открили \"достатъчно доказателства\", че те са преките извършители на нападението срещу Скрипал и добави, че е \"съвършено ясно\", че руската държава е отговорна за инцидента.Тереза Мей също така твърди, че отговорът на Русия на обвиненията на Великобритания се състои в \"потулване и лъжи\". Кремъл за пореден път категорично отрече каквото и да е участие в отравянето, но отбеляза, че Русия ще обмисли предприемането на мерки срещу заподозрените, ако Лондон поиска такива действия.", "date": "2018.09.07", "title": "Русия отрича да отказва да работи с Великобритания по случая \"Скрипал\""}
{"url": "https://news.bg/crime/spetsprokuraturata-e-opg-pishe-bivsh-sluzhitel-na-ivancheva-do-rumen-radev.html", "text": "С открито писмо бившият говорител на столичния район \"Младост\" Петър Кърджилов настоява президентът Румен Радев да се запознае лично с казуса по делото \"Иванчева-Петрова\" и да обяви публично своята позиция по случая пред обществото.В писмото си до президента Радев, Кърджилов определя Специализираната прокуратура с главно действащо лице Иван Гешев и КПКОНПИ, с главно действащо лице Пламен Георгиев, като съучастници в организирана престъпна група.Тази ОПГ е извършила срещу Иванчева и Петрова \"престъпление по набеждаване в \"искане и взимане на подкуп\", пише в писмото до президента Петър Кърджилов.В писмо до президента Румен Радев говорителят определя като невиждана репресия както ареста, така и водения съдебен процес срещу Иванчева и Петрова. Подобно писмо той изпраща и до посланиците на страните, акредитирани у нас.Кърджилов изрежда конкретни факти по случая - зрелищния 12-часов арест, двете са държани в шумоизолираща клетка, на заседанията са допускани с белезници. От Специализирания наказателен съд държат резервни защитници при наети адвокати, нарушават принципа за непосредственост, правото на защита и основното право за справедлив съдебен процес.В писмото до държавния глава се акцентира, че в  от 3 септември 18 г. за откриването на новия политически сезон, е бил включен казуса Иванчева-Петрова.\"Този казус е олицетворение на мрачния път на страната ни към обикновен авторитаризъм, дори бих казал към обикновен фашизъм. Това е случаят на най-брутално и опасно потъпкване на демократичните, гражданските и общочовешките ценности след промените в България\", пише Кърджилов.Той акцентира, че Иванчева е единственият непартиен кмет, избиран в София. \"По време на мандата си г-жа Иванчева, заедно с г-жа Петрова, отложи застрояването на имоти с подозрителна реституция и опитваше да уговори преместването на проблемни строежи върху общински терени. За тези свои намерения тя не получи многократно исканата подкрепа от Столична община\", пише Кърджилов.Според него, управляващите искат да защитят икономическите кръгове с интереси в строителството за стотици милиони лева. Целта на репресиите е да подкопаят волята на гражданите в България за непартийно гражданско самоуправление, за пряка демокрация и осъществяване на зелени политики.Кърджилов пише на президента с надеждата, че той представлява единствената държавна институция, която все още има знаци на реално съхранение на демократичните ценности.В писмо-зов до посланиците на страните, акредитирани в страната ни Кърджилов пише, че Иванчева и Петрова са били заплашвани в ареста, че имат само по 1 час дневна светлина в килията си, че хигиенните условия в помещението са лоши.Бившият говорител на район \"Младост\" Петър Кърджилов информира посланиците, акредитирани в България, че Иванчева и Петрова са били заплашвани в ареста да дадат показания под чужда диктовка, че стоят при лоши хигиенни условия, дълго време им е отказван достъп до лекар.\"При гледането на мярката на Биляна Петрова на 28 август на дясната ѝ ръка имаше голяма синина от насилие. При въпрос на съпруга ѝ Ясен, Петрова отговори, че това стискане е причинено от надзирател и е било придружено от устна заплаха да внимава какво говори\", пише Кърджилов.Той смята, че е опорочено условието за справедлив съдебен процес с допускането на вещо медицинско лице, което се позовава на заключения на специалисти, до които вещото лице се е допитала по свое усмотрение. Така съдът наруши принципа за нeпocpeдcтвeнocт: peшeниятa ce ocнoвaвaт въpxy дoĸaзaтeлcтвeн мaтepиaл, ĸoйтo ce cъбиpa и пpoвepявa личнo oт cъдeбния cъcтaв /чл.18 от HΠK/, цитира Кърджилов.В писмо до европейските посланици Петър Кърджилов изтъква, че са нарушени човешките права на Десислава Иванчева и Биляна Петрова още по време на зрелищния им арест.\"На 17 април 2018 г. Десислава Иванчева и Биляна Петрова, кметът и зам.-кметът на район Младост, бяха арестувани на едно от най-натоварените кръстовища в София по две обвинения за поискан и получен подкуп. Обвинения, направени без доказателства, основани само върху лъжесвидетелски показания. Те умишлено бяха държани в продължение на почти шест часа на улицата, пред погледите на много хора, в унизителни и увреждащи здравето им условия\", пише до чуждите дипломати Кърджилов.\"Беше потъпкано човешкото им достойнство чрез ненормални процесуално-следствени практики. Двете арестувани бяха държани с белезници в продължение на дълги часове без достъп до адвокати или медицинска помощ, без да могат да пият вода и да отидат дори до тоалетна. Часове след първоначалното задържане г-жа Петрова е била отведена до тоалетната с белезници, като в самата тоалетна на отворена врата до нея е стояла маскирана служителка\", пише до посланиците Кърджилов.Той припомня как маскирани служители са им запушвали устата с ръка, за да спрат искането на Иванчева и Петрова за достъп до адвокати и журналисти.И пред дипломатите Кърджилов изтъква, че Иванчева победи на избори кандидата на управляващата партия. Тя е единственият непартиен кмет в София и водеше политика срещу незаконното застрояване. Многократно е подавала сигнали за фалшифициране на документи за строежи, изтъква специалистът по връзки с обществеността.В писмото до чуждите дипломати той акцентира, че: \"в първото заседание основният свидетел на прокуратурата Александър Ваклин е посочил датата на предаване на банкнотите за маркиране преди(!) датата на \"поискване\" на сумата\". Няма съдебно разрешение за маркиране на банкноти и че сумата - основно веществено доказателство е върната на собственика още в деня на ареста 17 април, изтъква Кърджилов.Като описва подробности от делото - че Спецпрокуратурата уж е цитирала реплика на Иванчева, която липсва в специалните разузнавателни средства (СРС), Кърждилов отново заявява, че Спецпрокуратура е съучастник в организирана престъпна група, набедила Иванчева и Петрова.От писмото до чуждите дипломати става ясно, че на 21 май двете са искали с писмо до главния прокурор Сотир Цацаров да говорят на пресконференция, но до момента не им е разрешено.\"Изминаха вече четири месеца и половина откакто двете жени са държани в ареста при нечовешки условия. Отношението към тях е изключително грубо и арогантно. Те са затворени в килия, където липсват всякакви хигиенни условия. По главите им се стичат канализационни води от спукани тръби, от тавана пада мазилка. Имат достъп до дневна светлина само за един час в денонощието, което непоправимо уврежда зрението им. Психическото и физическото им състояние е изключително влошено\", пише Кърджилов до посланиците.Според него, въпреки многократните искания, за дълъг период на Иванчева и на Петрова им е отказван достъп до лекар. На нито една тяхна жалба относно условията в ареста не е даден ход. Нелегитимирани лица са правили опити да сплашат в ареста Иванчева и Петрова, за да бъдат накарани да дадат лъжливи показания под чужда диктовка\", пише до посланиците Кърджилов.На питане защо са допуснати резервни защитници съдията иронично отговорил, че те не са компетентни да направят тази преценка.Изпратените жалби към Инспектората на Висшия съдебен съвет се препращат към главния прокурор Сотир Цацаров. Това означава само, че жалбите се препращат за решение обратно към институцията, срещу която е отправена жалбата на първо място.Бившият говорител на столичния район \"Младост\" припомня, че на 31 юли и 1 август Биляна Петрова и Десислава Иванчева бяха откарани за лечение в болнични заведения, като ръцете и краката им бяха оковани с вериги, вързани през кръста с дебел кожен колан, подобно на опасни серийни убийци. Едва след публикуван клип в социалните мрежи е имало реакция от институциите за промяна на конвоирането на двете обвиняеми.В ареста и цялостното отношение към Иванчева и Петрова по време на съдебния процес Кърджилов вижда нарушение на три основни принципа от \"Хартата на основните права на Европейския съюз\":Изреждайки тези факти Кърджилов моли чуждите дипломати да поискат информация по случая.Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп, според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.Същият ден - 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че . Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева. Самата Десислава Иванчева заяви, че случващото се е репресия.На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .От прокуратурата тълкуват, че факта, че Иванчева иска да управлява общината, макар и да е задържана за постоянно, е опасен прецедент, както и предупреждение към свидетелствалите срещу нея хора от администрацията в \"Младост\". Наблюдаващите прокурори решиха, че уволнението на Русев е опит той да бъде притиснат, така че да оттегли показанията си.На заседанието на Спецсъда . Решението беше обжалвано пред Апелативният специализиран съд.Според кметицата на \"Младост\" кадровите ѝ решения са в синхрон със закона, а действията на прокуратурата целели \"политическото ѝ унищожение\". Иванчева заяви, че случващото се с нея е репресия.По думите ѝ няма доказателство, което да доказва, че те са виновни. \"Ние нямаме право да се защитим, а \", отбеляза Иванчева и добави, че това е политическа атака, която не трябва да бъде подкрепяна от съда.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена, , така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.По време на заседанието Иванчева използва присъствието на медиите и отсече: \"Няма такава държава, няма такова правосъдие... Абсолютно е нагласено, както каза Марковски - Ако има правосъдие, ние сме китайци\".Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стана ясно, че след двучасов дебат  за изпълняващ длъжността районен кмет на \"Младост\".На 7 юни Специализираният апелативен съд  в район \"Младост\".На  болница.На  Иванчева. Аргументите на защитата бяха здравословните проблеми на задържаната - със щитовидната жлеза и хипофизата, както и наличието на микроаденом.На 1 август Иванчева бе заведена в  и на краката. В информация, публикувана от Петър Кърджилов, се споменава, че Иванчева има тумор на хипофизата. Предишният ден и нейната бивша заместничка - Биляна Петрова, е посетила болнично заведение.На на Иванчева.", "date": "2018.09.07", "title": "Спецпрокуратурата е ОПГ, пише бивш служител на Иванчева до Румен Радев"}
{"url": "https://news.bg/int-politics/topshpioninat-na-germaniya-oborva-merkel-che-e-imalo-ataki-sreshtu-imigranti-v-kemnits.html", "text": "Ръководителят на германското контраразузнаване Ханс-Георг Маасен обяви, че не е убеден, че мигранти са били тормозени в източния германски град Кемниц след смъртоносното наръгване на германец и предположи, че видеокадрите, показващи насилие, може да са \"целенасочена дезинформация\", съобщава \"Ройтерс\".Германия беше разтърсена от най-насилствените протести на крайнодесни среди от десетилетия след убийството на германец на 26 август в Кемниц, който се намира в провинция Саксония, за което бяха арестувани двама имигранти.Михаел Кречмер, консервативният премиер на Саксония, заяви в сряда, че мигранти не са били тормозени, но канцлерът Ангела Меркел отхвърли твърденията му, изтъквайки, че снимки са показали \"омраза и ... тормоз на невинни хора\".Ханс-Георг Маасен изглежда подрива изявленията на Меркел, изтъквайки в интервю за в. \"Билд\": \"Споделям скептицизма относно информациите в медиите за крайнодесни екстремисти, тормозещи хора в Кемниц.\"Той добавил: \"Вътрешната разузнавателна служба не разполага с надеждна информация за такива преследвания\" на мигранти.Маасен заявил, че няма доказателства, че видеоклипът, който се разпространява в интернет, е автентичен, добавяйки: \"Въз основа на моята предпазлива оценка, има основателни причини да се смята, че той представлява умишлена дезинформация, вероятно за да отклони общественото внимание от убийството в Кемниц.\"Меркел, която коментира, че снимките от Кемниц \"много ясно\" показаха омраза, вчера обвини крайнодясната партия \"Алтернатива за Германия\" в използването на насилствените протести във връзка с убития германец, вината за което беше хвърлена на двама мигранти, за да разпалва етническо напрежение.Томас Оперман, който е високопоставен член на Германската социалдемократическа партия, която е коалиционен партньор на Меркел в управлението, разкритикува Маасен, изтъквайки: \"Ръководителят на вътрешната разузнавателна служба предизвиква объркване в момента.\"По думите на Оперман, има доказателства, че инцидентът е станал, добавяйки, че група социалдемократи са били нападнати от хулигани.", "date": "2018.09.07", "title": "Топшпионинът на Германия оборва Меркел, че е имало атаки срещу имигранти в Кемниц"}
{"url": "https://news.bg/weather/slanchevo-vreme-kratkotrayni-valezhi-laskavo-more.html", "text": "Времето днес ще бъде предимно слънчево, с разкъсана облачност, почти тихо.В следобедните часове в Източна България и над планините се очакват временни увеличения на облачността, но валежи са вероятни само на отделни места.Вятърът ще бъде слаб до умерен, ориентиран от запад и северозапад.Максималните температури варират от 26 до 31 градуса. Нощните температури са между 14 и 19 градуса.По Черноморието температурата на водата остава в зоната на комфортните 26-27 градуса. Температурите на въздуха ще достигат 27-29 градуса, Вълнението ще бъде 1-2 бала.", "date": "2018.09.07", "title": "Слънчево време, краткотрайни валежи, ласкаво море"}
{"url": "https://news.bg/press/obviniha-8-dushi-za-zloupotrebi-s-aktsizni-stoki-pochetohme-saedinenieto-uvolniha-politsay-zaradi-skandala-s-bashtata-na-radev.html", "text": "Злоупотребите с акцизни стоки във \"Винпром Карнобат\" и други фирми са сред водещите теми на новинарските издания в петък.\"Специализираната прокуратура повдигна обвинения на осем души за участие в група за продажба на акцизни стоки без бандерол, данъчни престъпления и пране на пари, съобщиха от там. Обвинителите, които в сряда щедро даваха информация за акцията във \"Винпром Карнобат\" и други фирми, днес скриха имената на обвинените зад инициали - М.С., С.С., И.Д., Ц.К., М.К., Б.Х., А.Т. и Д.Д. Източници от обвинението обясняват неофициално, че М.С. е алкохолният бизнесмен Миню Стайков, а С.С. е синът му Стайко. Сред обвинените е и синът на кмета на Карнобат. Стайко Стайков е обявен за издирване и обвиненията му са задочни, твърди Нова тв. В петък най-вероятно ще бъде пуснат за издирване от Интерпол, ако не се предаде, или не бъде арестуван. \"На едно от лицата са повдигнати обвинения за вторични престъпления - избягване плащането на ДДС и възстановяване на неследващ се данъчен кредит в размер на общо 1 016 139 лв., на други трима - за държане на акцизни стоки без бандерол в големи размери\", пише в съобщението на прокуратурата, без да се уточнява, дори с инициали, кои са тези лица. От там допълват, че обвиненията ще им бъдат предявени до края на деня. На всички тях е наложено задържане до 72 часа, а от съда ще бъде искано постоянното им задържане под стража. Повече информация от прокуратурата обещават в петък, за когато е насрочен брифинг на и.д. шефката на спецпрокуратурата Даниела Начева, наблюдаващия прокурор Ангел Кънев, главния секретар на МВР Младен Маринов и заместник-председателя на ДАНС Николай Ненков. Десет души, сред които и алкохолният бизнесмен Миню Стайков, бяха задържани в четвъртък за 24 часа, при акцията в офисите на \"Винпром Карнобат\", \"Сис индустрийс\" и \"Топаз мел\". Заместник-главните прокурори Борислав Сарафов и Иван Гешев обясниха, че се проверява дали през разбита този юли фабрика за незаконни цигари не са били изпрани през фирмите за производство на алкохол на Миню Стайков над 70 милиона лева...\" - в. \"Сега\".\"Държавата е губила по 500 млн. лева от незаконните фабрики за цигари, обяви Емил Димитров Разкритите досега незаконни фабрики за цигари са произвеждали по общо 600 хил. кутии на ден, като така годишно държавата е губила по 500 млн. лева. Това се разбра думите на депутата и председател на парламентарната комисия за борба с контрабандата Емил Димитров пред \"Нова телевизия\". По думите му разкритата през юли фабрика в Карнобат, която вчера специализираната прокуратура обвърза с бизнеса на Миню Стайков, е огромен успех за властите. \"Създадена е изключително стройна организация и затова искаме да установим автора\", каза Димитров. По повод акцията на прокуратурата, която влезе в офисите на \"СИС индустрийс - един от най-големите производители на алкохол в страната, депутатът посочи, че от около година в \"митницата се говори, че се продава алкохол на цена, по-ниска от себестойността му\". \"Когато някой падне и под тази цена, се разбира, че я компенсира по друг начин\", каза Димитров. Депутатът представи изчисления, според които годишно в държавния бюджет не са влизали 500 млн. лева заради произведените цигари в нелегалните фабрики в Тутракан, Дупница, Калугерово, Горна Оряховица и Сепарева баня. По думите му данните на специализираните органи показват, че във всяка фабрика на ден са правени по 100 хил. кутии, или 600 хил. кутии от всичките разкрити. \"Ако са работили 200 дни в годината, загубата за държавата е 500 мнл. лева\", посочи той.\" - в. \"Дневник\".\"От 27 юли компанията на Миню Стайков \"СИС Индустрийс\" е на сина на секретарката на Тодор Живков Обвиниха алкохолния бос за пране на пари, данъчни престъпления и източване на 1 млн. лв. ДДС, сина му Стайко го издирват 100 души цивилни и полицаи в пълна секретност атакували Карнобат. Бизнесменът Миню Стайков беше обвинен в четвъртък от спецпрокуратурата в участие в престъпна група за продажба на акцизни стоки без бандерол, данъчни престъпления и пране на пари. Синът му Стайко е в чужбина и затова засега няма обвинение. Вероятно ще бъде обявен за издирване, въпреки че първоначалната неофициална информация бе, че е сред арестуваните в сряда. Разследващи казаха, че знаят в коя държава е Стайков-младши. Синът на Миню Стайков - Стайко, напуска ареста през 2013 г., когато бе задържан за източване на ДДС.Обвинение получи и синът на кмета на Карнобат Георги Димитров - Иван Димитров. 37-годишният мъж е собственик на сградата, в която се е намирала разбитата през юли фабрика за нелегални цигари. Останалите петима са техни приближени - счетоводители и хора, пряко ангажирани в производството и пласмента на незаконните цигари. Трима от задържаните имат и обвинение за държане на акцизни стоки без бандерол...\" - в. \"24 часа\".Електронните издания на всекидневниците отделят място и на честването на Съединението.\"Председателят на парламента Цвета Караянчева присъства на тържествената света литургия в църквата \"Св. Богородица\" в Пловдив по случай 133-ата годишнина от Съединението на Княжество България и Източна Румелия и Празника на Пловдив. Да бъдем здрави, да бъдем отговорни ние, политиците, за да служим по-добре на българските граждани, каза след службата Караянчева, цитирана от БТА. Тя призова всеки поне един път на ден да си каже \"Съединението прави силата\", като според нея така ще бъдем по-силни, ще бъдем заедно и истински. Защото по думите й в тези времена имаме все повече нужда да бъдем обединени, а сме доказали, че ако сме обединени и заедно зад обща кауза, винаги побеждаваме. Председателят на ПГ на ГЕРБ Цветан Цветанов допълни, че Съединението дава тази сила, която може да ни даде само по-добрия път. Според него Съединението не трябва да го възприемаме като съединение на всички тези, които спорят днес в обществено-политическия живот, трябва да бъде послание към семейството. Защото, по думите на Цветанов, ако се обединим в семейството, можем да бъдем по-миролюбиви, по-отзивчиви и всеотдайни в обществените си дела. Обединени можем да постигнем всичко. Това послание отправи към пловдивчани и гостите на града кметът на Пловдив Иван Тотев. Той подчерта, че 6 септември може би е най-важната дата за България, достоен да бъде дори национален празник на страната. Ден, в който българският народ взема съдбата си в свои ръце, когато се случват събития, които са немислими по отношение на геополитическата обстановка по това време, в който българският народ казва, че \"ние искаме да бъдем заедно и единни, и ден, защитен по най-добрия начин от Българската армия\", допълни Иван Тотев. И всичко това започва от Пловдив, в сърцето на един град, събрал през последните 7 години, тогава, българската интелигенция, каза още кметът. На молебена присъстваха народни представители от Пловдив и областта, областният управител Здравко Димитров, председателят на общинския съвет Савина Петкова, заместник-началникът на отбраната ген. Димитър Илиев, кметове на райони и много граждани. След литургията, отслужена от митрополит Николай с духовници от пловдивската епархия, официалните лица поднесоха венци и цветя пред паметника на Захари Стоянов в Дондуковата градина и пред паметната плоча на майор Райчо Николов на площад \"Римски стадион\".\" - в. \"Стандарт\".\"Десетки родолюбиви граждани се събраха пред мавзолея на княз Александър I Батенберг, за да отбележат 133-тата годишнина от Съединението. Гражданите носеха българския трибагреник, а в двора на мавзолея звучаха патриотични песни. Тържествената церемония по повод 133-тата годишнина от паметното събитие бе организирана от Столичната община. В програмата участваха Националната гвардейска част, вокален ансамбъл \"България\" и други. Събитието уважиха народният представител от ПГ на ГЕРБ вицеадмирал Пламен Манушев, депутатът от ГЕРБ Христо Гаджев и други. Съединението е чисто българско завоевание, самостоятелен успех на един достоен и смел народ. Това каза заместник-кметът на Столична община Тодор Чобанов по време на тържествената церемония. \"Братя българи, в хилядолетната история на нашия народ присъстват възходи и падения, страдания и победи, но едва ли са много миговете, които могат да бъдат сравнени със Съединението. То е уникално събитие не само в българската история. Както в 20, така и в 19 век Европа бе раздирана от войни и разорения. Великите сили на онази епоха се бореха за надмощие и е било писано, а не неписано правило, че всяка по-значима промяна на картата става само с тяхната благословия и подкрепа. В тази сложна обстановка на противопоставяния и надхитряния се осъществи едно българско чудо - Съединението\", заяви Чобанов. Той подчерта, че Съединението се е осъществило без намесата на чужди армии. Чобанов поясни, че Съединението се е наложило заради Берлинския конгрес. \"Впечатлението сред българските земи е потресаващо. Никой народ не е преминавал тъй бързо от упованието на една сбъдната мечта в ужаса на една катастрофа. Националното обединение се превръща в съдба и задача на целия народ\", каза той. По думите му Единна България става всеобщ идеал и върховна цел за всички българи...\" - в. \"Стандарт\".\"Лидерите на ГЕРБ и БСП честитят на българите от профилите си във \"Фейсбук\" Съединението. Единството е това, което ни държи в моментите на изпитания и трудности. И днес единни трябва да работим за просперираща държава, без да чакаме друг, пише лидерът на ГЕРБ и министър-председател Бойко Борисов. \"Честваме 133-ата годишнина от Съединението на България с Източна Румелия. Победа, която сами сме извоювали. Вярвам, че и днес носим този несломим дух. Единството е това, което ни държи в моментите на изпитания и трудности. И днес единни трябва да работим за просперираща държава, без да чакаме друг. Ако се поучим от миналото си и вложим усилията си в настоящето, България ще бъде по-добро място за достоен живот на всички българи. Честит празник!\" Лидерът на БСП Корнелия Нинова също използва социалната мрежа, за да отправи своя поздрав. Според нея е ударил часът на днешното съединение. \"Честит празник, българи! Съединението на Княжество България с Източна Румелия е велико дело на големи родолюбци. Даваме им своята почит и признание. Гордеем се, че сме техни наследници, но сме и техни длъжници. Днес, без поставена граница помежду ни, сме разделени от противоборства. За това вина имаме и ние - политиците. Но е ударил часът за днешното Съединение. Знам, че всеки има своите мечти, тревоги, успехи или болки. Всеки избира и своите политически възгледи. Нормално е да сме различни. Но над нашите различия стоят общочовешки и общобългарски ценности. В тяхно име и със силата на националната енергия, можем да потърсим днешното обединение за утрешна България.\"...\" - в. \"Дневник\".\"Онзи вдъхновен, възрожденски народ има една цел: Съединението. И я постига с дързост и всеотдайност. Това каза президентът Румен Радев в тържественото си слово по случай 133-ата годишнина от Съединението... \"През септември 1885-та, на седмата година от свободата, българите решават да вземат съдбата си в свои ръце. Не ги спира нищо - нито несправедливите договори, нито враждебността на Великите сили\", обяви той. \"Събираме се от година на година на славните дати да поменем героите, да почетем делата им. Гордеем се с чужди подвизи, а достойното минало е утеха за безпътното ни настояще\", заяви държавният глава. \"Редно е да се запитаме - какво остава днес от духа на Съединението? Защо потомците на българите от Княжеството и Източна Румелия, които се събраха в общ дом, днес наричат България тази държава, а мнозина я напускат\", коментира Румен Радев. \"Българският 20 век бе белязан от трагедии, които внесоха разкол в обществото. Уви, дори демокрацията не успя да го излекува. Защото Съединението е еднократен акт, но единението е въпрос на съзряване\", посочи той. \"За героите от Възраждането България стоеше по-високо от користта, от славата и дори от живота им\", заяви Румен Радев. \"Този зрял дух възроди България. А днес този дух остана да живее само в книгите и в сърцата на най-ревностните от вас\", каза още президентът.\" - в. \"Труд\".\"Цветанов: За да вървим напред, трябва да сме сплотени в общите ни амбиции За мен е чест да се включа в тържествата по случай навършването на 133 години от Съединението на Княжество България с Източна Румелия в Пловдив. Това написа във фейсбук зам.-председателят на ГЕРБ Цветан Цветанов. \"На днешния ден за 26-и път отбелязваме и празника на гр. Пловдив. На този празничен ден с мен са председателят на Народното събрание Цвета Караянчева, кметът на Пловдив инж. Иван Тотев, народните представители от ГЕРБ-Пловдив Спас Гърневски и инж. Атанас Ташков, председателят на Общински съвет-Пловдив Савина Петкова, областният управител Здравко Димитров, заместник-началникът на отбраната генерал-лейтенант Димитър Илиев, както и още много граждани и официални лица. Честванията започнаха с тържествен молебен в Катедрален храм \"Света Богородица\", който бе отслужен от Негово Високопреосвещенство Пловдивския Митрополит Николай, и ще продължат с поднасяне на венци и цветя пред паметника на Захари Стоянов и пред паметната плоча на майор Райчо Николов на площад \"Римски стадион\". Споделих, че Съединението е най-голяма сила и за да вървим напред трябва да сме сплотени в общите ни амбиции. По случай празника на Пловдив пожелах на жителите на града здраве, просперитет и все така тяхното населено място да бъде атрактивна дестинация за всички българи\", написа още Цветанов.\" - в. \"24 часа\".Изданията съобщават също, че полицаят, който е скрил скандала с бащата на Румен Радев, е уволнен.\"Полицаят Митко Станков от Харманли, който не е санкционирал бащата на президента Румен Радев при пътен инцидент, беше уволнен. При произшествието на 17 август автомобилът, управляван от Георги Радев, е ударил електрическа триколка на Стефан Тодоров. Информация за катастрофата се появи дни по-късно, след като в интернет бе публикуван видеоклип от инцидента. Проверка на МВР установи, че полицаят Митко Станков е съставил протокол и акт на пострадалия, който в случая не е бил виновен. Бащата на президента - Георги Радев, не е бил санкциониран след намесата на местния лидер на БСП Михаил Лисков.\" - в. \"Стандарт\".\"Полицаят, който е изготвил протокола от катастрофата в Харманли с участието с Георги Радев - баща на президента, е дисциплинарно уволнен, предава Би Ти Ви. Това са съобщили за телевизията от полицията в Хасково. Вътрешна проверка на Областната дирекция на МВР е показала, че младши автоконтрольор Митко Станков не е изпълнил служебните си задължения. Случаят се проверяваше от две дирекции на вътрешното министерство, но министър Валентин Радев подаде оставка в деня, в който резултатите трябваше да бъдат оповестени. В интервю пред bTV министърът на МВР в оставка заяви, че полицаят е действал неграмотно и некомпетентно. Информация за катастрофата, в която участват бащата на президента и мъж в електрическа триколка излезе 9 дни по-късно, след като в интернет беше публикуван видеоклип от инцидента, припомня Би Ти Ви. По случая имаше и прокурорска проверка, резултатът от нея обаче до момента е неизвестен.\" - в. \"Сега\".", "date": "2018.09.07", "title": "Обвиниха 8 души за злоупотреби с акцизни стоки, почетохме Съединението, уволниха полицай заради скандала с бащата на Радев…  "}
{"url": "https://news.bg/int-politics/trampgeyt-ili-permanentna-nervna-kriza-v-beliya-dom.html", "text": "Новата книга на реномирания разследващ журналист Боб Удуърд, който през 1970-те години участва в разкриването на аферата \"Уотъргейт\", още не е излязла на книжния пазар, но вече предизвиква разгорещени дебати. Откъси от книгата бяха публикувани във \"Вашингтон пост\" - и дори само тези пасажи рисуват една силно смущаваща картина за случващото се в Белия дом под ръководството на Доналд Тръмп.\"Умственият му капацитет е като на петокласник\"Удуърд не посочва източниците си, но твърди, че е водил многобройни разговори със сегашни и бивши сътрудници на Тръмп. Според автора, сътрудниците на президента през цялото време се опитват да държат шефа си под контрол и игнорират много от неговите указания. Тъй като Тръмп непрекъснато притиска сътрудниците си да вършат неща, които биха предизвикали тежки конфликти, те просто се виждат принудени да не изпълняват нарежданията му, твърди Удуърд и пише, че Белият дом е в състояние на постоянна \"нервна криза\".Според един от събеседниците, през януари президентът се обърнал към Съвета за национална сигурност с въпроса защо САЩ трябва да поддържат скъпоструващо военно присъствие на Корейския полуостров. \"Там сме, за да предотвратим Трета световна война\", отговорил му министърът на отбраната Джим Матис. Според Удуърд, след тази среща Матис казал, че умственият капацитет на Тръмп бил като \"на петокласник или шестокласник\".Авторът твърди, че сътрудниците на президента не само игнорират някои от нарежданията му, но отчасти дори ги саботират. Така например бившият икономически съветник на президента Гари Коун се погрижил едно такова нареждане просто да изчезне от писалището на Тръмп. Според източниците на Удуърд, ако това нареждане беше влязло в сила, търговското споразумение между САЩ и Южна Корея щеше да се окаже отменено.Удуърд твърди още, че част от министрите изпитват към шефа си единствено презрение. Шефът на президентския кабинет Джон Кели дори казал пред колеги, че Тръмп е \"идиот\". \"Изобщо нямам представа какво правим тук. Това е най-лошата работа, която някога съм имал\", добавил Кели. Според него било безсмислено да се опитваш да убедиш президента в каквото и да било, той просто бил \"извън контрол\".\"Работилницата на дявола\"Според оценката на предшественика на Кели - Рейнс Прибъс, спалнята на президента, където Тръмп гледа кабелна телевизия и пише прочутите си коментари в Туитър, била \"работилницата на дявола\". От своя страна Тръмп нарекъл шефа на кабинета си \"малък плъх\".Особено деликатен е един анекдот за бившия адвокат на Тръмп Джон Доуд, който след един пробен разпит настойчиво посъветвал президента да не дава показания пред извънредния следовател Робърт Мълър по така наречената \"руска афера\". \"Не мога просто да скръстя ръце и да го гледам как седи там като идиот\", казал адвокатът.Книгата на Удуърд не е първото журналистическо разследване за особеното президентство на Доналд Тръмп. През януари Вашингтон беше разтърсен от книгата \"Огън и ярост\", в която журналистът Майкъл Улф поставя въпроса дали Тръмп изобщо е годен за поста. А в своя книга, публикувана миналия месец, бившата сътрудничка на Белия дом Омароса Маниголт Нюман изразява дори съмнения относно душевното здраве на президента. В книгата на Улф на няколко места бяха открити фактически грешки, а за Омароса Маниголт Нюман се твърди, че има сметки за разчистване с Белия дом, след като беше уволнена през декември миналата година.Белият дом отвръща на удараСега Тръмп и Белият дом се опитват да дискредитират и книгата на Боб Удуърд, включително и самия ѝ автор, който е носител на редица награди. Пред един консервативен интернет-портал Тръмп каза, че на Удуърд невинаги може да се вярва и го обвини, че си е измислил някои цитати. Удуърд бил демократ и затова не било учудващо, че публикувал книгата си малко преди изборите за Конгрес през ноември, добави президентът.Тръмп разпространи и декларации на Матис, Кели и на своята говорителка Сара Сандърс, които опровергават приписваните им думи. Матис публикува и отделна декларация, в която твърди, че не е изричал такива слова за президента.Малко вероятно е Тръмп наистина да успее да подкопае журналистическата благонадеждност на Боб Удуърд, който е все пак един от най-уважаваните журналисти в целия свят. Скандалът \"Уотъргейт\", който Удуърд разкри заедно с колегата си Карл Бърнстейн, принуди тогавашния президент Ричард Никсън да подаде оставка. По-късно Удуърд публикува две много четени журналистически разследвания с доста конфузни детайли за президентите Джордж У. Буш и Барак Обама. През 2013 година Доналд Тръмп изрично похвали книгата за Обама.", "date": "2018.09.07", "title": "Тръмпгейт или перманентна нервна криза в Белия дом"}
{"url": "https://news.bg/world/pochina-kinozvezdata-bart-reynlods.html", "text": "На 82-годишна възраст си отиде кинозвездата от 70-те години Бърт Рейнолдс, предадоха информационните агенции. Той е починал в болница във Флорида след прекаран инфаркт. В последните му мигове с него е бил синът му Куинтън.През 2010 г- Рейнолдс претърпя сърдечна операция.Актьорът получи световна известност през 1972 г. с филма \"Избавление\". През същата година той засне и \"Всичко, което винаги сте искали да знаете за секса, но сте се страхували да попитате\".През следващите години \"Смоуки и бандита\", \"Рали Кенънбол\", \"Градска жега\" го превръщат в легенда.През 1997 г. получава номинация за \"Оскар\" за ролята си в \"Буги нощи\".", "date": "2018.09.07", "title": "Почина кинозвездата Бърт Рейнлодс"}
{"url": "https://news.bg/int-politics/litva-latviya-i-estoniya-iskat-da-se-spre-prodazhbata-na-stoki-sas-savetski-simvoli.html", "text": "Естония, Литва и Латвия настояват търговска верига да изтегли от магазините си продаващите се в тях стоки с надпис \"СССР\" и с герба на Съветския съюз, съобщи изданието Каспаров.ru.Властите на трите страни са изпратили съвместно писмо по казуса до търговската компания, работеща в САЩ.Под знака на съветските символи са извършвани ужасни престъпления, обръща се към компанията посланикът на Литва в САЩ Роландас Крисчюнас.Продажбата на такива предмети демонстрира липса на човешка почтеност, посочва един от авторите на писмото.Литовският посланик в САЩ Роландас Крисчюнас допуска, че компанията не е имала намерение да обиди някого с използването на съветска символика. Но по думите му, независимо от това, тениските и другите стоки със съветска символика трябва да бъдат изтеглени от магазините незабавно.Припомняме, през 2006 г. ПАСЕ прие резолюция, осъждаща комунистическите режими, чиито жертви са по-многочислени от тези на хитлеризма.През 2009 г. Европейският парламент прие резолюция за европейската съвест и тоталитаризма, с която комунистическите режими бяха осъдени редом с нацизма.През 2015 г. представители на Естония, Латвия, Литва и още 5 държави - Полша, Чехия, Словакия, Унгария и Грузия, настояха с обща декларация да бъде създаден международен орган за разследване на престъпленията на комунизма.Представителите на 8-те страни посочват, че нацистките престъпления са получили оценка в международния трибунал в Нюрнберг, но тези на комунистическите режими не влизат в компетенциите на никой международен орган.", "date": "2018.09.07", "title": "Литва, Латвия и Естония искат да се спре продажбата на стоки със съветски символи"}
{"url": "https://news.bg/society/chestvame-102-ata-godishnina-ot-dobrudzhanskata-epopeya.html", "text": "Днес Добрич отбелязва 102-ата годишнина от Добруджанската епопея.Гражданите и гостите на града ще почетат героите, загинали, за да бъде Добруджа българска. Ще бъде почетен генерал Иван Колев - Освободителят на Добруджа.В честванията ще вземат участие военнослужещи от Военноморските сили. Представителният духов оркестър, почетен караул и венценосци от ВМС ще участват във военен ритуал, полагане на венци и цветя и отслужване на панихида в памет на загиналите войни пред паметника на ген. Иван Колев.По време на Първата световна война  е инспектор на конницата и командир на Първа кавалерийска дивизия. Под негово ръководство тя взема участие в настъплението на Трета армия при Куртбунар, Кочмар, Карапелит, Добрич, Топрахисар, Текиргьол, Кюстенджа, Черна вода и Мачин, и разгромява два пъти по-многобройни руски войски. Пленява хиляди неприятелски офицери и войници - румънски, сръбски и руски, и успява да освободи цяла Добруджа, до делтата на река Дунав.Опитът на руските войски, съвместно с румънски и сръбски сили да откъснат Добруджа от България е бил предварително планиран. След като анексира Бесарабия, Москва предлага на Румъния да я обезщети, като й даде българските земи в Добруджа.Сделката е осуетена благодарение на изключителния боен дух на българските войници и воинските качества ген. Иван Колев.", "date": "2018.09.07", "title": "Честваме 102-ата годишнина от Добруджанската епопея"}
{"url": "https://news.bg/int-politics/the-sun-izvestni-sa-istinskite-imena-na-otrovitelite-na-skripal.html", "text": "Британските спецслужби са идентифицирали двамата офицери от руското ГРУ като отровители на Сергей и Юлия Скрипал, тъй като са ги следили в продължителен период от време, пише \"The Sun\".Вестникът пояснява, че действията на руснаците, чиито псевдоними са Александър Петров и Руслан Боширов, са разкрити след анализ на видеоматериали, с които разполагат британското разузнаване МI6 и Центърът за връзки на правителството (GCHQ).Уточнява се, че двамата са участвали в шпионски операции в Европа и че са били специализирани в \"мокри поръчки\".Те са разкрити преди няколко месеца, но информацията не е била огласена, тъй като е имало вероятност те отново да влязат на територията на ЕС, което би позволило да бъдат задържани с европейска заповед за арест.Вестникът твърди, че MI6 разполага с истинските им имена.Изданието пише, че агентите са допуснали грешки при подготвянето на убийството. При намазването на ръчката на входната врата с \"новичок\", те не са съобразили, че може да вали дъжд. Именно дъждът е отслабил действието на отровата и е спасил живота на Скрипал.", "date": "2018.09.07", "title": "„The Sun“: Известни са истинските имена на отровителите на Скрипал"}
{"url": "https://news.bg/economics/3-4-rast-na-bvp-otchita-nsi.html", "text": "През второто тримесечие на 2018 г. брутният вътрешен продукт - БВП възлиза на 25 913 млн. лв. по текущи цени. Преизчислен в евро, БВП е съответно 13 249 млн., като на човек от населението се падат 1 882 евро. Сезонно изгладените данни показват растеж от 3.4% на БВП през второто тримесечие на 2018 г. в сравнение със съответното тримесечие на предходната година и 0.8% спрямо първото тримесечие на 2018 година.По предварителни данни произведеният брутен вътрешен продукт през второто тримесечие на 2018 г. възлиза на 25 913 млн. лв. по текущи цени. На човек от населението се падат 3 680 лв. от стойностния обем на показателя. При среден за тримесечието валутен курс от 1.64261 лв. за 1 щатски долар БВП възлиза на 15 776 млн. долара и съответно на 2 240 долара на човек от населението. Преизчислена в евро, стойността на БВП възлиза на 13 249 млн. евро, като на човек от населението се падат 1 882 евро.Създадената от отраслите на националната икономика брутна добавена стойност през второто тримесечие възлиза на 22 235 млн. лв. по текущи цени.През второто тримесечие на 2018 г. относителният дял на аграрния сектор в добавената стойност на икономиката намалява равнището си с 0.8 процентни пункта спрямо същото тримесечие на предходната година до 3.3%.Индустриалният сектор намалява относителния си дял в добавената стойност на икономиката с 0.2 процентни пункта до 29.3%.Относителният дял на добавената стойност, реализирана от дейностите в сферата на услугите, се увеличава до ниво от 67.4% при 66.4% през съответния период на предходната година.За крайното потребление през второто тримесечие на 2018 г. се изразходват 78.4% от произведения БВП.Инвестициите формират 21.2% от произведения БВП. Външнотърговското салдо от стоки и услуги е отрицателно.През второто тримесечие БВП нараства спрямо предходното тримесечие с 0.8% според сезонно изгладените данни. Брутната добавена стойност в икономиката нараства с 0.5%.По предварителни данни за второто тримесечие крайното потребление нараства с 2%, а бруто образуването в основен капитал - с 0.3% спрямо предходното тримесечие.Вносът на стоки и услуги увеличава равнището си спрямо предходното тримесечие според сезонно изгладените данни с 0.9%, докато износът на стоки и услуги намалява с 1.3%.БВП нараства с 3.4% през второто тримесечие в сравнение със същото тримесечие на предходната година според сезонно изгладените данни. През второто тримесечие спрямо същото тримесечие на предходната година брутната добавена стойност се увеличава с 3%.Динамиката на брутната добавена стойност се определя основно от регистрирания растеж при: Операции с недвижими имоти - 7.2%, Финансови и застрахователни дейности - 6%, Строителство - 5.9%, Създаване и разпространение на информация и творчески продукти; далекосъобщения - 4.9%, Добивна промишленост; преработваща промишленост; производство и разпределение на електрическа и топлинна енергия и на газообразни горива; доставяне на води; канализационни услуги, управление на отпадъци и възстановяване - 3%.По отношение на компонентите на крайното използване основен принос за регистрирания положителен икономически растеж имат индивидуалното потребление - с ръст от 5%, бруто образуването на основен капитал - с ръст от 4.6%, и колективното потребление на държавното управление - с ръст от 2.3%. Износът на стоки и услуги се увеличава с 1.7%, а вносът на стоки и услуги - с 4.3%.", "date": "2018.09.07", "title": "3,4% ръст на БВП отчита НСИ"}
{"url": "https://news.bg/crime/zadarzhaha-retsidivist-ograbval-i-iznasilval-zheni-kray-slanchev-bryag.html", "text": "Бургаската полиция задържа 43-годишен мъж за 11 тежки престъпления, включително отвличания, изнасилвания и грабежи.Окръжна прокуратура - Бургас задържа за 72 часа 43-годишният софиянец Николай Паскалев. Той е обвинен за това, че на 22 юни около 14 и 30 ч., в к.к. \"Слънчев бряг\", община Несебър, на пътя в посока Обзор, като извършител в съучастие с неустановено по делото лице отвлича жена с джип \"Нисан\".Той е обвинен и за това, че на същата дата и място, е лишил от свобода пострадалата, като заключил вратите на ползвания от него автомобил. На отбивка от главен път на територията на Община Несебър, изнасилва пострадалата, като я принуждава със сила ( чрез нанасяне на удари с юмруци в областта на лицето и тялото) и заплахи за убийство. Той е присвоил 220 лв. и златни накити.Също така е обвинен и за това, че на 8 юли около 13 и 30 ч., в к.к. \"Слънчев бряг\", община Несебър, на пътя в посока Обзор, по същият начин отвлякъл друга жена и извършил същите престъпления. От нея заедно със съучастника си, взел 170 лв. Задържаният извършва същите престъпления и на 30 август с друга жертва около 16 и 10 ч. в местност в близост до пътя за с. Кошарица в местността \"Бостанлъка\". На нея завързал краката и ръцете й с пластмасови опашки. Случаят е оповестен пред медиите от Административния ръководител на Апелативна прокуратура - Бургас г-н Любомир Петров, Заместник Апелативния прокурор и говорител при Апелативна прокуратура Бургас г-жа Йовита Григорова, Административния ръководител на Окръжна прокуратура Бургас г-н Георги Чинев и старши комисар Калоян Калоянов - Директор на ОД на МВР - Бургас.Прокурор Петров съобщи, че до този момент на 43-годишният мъж са повдигнати обвинения за извършени 11 престъпни деяния, но най- вероятно те ще се увеличат.Пострадалите са три млади жени на възраст между 22 и 25 години, като те се определят, като занимаващи се с проституция. Деянията са извършени по пътя, в страни от който са проституирали жените. Пострадалите са отвличани след нанесен им побой и заплахи, в последствие са изнасилвани, а две от пострадалите са и ограбени.В два от случаите е участвало и неустановено към момента лице, а при третия пострадалата е отвлечена, изнасилена в гориста местност, а след това и в къща в с. Приселци, като ръцете на жената са връзвани с пластмасови каишки. Жената е държана в къщата часове, а след това изоставена с маска на главата в района на с. Старо Оряхово.Прокурор Петров коментира, че са извършени множество действия по разследването, извършителят е разпознат от жертвите си, а също така е открита и къщата в с. Приселци, от където са събрани и множество доказателства. Обвиняемият има предходни присъди за грабеж, кражби и укривателство на крадени автомобили.Прокурор Чинев обясни, че посочените 11 престъпления са извършени с изключителен цинизъм, който граничи с нечовешко отношение. Той посочи, че след извършване на престъпните деяния личните карти на пострадалите са снимани. По този начин рецидивистът е бил наясно с тяхната самоличност и местонахождение, с оглед на което пострадалите са били заплашени, че ако проговорят ще претърпят неблагоприятни последици.Всички повдигнати обвинения са за тежки умишлени престъпления. Пострадалите с изключителна готовност съдействат на разследващите и споделят, че макар и проституиращи не са били обект на подобни унижения.Старши комисар Калоянов добави, че обвиняемият е задържан на място в къщата, която се намира в с. Приселци. Той определя деянието като отвратително и допълва, че обвиняемият изваждал сим-картите и батериите от телефоните на жертвите, за да не могат да се обаждат, предупреждавал ги да не сигнализират в полицията, тъй като знаел кои са и къде са и може да ги издири. Калоянов допълва, че обвиняемият разпитвал пострадалите дали имат сводници, тъй като явно се е притеснявал от този факт.  ", "date": "2018.09.07", "title": "Задържаха рецидивист, ограбвал и изнасилвал жени край Слънчев бряг"}
{"url": "https://news.bg/crime/dva-akta-edno-uvolnenie-i-nyakolko-nakazaniya-zaradi-katastrofata-v-harmanli.html", "text": "И на мъжа с триколката и на бащата на президента Румен Радев са наложени административни наказания с акт . Освен й и останалите полицейски служители, които са били на мястото на произшествието ще бъдат наказани.Това стана ясно по време на редовния месечен брифинг на МВР, на който обаче не присъства вътрешния министър Валентин Радев. Той, по информацията която бе дадена от заместника му, се намира в Министерски съвет на среща с премиера. Какви са причините са срещата не стана ясно. Пред медиите го замести зам.-министър Милко Бернер.Главен инспектор Росен Рапчев от \"Пътна полиция\" представи пред журналистите резултатите от проверката на проверката, извършена след като случаят с катастрофата, в която е участвал бащата на държавния глава, стана публично известен.Проверката установила, че всички полицейски служители не са си свършили работата по закон, тъй като почти до края на огледа местопроизшествието е останало необезопасено. \"Толкова много служители на място - движението си върви, никой не създава организация за обезопасяване, сами виждате\", коментира Рапчев. Едва при пристигането на линейката частично това се случва.Освен че са позволили преминаването в близост на автомобили, а имало и лица - пешеходци, които са навлизали в зоната, в която само пътната полиция би трябвало да посещават. Това е абсолютно недопустима, посочи Рапчев. По думите на Рапчев, самите полицаи са свидетелствали, че един от тези пешеходци е бивш кмет на Харманли. Името му обаче не бе посочено.Росен Рапчев избори по часове и минути какви са били пропуските на основния пътен полицаи - уволненият младши инспектор.Освен това стана ясно, че и триколесното транспортно средство е в нарушение - то е под 4 вата, което означава, че трябва да се движи или най-вдясно на пътното платно или по пешеходната пътека, според правилата за движение на пешеходци. Именно затова и на мъжа, който го е управлявал е написан акт. Бащата на Румен Радев пък е санкциониран за това, че не е дал предимство на движещо се превозно средство, което е с предимство. Росен Рапчев посочи и съответните пътни знаци, които се намират на кръстовището.Нарушенията при документиране на произшествието има и в това, че не са взети и прегледани видеозаписите от камерите на кръстовището, както и не са привлечени и разпитани свидетели, при положение че такива има.Има подмяна на фактическата ситуация, но не мога да кажа дали е умишлено, заяви Росен Рапчев в отговор на журналистически въпрос. Той не отговори на въпроса дали цялата ситуацията се дължи на \"некомпетентност или своеволия или има натиск\".Главният комисар на МВР Марин Маринов посочи, че прокуратурата извършва проверка по случая, но полицейските служители не декларират да е оказван натиск. Именно той съобщи, че и останалите полицейски служители ще бъдат наказани в различна степен.", "date": "2018.09.07", "title": "Два акта, едно уволнение и няколко наказания заради катастрофата в Харманли"}
{"url": "https://news.bg/world/zabavyane-na-poshtenskite-pratki-ima-v-yaponiya.html", "text": "В Япония заради пораженията от тайфуна на 4 септември има забавяне в обработката и доставката на пощенските пратки. Това съобщиха от \"Български пощи\", позовавайки се на Пощенския оператор в Япония.Клиентите на \"Български пощи\" ЕАД ще бъдат уведомени за развитието на ситуацията чрез сайта на дружеството.Припомняме, 9 души са загинали и 126 са ранени от тайфуна . Над един милион души са евакуирани, съобщават японски медии.Десетки хиляди сгради са без ток. Повече от 700 полета бяха анулирани заедно с повечето железници и фериботи. Японската метеорологична агенция предупреди за възможни свлачища, наводнения, светкавици и торнада в страната.Два дни по-късно - на 6 септември силно земетресение удари остров Хокайдо. 16 души загинаха. 3 млн. домакинства останаха без електричество, след като електроцентралите в района бяха повредени. .Електрозахранването към момента е възстановено на почти половината от засегнатите домакинства, а Абе призова правителството си да \"направи всичко\", за да възстанови електричеството на останалите 1,6 млн. жилища на острова.", "date": "2018.09.07", "title": "Забавяне на пощенските пратки има в Япония"}
{"url": "https://news.bg/int-politics/rusiya-nastoya-za-dokazatelstva-ot-sasht-che-asad-gotvi-himicheska-ataka-v-idlib.html", "text": "Русия очаква САЩ да предоставят доказателства по дипломатически канали за твърденията, направени по-рано от Вашингтон, че сирийското правителство планира атака с химически оръжия в Идлиб. Това подчерта говорителката на руското външно министерство Мария Захарова, цитирана от руските медии.По-рано новият пратеник на САЩ за Сирия Джим Джефри заяви, че има \"много доказателства\", че сирийските правителствени сили се подготвят да използват химически оръжия в последния анклав, контролиран от бунтовниците в страната. След твърденията сирийският външен министър и вицепремиер Уалид Муалем увери, че страната му е унищожила запасите си от химическо оръжие с помощта на Вашингтон.Захарова също така заяви, че Москва е решена да поддържа ядреното споразумението с Иран съвместно с други страни. По думите ѝ, споразумението остава ефективен начин за надзор и контрол на ядрените дейности на Иран.\"Подходът на Техеран потвърждава намерението му да поддържа споразумението живо, което Русия напълно подкрепя\", коментира Мария Захарова, добавяйки: \"Продължаваме да работим активно за запазването на ядреното споразумение, включително сътрудничеството с другите страни по споразумението.\"Захарова подчерта, че \"Иран е най-контролираната страна в света от Международната агенция за атомна енергия (МААЕ)\", добавяйки, че ръководителят на организацията също \"още веднъж потвърждава стриктното спазване от страна на Иран на задълженията му по споразумението\".По-рано САЩ решиха да се оттеглят от ядреното споразумение и да възстановят санкциите срещу Ислямската република. ", "date": "2018.09.07", "title": "Русия настоя за доказателства от САЩ, че Асад готви химическа атака в Идлиб"}
{"url": "https://news.bg/crime/shest-detsa-ot-shabla-sa-raneni-pri-katastrofa-v-pchelarovo.html", "text": "Шест деца от Шабла са ранени при катастрофа в Пчеларово. Настанени са в болница в Добрич.Децата са пътували в кола, управляван от 51-годишен шофьор без книжка от Добрич, съобщава БТВ.Той се блъска в спирка на градския транспорт, след като губи контрол.Няма опасност за живота на децата. Инцидентът е станал вчера, но днес се съобщава за него.", "date": "2018.09.07", "title": "Шест деца от Шабла са ранени при катастрофа в Пчеларово "}
{"url": "https://news.bg/comments/kakvo-mozhe-da-podpali-chergata-na-putin.html", "text": "Шест месеца след преизбирането си господарят на Кремъл се опитва да успокои гнева, провокиран от пенсионната му реформа. И икономическият климат в Русия е помрачен заради срива на рублата, пише френското икономическо издание Les Echos.Владимир Путин също ще трябва да се изправи пред пенсионния пъзел. Но прашката, която заплашва лидера на Кремъл, е много различна от тази, която чака Елисейския дворец. Защото в Русия протестът остава под контрол... Латентен, той е не по-малко опасен за властта.Когато правителството, само часове преди церемонията по откриването на Световното първенство по футбол на 14 юни, обяви повишаване на пенсионната възраст, то всъщност започна реформа, престояла дълго в папките. Неизбежни промени с оглед на икономическите реалности и демографските тенденции, но шок за руснаците, които гледат на неприкосновеното си пенсиониране като на рядко социално наследство от съветската епоха, консервирано и обгрижвано от тогава.След лято, в което възмущението на улицата и в интернет прерастна в протести, твърде показателни в очите на властите, Владимир Путин счете за нужно да поеме юздите в свои ръце. В телевизионно обръщение той обяви \"отпускане\": както е предвидено в законопроекта, възрастта за пенсиониране постепенно ще се увеличи от 60 на 65 години за мъжете, но за жените вдигането ще бъде ограничено от 55 до 60 години, вместо до 63, както беше предвидено първоначално. Кремъл се надява, че през есента приемането на реформата вече ще бъде обикновена формалност - т.е. както обикновено в Русия на Владимир Путин, без реален дебат нито в парламента, нито в медиите.Но вдигането на пенсионната възраст, първото от 90 години насам, все още се възприема зле от населението. Непопулярността му може да се усети на местните избори тази неделя, 9 септември, макар и предварително спечелени от партията на Кремъл. След митингите си на улицата срещу реформата, комунистите, наричани \"пенсионерската партия\", трябва да се възползват от нея в избирателните секции. Без големи победи обаче.Опозиционният лидер Алексей Навални призова за демонстрации в цялата страна в деня на изборите. Но властите му припомниха, че има забрана да излиза на улицата по време на избори. И беше осъден на един месец затвор.Далече от триумфалното си преизбиране през март, което в условията на привидна демокрация, но без истинска конкуренция, му позволи да удължи с 6 години престоя си в Кремъл след 18 години на власт, Путин не е имунизиран от искра, която би сринала популярността му, реална и дълбока, но до голяма степен оркестрирана от пропагандата. Тя може да дойде от протестите срещу пенсионната реформа, но и от реакциите към най -различни обикновени събития. През пролетта замърсяването на депото в град Волоколамск и пожара в търговския център \"Кемерово\", две местни събития, създадоха реални облаци за президента, защото поставиха под въпрос системата му: от корупцията, която е източник на проблеми, до медийното отразяване,превърнало се в отричане на обществения гняв. При всеки такъв случай Путин все по-трудно се връща към реалността.Друг по-опасен облак е надвиснал над руската икономика: внезапния срив на рублата за няколко седмици това лято. Всяко обезценяване на валутата, чрез увеличаване на вноса, подкопава един от успехите на централната банка и приоритет на правителството: борбата с инфлацията, която днес падна до най-ниското си ниво след разпадането на СССР (по-малко от 2,5%). Търговците и индустриалците чакат да видят еволюцията на рублата, преди да увеличат или не цените си. \"Ще трябва да решим\", каза лидерът на една от най-големите руски индустриални групи миналата седмица зад кулисите на автомобилното изложение в Москва - ключов сектор в Русия. След половин десетилетие спад в продажбите, но в пълен подем през последните месеци, автомобилите често се разглеждат като добър показател за икономическо здраве.Едно е сигурно: причините за срива на рублата, както и повечето от проблемите в руската икономика, са разнообразни и в по-голямата си част основно вътрешни. Централната банка беше тази, която това лято поддържаше спада във валутата: с покачването на цените на петрола тя натрупа излишъци от приходи, които побърза да превърне в долари, далеч от официалната националистическа реторика. Руските врагове са не толкова в чужбина, колкото в самата Русия и именно те се радваха на упадъка на рублата, включително нефтопроизводителите, продаващи варели в долари, и индустриалците, изнасящи в евро.Пропагандата на Кремъл сочи с пръст новите американски санкции, които бяха наложени във връзка с отравянето през март на бившия руски шпионин Сергей Скрипал в Англия. Във Вашингтон някои обещават залп от \"драконовски\" мерки, които биха могли да засегнат банковата система, способността за емитиране на дълга или достъпа до долара.Влизайки в сила в края на август, първите санкции, свързани само със забраната за износ на определени технологични продукти за Русия, досега нямаха реален ефект. Нито върху рублата, нито върху икономиката, която в процеса на възстановяване след рецесията от 2015-2016 г. всъщност е застрашена от стагнация с темп на растеж, блокиран под прага от 2%, което е далеч от целите на Кремъл. Русия остава без нови двигатели за растеж, но все пак със същите структурни проблеми: зависимостта от суровините, ниските инвестиции, слабата инфраструктура или незадоволителната тежест на малките и средни предприятия.", "date": "2018.09.07", "title": "Какво може да подпали чергата на Путин?"}
{"url": "https://news.bg/int-politics/turtsiya-hvarli-v-zatvora-rezhisyor-zaradi-film-v-koyto-erdogan-e-ekzekutiran.html", "text": "Турски кинорежисьор беше осъден на затвор за членство в терористична групировка заради създаването на филм, в който турският президент Реджеп Тайир Ердоган е показан с оръжие, насочено към главата му, докато членовете на неговото семейство лежат мъртви около него, съобщава \"Ройтерс\".Али Авчи е бил арестуван през миналата година след публикуването на трейлъра за филма му \"Пробуждане\", който е базиран на неуспешния военен преврат през 2016 г., в който бяха убити повече от 250 души.Трейлърът предизвика обществен гняв заради сцени, показващи семейството на Ердоган, включително неговия зет - финансовия министър Берат Албайрак, застреляни, а военен офицер е насочил пистолет в гръб на главата на президента, докато той се моли.Съдът в Истанбул е осъдил Авчи на 6 години и три месеца затвор заради това, че бил член на мрежата на живеещия в САЩ ислямски проповедник Фетхуллах Гюлен, която турските власти обявяват за терористична организация. Гюлен отрича обвиненията на Турция, че е дирижирал опита за преврат.Според съда Авчи бил извършил \"манипулация на общественото възприятие в съответствие с основните цели на терористичната организация\" чрез филма си.Авчи отхвърли обвиненията и отбеляза, че самият Ердоган многократно е заявявал, че е бил целта на неуспешния пуч, който включваше въздушни удари по президентския дворец в Анкара, въпреки че Ердоган отсъстваше по това време.\"Ако се опитвах да правя терористична пропаганда, щях да покажа Ердоган да прави планове да избяга, вместо да се моли\", подчерта режисьорът пред съда.Повече от 50 хил. души бяха хвърлени в затвора, очаквайки съдебни процеси, а 150 хил. държавни служители, включително учители, съдии и военнослужещи бяха уволнени или отстранени от работа след опита за преврат.", "date": "2018.09.07", "title": "Турция хвърли в затвора режисьор заради филм, в който Ердоган е екзекутиран"}
{"url": "https://news.bg/int-politics/turtsiya-dostignala-predela-si-za-priem-na-bezhantsi-predupredi-erdogan.html", "text": "Турция е достигнала пълния си капацитет по отношение на приемането на бежанци. Това обяви турският президент Реджеп Тайип Ердоган, като с това даде да се разбере, че Анкара няма желание да приеме повече мигранти в случай на бежански потоци от сирийската провинция Идлиб при евентуално нападение на сирийските правителствени сили и съюзниците им, съобщава \"Ройтерс\".Тримата президенти на главните външни играчи - Русия, Иран и Турция - в дългогодишната война в Сирия, се срещнаха в Техеран, за да обсъдят съдбата на Идлиб, след като противникови фракции там се подготвят за вероятно последната голяма битка в продължаващия повече от 7 години конфликт.Ердоган настоя за примирие в Идлиб, докато руският президент Владимир Путин се обяви против такова примирие, защото терористите от ДАЕШ (\"Ислямска държава\") и Фронт \"Ал Нусра\" не са част от мирните преговори. В коментарите си в Техеран, които са били излъчени на живо по турската телевизия, Ердоган е заявил, че всяко нападение срещу Идлиб ще доведе до бедствие и милиони цивилни ще се насочат към турската граница.Турция вече приютява около 3,5 млн. сирийски бежанци.", "date": "2018.09.07", "title": "Турция достигнала предела си за прием на бежанци, предупреди Ердоган"}
{"url": "https://news.bg/int-politics/gartsiya-ne-iska-konflikt-nito-sas-sasht-nito-s-rusiya.html", "text": " Гърция не иска конфликти с Русия, САЩ или други страни в западния свят. Това заяви гръцкият външен министър Никос Коцияс след разговори с латвийския външен министър Едгар Ринкевич, съобщава ТАСС\"Ние обсъдихме, разбира се, ситуацията в съвременния свят, за ролята на великите сили като САЩ и Русия. Ние още веднъж изразяваме, че не искаме никакви конфликти с трети страни, нито между Западните, защото ние сме държави, чиято сигурност зависи и е придружена от мир, взаимно разбирателство, приоритет на дипломацията, общи ценности и обща визия за перспективите\", коментира Коцияс.\"Ние вярваме, че северната и южната част на Европа искат да се създаде сигурна среда за развитие. Искаме сигурност на Балканите и Средиземноморието, искаме сигурност и за балтийските държави, държави с дългогодишни традиции и с останалата част от Европа\", допълва той.На свой ред, Ринкевич благодари на Гърция за \"подкрепата в дискусиите в рамките на НАТО\", без да посочва какви теми са свързани с тези дискусии. \"Ние живеем в интересни части на света. Нашите съседства са интересни, така че можем да се разберем по-добре помежду си, когато обсъждат въпросите на сигурността. Вие участвате в мисии в балтийските държави, ние сме ангажирани в мисии на Frontex в Гърция с гранична охрана и смятам, че практическото сътрудничество подобрява разбирането\", обяснява латвийският външен министър.Ринкевич счита, че бъдещето на Европа е тема, по която трябва да участват малките и средните страни. \"За нас и темата за Брекзит и въпросите за задълбочаване на управлението на еврозоната и нейното разширяване са важни, те ни безпокоят\", допълва той.\"Но мисля, че ние трябва да имаме по-широк дебат. Има три балтийски държави - Латвия, Естония и Литва, а след това има и други държави-членки - Гърция, Хърватия, България и Румъния и по този начин ние можем да започнем по-широк диалог \"Север-Юг\", коментира Ринкевич.", "date": "2018.09.07", "title": "Гърция не иска конфликт нито със САЩ, нито с Русия"}
{"url": "https://news.bg/world/tri-zemetreseniya-po-latinoamerikanskoto-kraybrezhie-na-tihiya-okean.html", "text": "Тихоокеанският бряг на Латинска Америка е разтърсен днес само за един час от три земетресения в Чили, Панама и Еквадор, съобщава \"Пренса Латина\".Най-силното земетресение е в Еквадор с магнитуд 6,3, на дълбочина между 90 и 100 километра.Няколко минути преди това земетресение от 5,6 по Рихтер разтърсва панамския град Явица, разположен в провинция Дариен. Според директора на Националната система за гражданска защита Хосе Дондерис то е усетено в столицата Панама, но няма съобщения за щети.Малко след това земетресение от 5.8 е засечено в централно-северната част на Чили, с епицентър югоизточно от Алто дел Кармен. Националната служба за спешна помощ на страната не съобщи за щети и ранени.Трите земетресения по цялто тихоокеанското крайбрежие на Латинска Америка са в момент, в който , което разтърси остров Хокайдо миналата сряда.", "date": "2018.09.07", "title": "Три земетресения по латиноамериканското крайбрежие на Тихия океан"}
{"url": "https://news.bg/world/protestirashti-podpaliha-iranskoto-konsulstvo-v-basra.html", "text": "Протестиращи подпалиха иранското консулство в южния иракски град Басра, предадоха световните информационни агенции. Съобщава се, че разгневена тълпа е щурмувала сградата, преди да я подпали. Преди това други правителствени и партийни сгради са били подложени на вандалски акции. Не са били пощадени и редакции на медии. Продълават размириците в Басра. По-рано тази седмица се стигна и до убийства при друг пртест, на който демонстранти изразиха недоволството си от корупцията и замърсяването. Заради случващото се иракският парламент се събира на извънредно заседание, обяви неговият председател. То е насрочено за утре. ", "date": "2018.09.07", "title": "Протестиращи подпалиха иранското консулство в Басра"}
{"url": "https://news.bg/regions/zhena-e-sas-schupen-krak-sled-intsident-v-rayona-nad-hizha-skakavitsa.html", "text": "Жена е със счупен крак след инцидент в района над хижа Скакавица, съобщава \"Дарик\".Подаден е вече сигнал към Планинска спасителна служба-Дупница. На мястото са пристигнали четирима спасители от дупнишкия отряд.Районът е труднодостъпен и пострадалата ще бъде транспортирана до Паничище на ръце.  ", "date": "2018.09.07", "title": "Жена е със счупен крак след инцидент в района над хижа Скакавица"}
{"url": "https://news.bg/world/obama-tramp-e-simptom-ne-prichina.html", "text": "Остра реч срещу управлението на републиканците изнесе бившият американски президент Барак Обама. Това направи той на предизборно събитие в щата Илинойс, предадоха световните информационни агенции. Той произнесе речта в университета Ърбана-ШампейнВ нея не пропусна да удари и своя наследник на поста Доналд Тръмп, но особено остър бе към партията му.  Тръмп е симптом, не причина, заяви Обама. Според него, бившият магнат просто е уловил и използвал тенденции в обществото и политиката. Но той води политика, която разделя нацията и съсипва икономиката, заяви Обама. Той призова събралите се да гласуват на предстоящите избори за Конгреса и Сената, защото \"демокрацията се нуждае от това\"., призна настоящият президент Доналд Тръмп в коментар след речта на предшественика си. Той също направи това на предизборно събитие - в щата Северна Дакота. ", "date": "2018.09.07", "title": "Обама: Тръмп е симптом, не причина"}
