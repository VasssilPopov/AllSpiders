{"url": "https://news.bg/int-politics/kataluniya-obyavyava-nezavisimost-na-23-oktomvri.html", "text": "Испанският автономен регион Каталуния обявява едностранно независимост на 23 октомври.Такова е намерението на регионалния премиер Карлес Пучдемон.Това е съобщил вестник El Confidencial, цитиран от ТАСС.Междувременно, най-малко 450 000 души се събраха на протест в Барселона срещу действията на властите в Мадрид. По-рано испанският премиер Мариано Рахой обяви, че се задейства отнемането на автономията на Каталуния, ще бъде уволнено правителството в Барселона и насрочени избори. На него присъства и Пучдемон, който обвини Рахой в \"най-тежките репресии от времето на Франко\".   ", "date": "2017.10.21", "title": "Каталуния обявява независимост на 23 октомври?"}
{"url": "https://news.bg/crime/nalagat-postoyanen-arest-na-zlatkov-zaradi-strelbata-v-stolichniya-kvartal-lozenets.html", "text": "Софийският районен съд наложи най-тежката мярка за неотклонение, постоянен арест на заподозреният в стрелба в столичния квартал Лозенец, Йордан Златев Златков, син на криминално проявения Злати Златев - Златистият, съобщава БНТ. Тридесетгодишният Йордан е заподозрян, че на 18 октомври тази година след цяла нощ празнуване в заведение в Столичния квартал \"Лозенец\" е хванал законно притежавания пистолет на своя приятел Калоян Арсенов, отворил е прозореца и е стрелял във въздуха. Действието се развива към 13 часа на обяд.Съдът е категоричен, че Йордан Златев Златков няма опасност да се укрие, но има опасност да извърши друго престъпление. Наложената най-тежка мярка за постоянно задържане под стража може да бъде обжалвана в тридневен срок пред Софийски градски съд.В следствие на стрелбата, куршуми попадат във всекидневната на младо семейство в отсрещната кооперация. Според заключенията на съда, \"само шансът и бързата реакция\" на младият мъж живеещ в апартамента е предотвратило възможността той да пострада или да загуби живота си. Самият той е залегнал след като жена му му извикала, че се стреля.Йордан Златков е обвинен в хулиганство извършено с особена дързост и цинизъм. Ако бъде признат за виновен, той може да бъде осъден на до пет години лишаване от свобода.Преди да започне днешното заседание на Софийският районен съд, Златков коментира пред журналисти, че съжалява и би се извинил на семейството, в чийто апартамент е стреляно. След заседанието адвокатът на заподозреният излезе с версията, че той въобще не е виновен и всъщност друг е стрелял. Адвокат Десислава Младенова коментира, че заключенията на обвиняващия прокурор се основават на показания на пияни свидетели, както и самият Златков е бил пиян.По време на делото, съдът обясни, че от събраните факти, става ясно, че има разпитани шестима свидетели. Младото семейство, в чийто хол е попаднал куршум, сервитьорката в заведението където е била мъжката компания и още трима младежи, които също са празнували. Всички те по категоричен начин заявявали, че стрелец е именно Йордан Златков. Повод за продължилата повече от 12 часа забава е раждането на детето на Калоян Арсенов.Според представените пред съда данни, Арсенов притежавал законно пистолет \"Глок\", който все още не е изяснено дали самия той е заключил в каса или го е дал на друг да го заключи, и как се е озовал в ръцете на Златков. Съдът отхвърли искането за освобождаване на Златков с мотив, че поведението му е в разрез с установените обществени норми и е опасно за околните. Съдията беше категоричен, че Златков е трябвало да осъзнава своите действия и да прецени, че поведението му може да застраши както живота и здравето на живеещите в квартала, така и на случайни минувачи по улицата.Самият Златков пред съда каза, че няма опасност да се укрие, да извърши друго престъпление и, че фамилията му не е основание да бъде обявен за престъпник. Наложената мярка може да бъде обжалвана пред Софийския градски съд в тридневен срок. В случай, че това стане, следващото дело ще бъде водено от 12 часа на 26", "date": "2017.10.21", "title": "Налагат постоянен арест на Златков заради стрелбата в столичния квартал Лозенец"}
{"url": "https://news.bg/politics/izbraha-zhana-ivanova-za-predstavitel-na-gradskata-kontrolna-komisiya-na-bsp-sofiya.html", "text": "Новият председател на Градската контролна комисия на БСП-София е Жана Иванова. Това стана ясно днес след решение на делегатите на Третото заседание на ХIII конференция на Софийската градска организация на социалистите.Иванова получи значителна преднина пред другия кандидат Евгени Тарасов. Тя получи 114 гласа, а опонентът й 7.Жана Иванова е член на Оперативното бюро на Общопартийната комисия и член на Градската контролна комисия.", "date": "2017.10.21", "title": "Избраха Жана Иванова за представител на Градската контролна комисия на БСП-София"}
{"url": "https://news.bg/world/germanskata-politsiya-zadarzha-zapodozryan-za-myunhenska-ataka-s-nozh.html", "text": "Германската полиция задържа заподозрян съвпадащ по описания на свидетели на атака с нож в Мюнхен, съобщава \"Ройтерс\".Полицията призова хората в баварската столица да останат по домовете си, след като мъж с черен велосипед рани четиримата и се опита да намушка двама други.Петима мъже и една жена са атакувани, съобщи говорителят на полицията в Мюнхен Маркъс да Глория Мартинс пред репортери.\"Арестувахме човек, който много силно прилича на описанието на свидетели, но не можем да потвърдим, че той е нападателят\", допълни Мартинс. Полицията описва заподозряния като небръснат мъж на около 40 години с кестенява коса.Мартинс добавя, че полицията не е сигурна какъв е мотивът на нападателя и че те ще назоват името на задържания заподозрян, след като установят, че е отговорен за атаката.Полицията смята, че човекът, който изглежда на случен принцип е нападал хора на няколко различни места е действал сам.", "date": "2017.10.21", "title": "Германската полиция задържа заподозрян за Мюнхенска атака с нож"}
{"url": "https://news.bg/int-politics/rahoy-uvolnyava-katalunskoto-pravitelstvo-svikva-regionalni-izbori.html", "text": "Премиерът на Испания Мариано Рахой заяви, че испанското правителство започва процеса по суспендиране на автономията на Каталуния, съобщи РойтерсТова стана ясно след приключването на извънредното правителствено заседание.От Кабинетът на Рахой искат в област Каталуния да се проведат избори.Рахой обяви, че ще прекрати правомощията на парламента на Каталуния, ще уволни правителството и ще обяви избори в рамките на шест месеца, за да попречи на автономния регион да се отцепи от Испания.По думите на испанския премиер, правителството му е предприело това безпрецедентно решение, за да възстанови закона, да гарантира, че регионалните институции са неутрални и да гарантира обществени услуги и икономическа дейност, както и да запази гражданските права на всички граждани.Премиерът изтъкна, че последната информация за икономическото положение в Каталуня е силно тревожна.\"Искаме да възстановим нормалността и съвместното съществуване, да осигурим приемственост и да проведем избори в Каталуния\", заяви премиерът Рахой в Twitter.", "date": "2017.10.21", "title": "Рахой уволнява каталунското правителство, свиква регионални избори"}
{"url": "https://news.bg/crime/zhena-i-dete-zaginaha-na-patya-kray-burgas.html", "text": "При тежка катастрофа за загинали жена с дете, съобщава bTV.Сблъсъкът е станал в бургаско на пътя Руен-Преображение.По първоначална информация катастрофата е станала като колата, в която са пътували жената и детето, се е отклонила от пътя и се е блъснала в спрял на банкета микробус.Инцидентът се е случил рано тази сутрин, около 6:30 часа.", "date": "2017.10.21", "title": "Жена и дете загинаха на пътя край Бургас"}
{"url": "https://news.bg/crime/zhitelite-na-vladaya-otnovo-protestirat.html", "text": "Жителите на село Владая излязоха на протест за пореден път. Те блокираха бул. \"Цар Борис III\" при Александровски мост многократно за по няколко минути. Причината за негодуванието на протестиращите е, че местното управление не се съобразява с нуждите и предложенията на хората за подобряване на обществения транспорт.Протестът е основно за поставянето на светофарна уредба на бул. \"Цар Борис III\" и ул. \"Мала кория\" и бул. \"Цар Борис III\" и ул. \"10-ти километър\" и премахване на изкуствените неравности. Сред исканията на местните е и изграждане на улично осветление във Владайското дефиле.\"Тук без пешеходни пътеки или светофар е много страшно. Колите летят, те не карат нормално по правилата\", коментират пред БНР протестиращи.Те се зарекоха, че протестите ще продължават до тога, до когато общината не удовлетвори исканията им. ", "date": "2017.10.21", "title": "Жителите на Владая отново протестират"}
{"url": "https://news.bg/bulgaria/boy-mezhdu-fenove-na-levski-i-tsska-predi-derbito.html", "text": "Фенове на отборите на ПФК \"Левски\" и ПФК ЦСКА се сбиха в центъра на София, съобщават от полицията.Конфликтът е възникнал на столичния булевард \"Евлоги и Христо Георгиеви\" минути преди 15:00 часа.Привърженици на отборите се сблъскали в центъра на столицата, отивайки към националния стадион \"Васил Левски\", където днес се провежда мач на двата отбора.При боя е пострадало леко едно момче. Той е откаран в близка болница. Полицията е реагирала бързо и е арестувала 42-ма души, привърженици и на двата футболни клуба. У тях са открити маски, наркотични вещества, спрейове и други забранени предмети. Към 13:40 часа пък на телефон 112 е получен сигнал за спречкване между фенове на двата отбора в района на Южния парк в столицата, информира МВР.Незабавно на там са начени полицейски екипи и при появата им групите са се разпръснали.По маршрутите на предвижване на феновете на двата отбора по пътя към стадиона са засечени използване на пиротехнически средства и факли. Агитки на \"Левски\" и ЦСКА се сбиха и край Враца, съобщава Нова. Автобус от Козлодуй с фенове на ЦСКА спрял във Враца край магазин на края на града.Там се сблъскали с левскарите. При боя там едно момче от Козлодуй е пострадало. Към момента не е ясно какво е състоянието му.Бързата реакция на полицаи е предотвратила по-тежки последствия, твърдят очевидци.Припомняме, че мерките за спазване на обществения ред ще продължат и в часовете след двубоя. В центъра на столицата има засилено полицейско присъствие, за да предотврати последващи конфликти. ", "date": "2017.10.21", "title": "Бой между фенове на \"Левски\" и ЦСКА преди дербито"}
{"url": "https://news.bg/int-politics/tramp-razsekretyava-doklada-za-ubiystvoto-na-kenedi.html", "text": "Президентът на САЩ Доналд Тръмп заяви, че възнамерява да разреши издаването на класифицирани правителствени документи за убийството на президента Джон Кенеди \"при условие, че получи допълнителна информация\".Постът на Тръмп в Twitter идва, тъй като в краен срок до 26 октомври, определен от Конгреса, публично ще се освободят все още секретните документи - включително на FBI и CIA. По време на кампанията си през 2016 г. Тръмп прави твърдението, че бащата на съперника му Тед Круз е свързан с убиеца на Кенеди Лий Харви Осуалд, съобщава CNN.", "date": "2017.10.21", "title": "Тръмп разсекретява доклада за убийството на Кенеди"}
{"url": "https://news.bg/bulgaria/pozhar-plamna-v-rila.html", "text": "Пожар пламна в Рила, съобщава Нова телевизия. По първоначална информация огънят се е разпространил на площ над 5 дка, предимно с треви и сухи храсти. Впоследствие пожара се е разпространил и в широколистна гора.Сигналът е подаден малко след обяд. Пожарът е пламнал в района на село Смочево, община Рила, пламъците са тръгнали от сухи треви.Пожарът гасят две ловни дружини от два пожарникарски екипа от Дупница.Надморската височина на горящата местност е приблизително 800 метра.В гасенето се включва и високо-проходима техника.", "date": "2017.10.21", "title": "Пожар пламна в Рила "}
{"url": "https://news.bg/int-politics/iran-i-siriya-podpisaha-voenen-memorandum.html", "text": "Началниците на генералния щаб на сирийските и иранските войски генерал Аюб и Мохамед Али Бакери подписаха меморандум за по-нататъшното развитие и координация на военно и техническо сътрудничество, съобщава агенция ТАСС, позовавайки се на агенция SANA.В документа се предвижда, \"разширяване на партньорството между двете приятелски армии в областта на военното обучение, обмен на опит във военното дело, модерни технологии и разузнаване, за да се подобри борбата с въоръжените сили, за противодействие на тероризма и планът на САЩ и Израел в Близкия изток\", информира агенцията. Според агенция SANA целта на посещението на иранския главнокомандващ в Дамаск е била разработването на обща стратегия за координиране на военните действия и техническо сътрудничество със Сирия.", "date": "2017.10.21", "title": "Иран и Сирия подписаха военен меморандум "}
{"url": "https://news.bg/int-politics/evroskeptichnata-ano-vodi-na-izborite-v-chehiya.html", "text": "Партия АНО на 63-годишния милиардер Андрей Бабиш води на проведените вчера парламентарни избори в Чехия, предаде \"Гардиън\".Сочените предварително за фаворити получават около 30% от гласовете, 2 пъти повече от останалите партии. Бабиш обеща да води борба с корупцията и бежанците, да намали данъците и увеличи инвестициите.По-рано стана ясно, че срещу него са повдигнати обвинения за измама по случай, свързан с евросубсидия за 2 милиона евро от преди десетилетие. Той отхвърля обвиненията като политически мотивирани. Той е на път да спре доминацията на досегашните най-големи партии в страната.Втора с 11% е антимигрантската партия \"Свобода и пряка демокрация\" (СПД) на бизнесмена Томио Окамура. Чешката социалдемократическа партия, водещата политическа сила в сегашното правителство, загуби подкрепа заради непопулярния си лидер Бохуслав Соботка.Тя получава 7,2% и това е най-лош резултат от 1993 година. Партията вече обяви, че няма да търси коалиция. Пиратската партия също отказва да се коалира с АНО. Това са резултати при 60% обработени бюлетини. Социолозите очакваха наказателен вот срещу традиционните партии и шарен парламент, в който да влязат осем партии.", "date": "2017.10.21", "title": "Евроскептичната АНО води на изборите в Чехия "}
{"url": "https://news.bg/int-politics/hilyadi-kataluntsi-na-protest-sreshtu-ispanskite-vlasti.html", "text": "Най-малко 450 000 каталунци се включиха в очаквания масов протест в столицата на автономния регион - Барселона, предадоха световните информационни агенции. Демонстрацията е срещу испанските власти. В нея се включи регионалният лидер Карлес Пучдемон, както и неговият предшественик на поста Артур Мас. Припомняме, че по-рано днес премиерът на Испания Мариано Рахой заяви, че испанското правителство започва процеса по суспендиране на автономията на Каталуния.Това стана ясно след приключването на извънредното правителствено заседание.Кабинетът на Рахой иска в област Каталуния да се проведат избори.Рахой обяви, че ще прекрати правомощията на парламента на Каталуния, ще уволни правителството и ще обяви избори в рамките на шест месеца, за да попречи на автономния регион да се отцепи от Испания.По думите на испанския премиер, правителството му е предприело това безпрецедентно решение, за да възстанови закона, да гарантира, че регионалните институции са неутрални и да гарантира обществени услуги и икономическа дейност, както и да запази гражданските права на всички граждани.Премиерът изтъкна, че последната информация за икономическото положение в Каталуня е силно тревожна.", "date": "2017.10.21", "title": "450 000 каталунци на протест срещу испанските власти "}
{"url": "https://news.bg/int-politics/malta-predlaga-usd1-mln-nagrada-za-zalavyaneto-na-ubietsa-na-zhurnalistkata.html", "text": "Властите в Малта предлагат $1 млн. награда за залавянето на убиеца на журналистката Дафне Каруана Галисия, предадоха световните информационни агенции. Наградата е безпрецедентна, защото случаят е от най-висока важност за правителството. Обещава се защита на свидетелите. Припомняме, че тя загина при атентат с кола-бомба малко, след като напусна дома си.Тя беше известна с острите си статии политици и корупцията, ръководеше разследването на \"Панамските документи\" в Малта.Галиция може би най-известният разследващ журналист в островната държава.Блогърът, чиито статии често привличат повече читатели от всички вестници в страната, наскоро беше описан от сайта \"Политико\" катоНейната разследваща журналистика доведе до разкриване на тайни от подземния и политическия свят.Последните й разкрития бяха насочени именно към, които са свързани с офшорни компании.Нейният син Матю осъди в изказването си \"държавата на мафията\".", "date": "2017.10.21", "title": "Малта предлага $1 млн. награда за залавянето на убиеца на журналистката"}
{"url": "https://news.bg/society/vas-reshava-dogodina-za-tsenata-na-bileta.html", "text": "През април догодина ще стане ясно дали билетът за градския транспорт в София ще се върне от 1,60 лв. на старата си цена от левче.Делото във Върховния административен съд е насрочено за 25 април 2018 г., съобщи \"Сега\".В началото на тази година недоволни граждани оспориха в съда поскъпването на билета.Административният съд в София определи решението на Столичния общински съвет да увеличи цената като незаконосъобразно и не достатъчно мотивирано.От \"Московска 33\" обаче обжалваха решението на съда и сега думата има ВАС. Решението му ще е окончателно. ", "date": "2017.10.21", "title": "ВАС решава догодина за цената на билета"}
{"url": "https://news.bg/int-politics/tramp-privetstva-vrashtaneto-na-rakka.html", "text": "Американският президент Доналд Тръмп приветства връщането на контрола над сирийския град Ракка. Това се казва в негово изявление. По думите му, това е важна победа във войната срещу групировката \"Ислямска държава\".Той допълни, че САЩ навлизат в нова фаза на сътрудничеството си на местните сили в деескалацията на насилието в Сирия. Подкрепяните от САЩ и оглавявани от кюрдите Сирийски демократични сили обявиха, че са прогонили ДАЕШ от Ракка след няколкоседмични сражения.Видеокадри от дрон, разпространени по-рано, показаха степента на опустошение, причинено от боевете. Цели квартали са в развалини, като почти няма призници на цивилен живот.", "date": "2017.10.21", "title": "Тръмп приветства връщането на Ракка"}
{"url": "https://news.bg/crime/kandidat-voynitsite-imat-oshte-dve-sedmitsi-da-podadat-dokumenti.html", "text": "Две седмици остават до крайния срок, в които кандидатите за кадрова военна служба могат да подадат документи за длъжности във военните формирования на Сухопътните войски.Срокът за подаване на документи е 7 ноември, а вакантните 188 позиции са във формированията в Асеновград, Благоевград, Враца, Смолян, София и Ямбол.Желаещите да кандидатстват за военна служба могат да посочат до три длъжности в избраното от тях военно формирование.Най-голям е броят на обявените места за войнишки длъжности в 101-ви алпийски батальон в Смолян. От началото на декември батальонът ще се разрасне до полк и затова са обявени за попълване 73 вакантни длъжности, 32 от които за \"алпинист\".60 са вакантни места за войници във военни формирования 56 040 - Благоевград и 54 990 - Враца. В 4-ти артилерийски полк в Асеновград и във военно формирование 28 610 - София ще бъдат приети общо 40 войника, а във военно формирование 54 100 - Ямбол - 15.Конкурсите включват изпит по физическа подготовка, изпит-тест за обща култура и събеседване с кандидата. Конкурсните изпити ще се проведат от 5 до 16 февруари догодина. Изискванията към кандидатите е да са завършили граждански средни или висши училища.Документите могат да бъдат подадени чрез структурите на Централното военно окръжие в страната.Повече информация може да бъде намерена на сайта на Министерството на отбраната.", "date": "2017.10.21", "title": "Кандидат-войниците имат още две седмици да подадат документи"}
{"url": "https://news.bg/int-politics/poveche-ot-200-zaginali-v-afganistan-za-sedmitsa.html", "text": "Повече от 200 души загинаха в Афганистан за седмица, предаде The New Arab. Това е статистиката от серията терористични актове, окървавили отново страната. Последният е от днес. Самоубиец атакува бус с военни в столицата Кабул и уби 15 души. От армията са потвърдили за атаката. В петък бяха атакувани шиитски джамии в страната и загинаха 50 души, повечето от които цивилни. Все още никой не е поел отговорност, но подозират зад тях \"Ислямска държава\".", "date": "2017.10.21", "title": "Повече от 200 загинали в Афганистан за седмица "}
{"url": "https://news.bg/int-politics/rumaniya-spasi-60-migranti-v-egeysko-more.html", "text": "Румънски гранични полицаи са спасили от удавяне в Егейско море 60 мигранти, предадоха световните информационни агенции. Граничните полицаи са част от мисията на Фронтекс в Гърция. Спасените са граждани на Ирак, Сирия, Сомалия и Судан. Сред тях има 19 деца, 14 жени и 27 мъже. Предадени са на гръцките власти в Хиос. От началото на тази година румънските полицаи са спасили около 1300 души мигранти в гръцките териториални води.", "date": "2017.10.21", "title": "Румъния спаси 60 мигранти в Егейско море "}
{"url": "https://news.bg/int-politics/szo-preosmislya-pokanata-si-kam-robart-mugabe.html", "text": "Световната здравна организация обяви, че преосмисля поканата си към президента на Зимбабве, предаде Sky News. По-рано бе съобщено, че той става посланик на добра воля за организацията.Решението на СЗО обаче бе посрещнато с гняв заради лошата слава на президента като диктатор. Според критиците му, неговото управление се е отразило катастрофално и по отношение на здравеопазването. Те не смятат, че такъв човек може да представлява СЗО.От организацията обявиха, че ще се вслушат и в критиките и преосмислят решението си. Очаква се ново изявление. 93-годишният Робърт Мугабе е на власт от 1980 година, от обявяването на независимост на страната.  Името му се спряга от управляващите за нов мандат. ", "date": "2017.10.21", "title": "СЗО преосмисля поканата си към Робърт Мугабе "}
{"url": "https://news.bg/int-politics/evroskeptitsite-ano-pechelyat-izborite-v-chehiya.html", "text": "Евроскептичната партия АНО на 63-годишния милиардер Андрей Бабиш спечели убедително проведените вчера парламентарни избори в Чехия, предаде \"Ройтерс\".Сочени предварително за фаворити, те получиха 29,6% от гласовете.Победата им се тълкува като наказателен вот на избирателите срещу традиционно силните партии. Рекордните 8 партии ще намерят място в долната камара на парламента. Второ и трето място заемат с 11% антимигрантската партия \"Свобода и пряка демокрация\" (СПД) на бизнесмена Томио Окамура и Пиратската партия. Чешката социалдемократическа партия, водещата политическа сила в сегашното правителство, загуби подкрепа заради непопулярния си лидер Бохуслав Соботка.Тя получава 7,2% и това е най-лош резултат от 1993 година.Те вече обявиха, че няма да се коалират с АНО. Избирателната активност е 60,86 процента. ", "date": "2017.10.21", "title": "Евроскептиците АНО печелят изборите в Чехия "}
{"url": "https://news.bg/society/karakachanov-pochete-pametta-na-voynitsite-zaginali-v-mirno-vreme.html", "text": "Министърът на отбраната Красимир Каракачанов почете паметта на войниците, загинали в мирно време. Ритуалът се проведе пред мемориалната плоча в памет на загиналите български войници в мирно време, в градинката на църквата \"Свети Николай Софийски\".Пред мемориалната плоча на ул. \"Пиротска\" се събраха роднини и близки на загиналите войници. Юлия Симова, председател на Инициативния комитет благодари на президента Румен Радев за възстановената традиция, съобщава БНР.\"Това за нас действително е много важно, просто това е целта на нашата организация - да знаят, че е имало наборна военна служба, че има загинали момчета по време на наборна военна служба, и че те действително са дали живота си за тази държава и сега от трети март тази година съм следила много внимателно всички национални чествания и накрая се споменават и войните, загинали в мирно време, което за нас действително е едно удовлетворение\", коментира Юлия Симова.\"Всяка есен родители на загинали войници се събираме, за да почетем паметта на нашите синове. Една от нашите основни цели беше отмяна на наборната военна служба, което от 2008 година е факт и това не бива да се променя. Тази година постигнахме заедно с президентството и лично с президента на България, генерал Румен Радев и нашите синове да бъдат споменавани по време на всички национални чествания. Това е изключително важно за нас, защото това е и основната цел на нашата организация - да се знае, да се помни и да се почита\", допълни Симова. ", "date": "2017.10.21", "title": "Каракачанов почете паметта на войниците, загинали в мирно време"}
{"url": "https://news.bg/world/polsha-shte-premahva-savetski-pametnitsi.html", "text": "В Полша влязоха в сила изменения в закона за забрана на пропагандата на комунизма или друга тоталитарна система в имената на сградите, съоръженията и помещенията за обществено ползване, съобщава Русия днес.\"Цялата история на Полша е подчинена на позицията на партията\" Право и справедливост \", която дойде на власт, а именно, че Полша е била окупирана от 1939 до 1989 г. Съответно, всичко, което по онова време било направен в Полша е насилие, тоталитаризма и т.н. Във връзка с това паметник на освободителите на Полша се превърна в паметници на изнасилвачи, крадци и нашественици \"- .. каза президентът на руско-полски център за диалог и разбирателство Юри Бондаренко.По-рано руското външно министерство протестира срещу оскверняването на паметник на съветските войници в Полша.", "date": "2017.10.21", "title": "Полша ще премахва съветски паметници"}
{"url": "https://news.bg/world/senatori-se-interesuvat-ot-vrazkite-na-tramp-s-rusnatsite.html", "text": "Разследващите от сенатската комисия по разузнаването разговаряха с няколко руснаци, които са присъствали на срещата в Тръмп Тауър през 2016 г. с Доналд Тръмп младши. Това е знак, че въпросът продължава да бъде важен фокус за законодателите, които търсят потенциална координация между сътрудниците на Тръмп и свързаните с Кремъл агенти по време на президентската кампания , съобщава Си Ен Ен.Сенаторът Ричард Бър, председател на комисията по разузнаването на сената, каза, че панелът е интервюирал някои от руснаците, които са били на тази среща, на която Тръмп младши присъства и признанието, че руското правителство иска баща му да спечели вота за Белия дом.Пол Манафорт, който тогава беше председател на кампанията на Тръмп, заедно със зет на президента Джаред Кушнер също са присъствали на срещата.", "date": "2017.10.21", "title": "Сенатори се интересуват от връзките на Тръмп с руснаците"}
{"url": "https://news.bg/world/islyamisti-ubiha-58-politsai-v-egipet.html", "text": "Най-малко 58 служители на реда в Египет са били убити при атака на ислямисти, съобщават местни медии.Нападението е станало в провинция Гиза, намираща се на 150 км. от столицата Кайро. Силите на реда се действали по сигнал, но са попаднали в засада.Ислямистите са стреляли с автомати и гранатомети. Сред загиналите има 23 командоси и 35 наборници.Минути след началото на престрелката властите са изпратили допълнителни армейски части и хеликоптери.Повече подробности не се дават.", "date": "2017.10.21", "title": "Ислямисти убиха 58 полицаи в Египет"}
{"url": "https://news.bg/world/raketen-obstrel-na-shtaba-na-nato-v-kabul.html", "text": "Щабът на НАТО в Кабул е бил подложен на ракетен обстрел, съобщава АП.В момента няма данни за ранени или убити.През последните седмици талибаните засилиха своите акции срещу западните сили в Афганистан.НАТО запази своето присъствие в страната в опит да се изградят боеспособни местни сили.В петък вечерта най-малко 39 души загинаха при бомбен атентат срещу шиитска джамия в Кабул.", "date": "2017.10.21", "title": "Ракетен обстрел на щаба на НАТО в Кабул"}
{"url": "https://news.bg/world/v-rusiya-tsenata-na-vodkata-shte-se-opredelya-avtomatichno.html", "text": "В Русия се предвижда да се създаде система за автоматично формиране на минимални цени на дребно за алкохолни напитки, съобщава Интерфакс.Цената трябва да се формира автоматично, като се вземат предвид редица фактори, включително, наред с другото, на покупателната способност на населението, на акцизните ставки, разходите за суровини за производство и други.Все още не е ясно кога новата система ще заработи.", "date": "2017.10.21", "title": "В Русия цената на водката ще се определя автоматично"}
{"url": "https://news.bg/world/pak-misteriya-okolo-smartta-na-pablo-neruda.html", "text": "Отново се появи мистерията около смъртта на Пабло Неруда, съобщава АП. Агенцията се позовава на екип от медици, които са изследвали тленните останки на твореца.В момента е доказано, че чилийският поет и носител на Нобелова награда за литература Пабло Неруда не е починал от рак, каквато е официалната причина за смъртта му според смъртния му акт.Лекарите ще продължат с проучванията си, за да излязат с ясно становище за това, което е причинило смъртта на твореца.След близо 43 г. смъртта му продължава да е загадка за Чили. Според смъртния акт, издаден от управляващата чилийска военна хунта, поетът е починал от рак на простатата няколко дни след преврата през септември 1973 г.Но шофьорът му и негов личен асистент по онова време - Мануел Арая твърди, че поетът и активист на комунистическата партия е умрял след инжекция в деня преди заминаването му в Мексико, където възнамерявал да емигрира и да ръководи оттам съпротивата срещу Пиночет.", "date": "2017.10.21", "title": "Пак мистерия около смъртта на Пабло Неруда"}
{"url": "https://news.bg/world/sasht-zatyagat-sanktsiite-sreshtu-iran-1.html", "text": "САЩ затягат санкциите срещу Иран, предаде АП. Поредният законопроект трябва да бъде разгледан от конгреса през следващата седмица.Той има за цел да ограничи възможностите на подкрепяната от Техеран организация Хизбула до финансиране.През последните месеци нейните милиции оказват активна помощ на сирийския президент Башар Асад да се задържи на власт.От своя страна американският президент Доналд Тръмп дори заплаши, че ще скъса ядреното споразумение с Иран.", "date": "2017.10.21", "title": "САЩ затягат санкциите срещу Иран"}
{"url": "https://news.bg/society/ochakva-ni-slancheva-i-topla-sabota.html", "text": "Предимно слънчево време ни очаква днес.Сутринта на места ще има мъгли, предимно в равнините и около водните басейни.Максималните температури за деня ще са между 21 и 26 градуса.Атмосферното налягане е близо до средното за октомври и слабо ще се понижи.", "date": "2017.10.21", "title": "Очаква ни слънчева и топла събота"}
{"url": "https://news.bg/society/zhitelite-na-stolichniya-kv-vitosha-protestirat-zaradi-losha-infrastruktura.html", "text": "Жителите на столичния кв. \"Витоша\" протестират заради липса на тротоари, детски площадки и училище, интензивен трафик и замърсяване, възмутени са от строежа на нова 17 етажна сграда, съобщава БНТ.Протестиращите обясняват, че въпросната сграда е с капацитет от 30 000 кв и ще предизвика трафик от поне 400 автомобила. Всички автомобили от целия квартал разполагат само с един изход. Именно затова сутрешният трафик е изключително натоварен.Майки с малки деца буквално ходят по улицата, между колите, между камионите, в праха, обяснява участничка в протеста. Всяка вечер се събират към 10-15 деца, поради липса на площадка , всички играят на улицата.Позицията на общината е, че площадки за децата ще има, както и изходи към главните пътища. Общината обещава позицията на жителите да бъде чута.\"По отношение на вход-изходите на района - те са предвидени. В момента е готова оценката на още един вход - оценката за отчуждаване на имоти на още един вход/изход на района и ни предстои другата седмица среща със собствениците на имотите, за да можем да се уточним , живот и здраве при успешно проведени преговори, да отворим още един вход/изход съвсем в скоро време, което ще облекчи значително точно в тази част влизането и излизането от квартала\", коментира Любомир Дреков, кмет на Столична община, район \"Лозенец\".", "date": "2017.10.21", "title": "Жителите на столичния кв. \"Витоша\" протестират заради лоша инфраструктура"}
{"url": "https://news.bg/politics/ot-studiya-i-samo-s-prikazki-gerb-se-boryat-s-koruptsiyata-vazmushtava-se-svilenski.html", "text": "\"През месец май неправителствена организация подава сигнали, на които са се подписали четири човека, които сезират премиера Борисов за това, че сегашният зам.-министър Ангел Попов е взимал пари с цел уреждане на разрешителни. Шест месеца по този сигнал няма движение, не е предаден на прокуратурата, нито на инспектората, а просто стои в нечие бюро. Затова казваме, че не може да се бориш с корупцията само на приказки или само от студиата\", заяви зам.- председателят на БСП Георги Свиленски пред БНТ.\"Действието по този случай обаче го видяхме едва вчера от главния прокурор\", обясни Свиленски. Той каза, че едва сега е предприел действия, защото чак сега е получил документи по случая. \"Сигналът е бил пратен в Министерския съвет, пратен е и в Министерството на транспорта, но никой не си е мръднал пръста\", коментира той.\"Не бива да се прави опит да се затвори устата на хората, на журналистите, на народните представители\", заяви Георги Свиленски по повод решението на управляващите да обявят оградата с Турция за обект от национално-стратегическо значение. \"Ние искаме да разкриваме нередности и затова сме подали сигнал в прокуратурата за изхарчени над 200 млн. лв. не по предназначение\", посочи Свиленски.\"На лидера на ГЕРБ столчето му е без крака\", обясни Георги Свиленски. По думите му след като Делян Добрев обяви, че подава оставка, Бойко Борисов от морето бе заявил, че оставката на Добрев трябва да се приеме, а по-късно парламентарната му група гласува да не се приеме оставката. Свиленски категорично заяви, че борбата с корупцията не е приоритет на ГЕРБ.Според него това е така, защото президентът Румен Радев е прекъснал заседанието на КСНС по темата за корупцията заради липса на кворум, поради неприсъствие и напускане на членове на съвета от управляващите.", "date": "2017.10.21", "title": "От студия и само с приказки ГЕРБ се борят с корупцията, възмущава се Свиленски"}
{"url": "https://news.bg/politics/ovcharov-kritikuva-ninova-zaradi-partiynite-frontove.html", "text": "Румен Овчаров критикува Нинова и атакува фронтовете в столетницата. Те не се изчерпвали, по думите му, с няколкото бивши партийни лидери.Очевидно има и други хора, които не са доволни от това, което се случва в партията, коментира той преди заседанието на столичната организация на БСП.Нинова не се съобразявала с мнението на останалите членове на партията. Съобразява се само с мнението на няколко човека, недоволен е той от поведението на Корнелия Нинова. Тези мнения обаче не винаги били правилни.Корнелия Нинова има проблем и върви през просото, без да се съобразява с елементарните реалности, преди всичко в партията, коментира и в интервю пред БТВ Овчаров. \"Един лидер, особено като Корнелия, която иска да свали Бойко Борисов и ГЕРБ от власт, трябва да консолидира около себе си сила, трябва не да разделя, трябва да обединява - преди всичко партията, не да отваря фронтове в нея, трябва да обединява левицата и трябва да търси подкрепа от всички, недоволни от модела на управление \"Борисов\", от разпределянето на порциите по този модел, от имитацията на демокрация, от псевдосправедливостта. Не можеш да вървиш напред, когато непрекъснато отваряш фронтове отзад, в тила си\", допъни той.\"На някои хора прекалено много им се иска да се случат някои неща и малко прибързано и преувеличено възприемат това, което се случи на този пленум, като едва ли не възможност за реванш ... Малко прибързано тази група хора, които се чувстват лично засегнати от нея, решиха, че е дошъл моментът за реванш. Не е дошъл моментът. Тя все още е ценна за партията\", коментира Овчаров твърдение, че Нинова е бламирана на пленума на БСП миналата седмица.Овчаров отново коментира и темата, че оборудване за повече от 1 млрд. лв., което България закупи за изграждането на АЕЦ \"Белене\", се превръща в метал за скрап.Припомняме, според Овчаров оборудването, за което страната ни заплати 620 млн. евро, се съхранява при абсурдни условия и имало възможност някои от частите да се окажат абсолютно негодни за инсталиране в ядрена централа. Овчаров показа снимки, свидетелстващи, че части дори от активната зона на реактора се намират под открито небе. По думите му част от оборудването е от неръждаема стомана, но повечето от частите могат да ръждясат.", "date": "2017.10.21", "title": "Овчаров критикува Нинова заради партийните фронтове"}
{"url": "https://news.bg/politics/kabinetat-da-se-samosvali-vseki-moment-ochakva-pargov.html", "text": "Кабинетът може да се самосвали във всеки момент, тежки последици за страната в шестте месеца след третия кабинет на Бойко Борисов вижда лидера на БСП -София Калоян Паргов.Управленски хаос, имитация на външно политически успехи в управлението било характерни за кабинета Борисов 3. Свидетели сме на управленска демагогия, предупреди той членовете на градската организация на червените в София, която се събра на важно заседание седмица преди Конгреса. Страната била притисната от нерешени или полу решени проблеми.Паргов критикува правителствения доклад за състоянието на националната сигурност. Русия не е заплаха за България,категоричен бе лидерът на БСП в столицата. Според него има и провал в подготовката на европредседателството. Паргов иска страната ни да настоява за отпадане на санкциите срещу Русия. Започнахме да разкриваме истинското лице на модела ГЕРБ, подчерта социалистът.Той вижда шуробаджанащината и корупция в управлението. Правителството е нестабилно и може да се самосвали всеки един момент, убеден е Калоян Паргов. Концесионер по интереси, това е ГЕРБ, по мнението на лидера на червените в столицата.БСП не трябва да разчита на автоматично обществено недоволство към модела на управление на ГЕРБ, което да прелее в доверие към нея. Да показваш грешките на управляващите не е алтернатива, предупреди той.Паргов пита дали партията е готова да управлява с професионализъм. Алтернативата не е само да отстраним ГЕРБ от власт, изтъкна червеният водач. Според него след председателството предсрочните избори не са изключени.Той настоява партията да представи своите алтернативи, които да покажат, че партията може да води различна политика. Не е достатъчно да покажем, че БСП е различна от ГЕРБ, смята Паргов. Все още обществото не виждало ефект от действията на социалистите на национално и местно ниво. БСП все по-малко изглежда масовата партия, недоволен е лидерът на БСП-София.Вътрешно партийният конфликт бил естествено състояние на партията. Промяната не било изгонването на един или друг. Скандалите в БСП не са на идейна основа,каза още Паргов. Левицата била отчуждена.Затова трябвало да се знае кои са естествените партньори на столетницата. Партията трябвало да е в непрекъсната политическа кондиция. Един за всички, всички за един- под това мото червените трябвали да печелят битките си.", "date": "2017.10.21", "title": "Кабинетът да се самосвали всеки момент, очаква Паргов"}
{"url": "https://news.bg/world/sled-90-minuten-polet-samolet-za-san-frantsisko-se-varna-v-avstraliya.html", "text": "Боинг 747 пътуващ за Сан Франциско, бе принуден да се върне в Австралия след \"технически проблем\", 90 минути след излитането си, съобщава авиокомпания Qantas, цитирана от \"Ройтерс\".Инженери проверяват самолета след като кацна обратно на летище Кингсфорд Смит в Сидни, съобщи говорителка на Qantas, отказвайки да каже колко хора има на борда. Няма съобщени наранявания.\"Ние разбираме, че закъсненията могат да бъдат разочароващи за нашите пътници, но винаги ще поставяме безопасност на преден план и нашите екипи правят всичко възможно, пътниците да продължат пътя си\", коментират Qantas.Пътниците са уведомени, че полет QF 73, който излита в 14 и 10 часа местно време, е върнат обратно, защото автопилотът не е работил, коментира пътник пред австралийската ABC News.Припомняме, преди дни бюджетната авиокомпания AirAsia се извини на пътници, които се опасяваха за живота си, когато полетът им от Пърт до Бали изведнъж се понижи с 6000 метра.", "date": "2017.10.21", "title": "След 90-минутен полет самолет за Сан Франциско се върна в Австралия"}
{"url": "https://news.bg/int-politics/irak-uvelichava-iznosa-na-petrol-ot-yuzhnata-chast-na-basra-s-200-000-barela.html", "text": "Ирак заяви, че увеличава износа на петрол от южната част на Басра с 200 000 барела на ден, за да компенсира недостиг от северните полета на Киркук, съобщава \"Ройтерс\".Продукцията от северния район Киркук падна тази седмица в хода на военните операции. Увеличаването на износа на Басра задържа общото количество на Ирак в рамките на квотата, договорена с Организацията на страните износителки на петрол, съобщи министерството на петрола в изявление, цитиращо министъра на петрола Джабар ал-Луаиби.Той коментира, че 200 000 барела на ден ще бъдат изпратени от южния терминал за износ на Басра, над обичайните обеми изнасяни ежедневно, което надвишава 3,2 милиона барела.\"Тези допълнителни обеми ще са, докато северната продукция на петрол не се върне към предишното си ниво\", допълва той.Ирак няма да успее да възстанови петролната продукция в Киркук до нивата от миналата седмица преди неделя поради липсващото оборудване в две от най-големите полета в региона.Северният петролен регион изнасяше около 530 000 барела на ден, от които около половината идват от полуавтономичния Кюрдски регион, а останалата част от оспорваната провинция Киркук.", "date": "2017.10.21", "title": "Ирак увеличава износа на петрол от южната част на Басра с 200 000 барела "}
{"url": "https://news.bg/world/mazh-napadna-s-nozh-nyakolko-dushi-v-myunhen.html", "text": "Няколко души са ранени от мъж с нож в Мюнхен в южната част на Германия, съобщава местната полицията, цитирана от \"БиБиСи\".Властите издирват нападателя, който е успял да избяга. Пет души са пострадали при нападението. Мотивът за нападението е неизвестен, а на жителите е съобщено да останат на закрито, тъй като заподозряният е на свобода, допълва полицията.Никоя от жертвите не е със сериозни наранявания и опасност за живота, според германския вестник \"Билд\".Полицията описва заподозряния като мъж на около 40 години, който е избягал с черен велосипед.", "date": "2017.10.21", "title": "Мъж нападна с нож няколко души в Мюнхен"}
{"url": "https://news.bg/energy/temenuzhka-petkova-inspektira-oborudvaneto-za-aets-belene.html", "text": "Министърът на енергетиката Теменужка Петкова ще посети площадката, изградена за проекта АЕЦ \"Белене\". Ще бъде инспектиран начинът и условията на съхранение на доставеното оборудване. Проверката ще започне около 15 и 30 часа, съобщават от Министерство на енергетиката.Припомняме, България трябва да подпише нов договор с Русия заради оборудването на АЕЦ \"Белене\", съобщи министърът на енергетиката Теменужка Петкова. По думите ѝ, все още не е ясно колко пари ще струва на държавата съхраняването на мощностите за втората атомна централа. Компанията-доставчик на оборудването за втората атомна централа трябва да го консервира преди да го достави. Преговорите с Москва най-вероятно ще продължат до края на годината.Припомняме, Румен Овчаров коментира, че оборудване за повече от 1 млрд. лв., което България закупи за изграждането на АЕЦ \"Белене\", се превръща в метал за скрап.Според него оборудването, за което страната ни заплати 620 млн. евро, се съхранява при абсурдни условия и имало възможност някои от частите да се окажат абсолютно негодни за инсталиране в ядрена централа. Овчаров показа снимки, свидетелстващи, че части дори от активната зона на реактора се намират под открито небе. По думите му част от оборудването е от неръждаема стомана, но повечето от частите могат да ръждясат.", "date": "2017.10.21", "title": "Теменужка Петкова инспектира оборудването за АЕЦ \"Белене\""}
{"url": "https://news.bg/world/uvelichavat-se-broya-na-zhertvite-v-somaliya.html", "text": "Броят на убитите в атентата в Сомалия от 14 октомври достигна 358 души, съобщи в Туитър сомалийският министър на информацията Абдирахман Осман, предаде Асошиейтед прес.Освен това 228 души са ранени, а 56 са в неизвестност след атентата с камион-бомба.Атентатът беше осъден от САЩ, Великобритания, Канада, Франция, Турция, Африканския съюз и др.", "date": "2017.10.21", "title": "Увеличават се броя на жертвите в Сомалия"}
{"url": "https://news.bg/world/kampaniya-za-impiychmant-sreshtu-donald-tramp.html", "text": "Американският милиардер и поддръжник на Демократическа партия, Том Стейър обяви кампания \"Ние искаме импийчмънт\", която има за цел да постигне отстраняването от власт на президента на Съединените щати, Доналд Тръмп. Това съобщават от CNBC.Той също така призова американците да поискат от Конгреса да гласува за оставката на президента.По-рано бе съобщено, че издателят Лари Флинт обещал 10 милиона долара за информация, която би позволила срещу Тръмпу да бъде повдигнато обвинение.", "date": "2017.10.21", "title": "Кампания за импийчмънт срещу Доналд Тръмп"}
{"url": "https://news.bg/press/7000-lv-globa-za-manipulatsiya-na-kilometrazha-mvr-otchete-rast-na-drogirani-tiradzhii.html", "text": "7000 лв. глоба за манипулация на километража До 7000 лв. е глобата за манипулиране на километража на автомобил при технически преглед. Това предвиждат одобрени от транспортната комисия в парламента промени в Закона за движение по пътищата.3000 лв. е санкцията за преглед с уреди или техника, на които е нарушена изискуемата маркировка или пломба.Пет марки масло на пазара са менте <p>Пет марки масло на българския пазар са с груби нарушения в състава си. Това стана ясно от <a href=\"http://aktivnipotrebiteli.bg/%D1%82%D0%B5%D1%81%D1%82/160/%D0%98%D0%B7%D1%87%D0%B8%D1%81%D1%82%D0%B2%D0%B0-%D0%BB%D0%B8-%D1%81%D0%B5-%D0%BE%D1%82-%D1%84%D0%B0%D0%BB%D1%88%D0%B8%D1%84%D0%B8%D0%BA%D0%B0%D1%86%D0%B8%D0%B8-%D0%BA%D1%80%D0%B0%D0%B2%D0%B5%D1%82%D0%BE-%D0%BC%D0%B0%D1%81%D0%BB%D0%BE-(2017)\">тест на Активни потребители</a> на 10 марки масло, закупени от склад на едро в Несебър, зареждал много ресторанти и хотели по морето и от обект в Бургас.</p><p>Изследването е извършено през август месец, стана ясно по време на брифинг.</p><p>Другите нарушения на 3 продукта не са вредни за здравето, защото имат проблем в етикетите.</p><p>Останалите две марки са изрядни. Оказва се, че фирмите нарушители са същите от проучването през 2014 и 2015 г.МВР отчете ръст на дрогирани тираджии 6 680 товарни автомобила и 1 388 автобуса са проверени у нас в рамките на последната операция на Пътна полиция по линия на TISPOL - Европейската мрежа на службите на Пътна полиция. Тя се проведе от 9 до 15 октомври и основният обект на проверките бяха камионите и автобусите, съобщиха от пресцентъра на МВР.Борисов подписа писмото за КТБПремиерът и председател на ГЕРБ Бойко Борисов подписа писмото с предложението на соцлидера Корнелия Нинова за публично огласяване на имената на политиците, получавали нерегламентирано пари от КТБ. Това стана вчера веднага след завръщането на министър-председателя от Брюксел, където той участва в заседанието на Европейския съвет, съобщиха от ГЕРБ.По-рано през седмица Борисов изрази готовността си да подпише въпросното писмо. Това се случи още във вторник по време на заседанието на КСНС за борбата с корупцията. Писмото с подписа на премиера вече е изпратено обратно в централата на БСП на \"Позитано\" 20, уточниха от ГЕРБ.Кабинетът ще изкарва армията на улицата за акции на МВРМинистрите на отбраната и на вътрешните работи Красимир Каракачанов и Валентин Радев са подготвили поправки в закона, които да позволят ползването на армия в конкретни операции срещу престъпността. Представители на войската може да се появят по улиците в София още при охраната на европредседателството от 1 януари 2018 г.БСП: Незабавна оставка на Валентин Радев и Валери Симеонов!БСП ще покаже кадрите на Елена Йончева за състоянието на граничната ограда пред европейските посланици. Всички депутати от \"БСП за България\" стават \"съучастници\" в разкритията й. Нинова обеща да информира Борисов кога и къде да дойдат да ги арестуват.КриптоманияОт 2009 г. насам на Българската фондова борса има общо пет първоначални публични предлагания (IPO) и чрез тях са набрани сумарно 28 млн. лв. Същевременно само за дни през тази пролет движената от български предприемачи Aeternity успява да привлече над 35 млн. долара. При това без готов продукт, без предишни резултати - просто с идея, екип и обещание да я разработи. Тя е само един от стотиците проекти в криптовалутния бум, в който различни стартъпи от цял свят досега само през 2017 г. са набрали над 2 млрд. долара. Това става през наречените по аналогия на публичните initial coin offerings (ICO) каквито се правят от няколко години, но от началото на тази има същинска експлозия.", "date": "2017.10.21", "title": "7000 лв. глоба за манипулация на километража, МВР отчете ръст на дрогирани тираджии"}
{"url": "https://news.bg/world/putin-zvanna-na-erdogan.html", "text": "Руският президент Владимир Путин говори по телефона с турския президент Реджеп Тайип Ердоган, съобщи сайтът на Кремъл.\"Двете страни изразиха задоволство от настоящото развитие на руско-турското сътрудничество в различни области. Беше отбелязано, че споразуменията, постигнати на срещата в Анкара на 28 септември 2017 г., се изпълняват успешно, включително в търговската и икономическата сфера \", се казва в съобщението.Страните обсъдиха също така създаването на зони на деескалация в Сирия и практически въпроси за по-нататъшна координация на усилията по сирийското споразумение.\"Договорено е да се продължат личните контакти. В общи линии разговорът беше делови и конструктивен, насочен към укрепване на взаимодействието както на двустранна, така и на регионална програма \", съобщи Кремъл.По-рано Реджеп Ердоган заяви, че няма проблеми с закупуването на руски противовъздушни ракети (SAM) S-400.", "date": "2017.10.21", "title": "Путин звънна на Ердоган"}
{"url": "https://news.bg/world/shteti-za-usd1-mlrd-ot-ogneniya-ad-v-kaliforniya.html", "text": "Пожарите в Калифорния са унищожили 8400 сгради. Дни по-рано властите говореха за 7700 сгради, съобщи АП.Агенцията се позовава на местните власти. Те предупреждават, че бройката може да се увеличи още.В огнения ад, който бушува в щата са загинали 42 души. Материалните щети от пожарите надхвърлят 1 милиард долара, посочват застрахователни компании..", "date": "2017.10.21", "title": "Щети за $1 млрд. от огнения ад в Калифорния"}
{"url": "https://news.bg/int-politics/madrid-zasedava-za-nalagane-na-pryako-upravlenie-na-kataluniya.html", "text": "Испанското правителство заседава и се готви да наложи пряко управление на Каталуния, да попречи на автономния регион да се отцепи от Испания, съобщава \"Ройтерс\".За пръв път от четирите десетилетия демокрация в Испания, Мадрид се позовава на конституционното право да поеме контрола над даден регион и да го управлява директно.Поддръжниците на независимостта се обявяват за митинг в каталунската столица Барселона в събота следобед. Директното управление може да е временно и да варира от освобождаване на регионалното правителство до по-мек подход за отстраняване на ръководители на отделни служби. Точните мерки трябва да бъдат договорени и гласувани в Горната камара на Испания, Сената и Рахой иска възможно най-широк консенсус. Рахой получи подкрепата на испанският крал Фелипе VI, който заяви на публична церемония, че \"Каталуния е и ще остане основна част\" на Испания.\"Испания е изправена пред неприемлив опит за разделяне на националната ѝ територия, този опит ще се разреши чрез законните демократични институции\", коментира кралят.Натискът за независимост доведе до най-тежката политическа криза в Испания след неуспешния военен преврат от 1981 г. Този натиск води до силна опозиция в останалата част на Испания, опозиция и разделение и в самата Каталуния.", "date": "2017.10.21", "title": "Мадрид заседава за налагане на пряко управление на Каталуния"}
{"url": "https://news.bg/politics/horata-chakat-ot-bsp-ubedena-e-ninova.html", "text": "Лидерът на червените Корнелия Нинова е доволна от шума около конгреса на БСП. \"В последните дни темата конгрес на БСП като че ли е една от основните в медиите. Това може да ни радва, но може и да ни тревожи\", подчерта тя пред столичните социалисти.\"Ще има конгрес на управляващата партия, но никой не се интересува какво се случва там. Можем да си направим извода, че обществото не мисли какво е мнението на управляващите\", коментира тя.Хората чакат от нас, убедена е соцлидерът. Алтернатива ли сме, не закъсняваме ли с алтернативата, не трябва ли този разговор да го проведем в широк кръг, или в кабинетите си на Позитано, попита Нинова съпартийците си от София. Все още нямало социална държава, а в същото време се вижда война на институциите за личните цели на Борисов, който искал да си отвори пътя към президентството.\"Обидите към хората с различните мнения - \"мракобесник\", \"отивай в сибир\",\" хлебарка\", \"трябва да те смачкам\"-този модел придобива най-яркия си образ в лицето на ГЕРБ но се е стигнало дотук с натрупване, коментира Корнелия Нинова.По думите ѝ партията ѝ винаги е била стожер на демократичните принципи, на уважението на различния и свободата на словото. Левицата иска здравето да не е търговия и лекарят да не мисли първо как ще му се върже бюджетът и след това да помогне на човека. Партията готви алтернативи и в другите сектори.Ще го махаме ли плоския данък, или не, ами хайде да го решим, настоя Корнелия Нинова. Ще си останем икономика на услугите, всичко е на обществени поръчки, а бизнесът казва, че 70 процента от поръчките са нагласени, притеснена е тя. Няма как да се обединим с онези политически сили, които искат да спасят корупцията и да задълбочават неравенствата в доходите, заяви Нинова за споровете по антикорупционните закони.\"Нека да кажем на народа си - ние не сме деструктивна сила, нека да се обединим, но върху ценности, постулати, за това винаги сме готови да подадем ръка\", призова още Нинова.", "date": "2017.10.21", "title": "Хората чакат от БСП, убедена е Нинова"}
{"url": "https://news.bg/society/zhiteli-na-sofiyskoto-selo-lozen-protestirat-zaradi-nezakonna-sech-v-gorata.html", "text": "Жители на софийското село Лозен протестират срещу сечта в Лозенската планина. Те обявяват, че това е последният им мирен протест и ако сечта не спре, ще започнат да блокират пътища. Те искат 10-годишна забрана на сечта, с изключение на болните дървета.Митингът е пред кметството, а протестът е организиран от Комитета за защита на Лозенска планина и е подкрепен от всички неправителствени организации в селото. Протестиращите коментират, че само така ще бъдат спасени склоновете на планината, които са в изключително свлачищни зони и обезлесяването им би било фатално, съобщава НоваТВ.Множеството просеки, обслужващи сечта, пък се превръщат в дерета и негативният им ефект вече трайно се усеща в селото при проливни дъждове. Местните са категорични, че исканията им са окончателни и в случай, че посланието им не бъде чуто, следващите стъпки са гражданско неподчинение.", "date": "2017.10.21", "title": "Жители на софийското село Лозен протестират заради незаконна сеч в гората"}
{"url": "https://news.bg/regions/darzhavata-zasilva-kontrola-po-opazvane-na-gorskite-teritorii.html", "text": "С наближаването на отоплителния сезон нарастват бракониерските набези в горските територии. Само в последните три седмици броят на извършваните проверки е нараснал почти двойно. От предприятията и регионалните дирекции по горите уточняват, че това е във връзка с неотдавна стартиралия ловен сезон и вече настъпващия отоплителен период.Показателно за неотклонно следваната тенденция на засилване на контрола в горите е, че от началото на лятото до момента са извършени над 60 000 регулярни проверки от инспекторите на Изпълнителната агенция по горите (ИАГ) и 16-те регионални дирекции по горите и близо 80 000 от мобилните екипи и горските стражари на 6-те държавни предприятия. Отделно се извършват и проверки от командировани екипи на ИАГ.Проверките са ежедневни и служителите по контрол и опазване на горите проверяват обектите, в които се добива дървесина, произходът, количеството и законността на превозваната дървесина, транспортните средства и физическите лица, извършващи дейност в горите, както и складовете, в които се преработва и съхранява дървесина.Над 45 000 са само проверките на транспортни средства - за законността на транспортираната дървесина и за наличие на монтирани GPS устройства. Близо 60 000 са общо проверките на ловци, риболовци и физически лица за дейност в горските територии. 28 000 са проверките на сечищата в горите за маркирането на насажденията и съпътстващата документация, както и на обособените временни горски складове и правоспособността на лицата, извършващи добива.Близо 8 000 са обектите за съхранение, преработка и търговия с дървесина и недървесни горски продукти, проверени за произход на наличностите, както и за работещи системи за видеонаблюдение в обектите и водене на електронни дневници.Съставени са общо 1 600 констативни протоколи и 2700 акта, като най-много нарушения са по Закона за горите. Проверките се правят и по спазване Закона за лова и опазването на дивеча и по Закона за рибарството и аквакултурите. 2 800 пространствени куб. м дърва за огрев и 1 500 куб. м обла строителна дървесина са задържани от лятото досега, както и над 170 моторни превозни средства и множество каруци, коне и сечива за незаконен добив.От Изпълнителната агенция по горите припомнят на гражданите, че периодът, когато хората закупуват дърва за огрев, в много случаи се използва от нарушители за извършване на незаконна сеч, превоз и продажба на незаконно добита дървесина или с нередовни документи.Често хората, живеещи предимно в малките населени места, загрижени да осигурят отоплението си, не обръщат внимание на това дали закупените от тях дърва за огрев са маркирани и не изискват превозен билет.Важно е да се знае, че проверки се правят и за законността на закупените от гражданите дърва за огрев, като при установяване на нарушения се съставят актове и се налагат санкции, а самите дърва се отнемат. Само от септември досега горските инспектори на ИАГ са извършили над 2000 такива проверки.Ръководството на министерство на земеделието, храните и горите и на горското ведомство призовава гражданите да бъдат внимателни и да закупуват само законни дърва за огрев, като изискват нужните придружаващи документи.Важна предпоставка за намаляване незаконните набези в горите е съдействието на обществеността и проявената бдителност и непримиримост към бракониерските прояви и към нарушителите.Институциите призовават при нередности информация да се подава на телефон 112 и на телефона на ИАГ за сигнали за корупция и нарушения в горите 080020800. Създадена е система за незабавно реагиране, като се извършват проверки на място и се предприемат съответните действия.", "date": "2017.10.21", "title": "Държавата засилва контрола по опазване на горските територии"}
