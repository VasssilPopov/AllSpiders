{"url": "https://news.bg/curious/aktrisa-obvini-zherar-depardiyo-v-iznasilvane.html", "text": "22-годишна актриса обвини Жерар Депардийо в изнасилване. Престъплението е станало в парижкия апартамент на филмовата звезда на 13 август, съобщи в. \"Дейли мейл\".Адвокатът на 69-годишния Депардийо обяви, че клиентът му отрича и отхвърля всякакви обвинения като несъстоятелни.Младата актриса е подала жалбата в понеделник. В нея тя описва как е била изнасилена и бита на 13 август в апартамента на звездата, намиращ се 6 район на Париж.Прокуратурата е започнала предварително разследване.\"Съжалявам за обществения характер на този процес, който създава сериозна вреда на Жерар Депардийо, в чиято невинност съм убеден, ще бъде доказана\", коментира адвокатът му Ерв Термем. Той призова към сдържаност всички страни по делото.69-годишният Депардийо се снимал в близо 180 филма. Той е бил винаги в светлините на пресата.През 2013 г. актьорът напусна родината си в знак на протест срещу политиката на управляващите социалисти на тогавашния президент Франсоа Оланд да обложи с нови високи данъци богаташите.За кратко Депардийо живя в Белгия, а няколко месеца по-късно прие руско гражданство.Звездата през последните години не слиза от страниците на таблоидите. През 2014 г. той замери с вода свои фенове, събрали се под италианския му апартамент. Актьорът се извини с мотива, че е бил раздразнен от вдигнатия шум.И през 2011 г. той трябваше да се извини, че е уринирал в бутилка по време на полет от Париж до Дъблин. Тогава той трябвало да изчака поне 15 минути, преди да успее да използва тоалетните на борда.Актьорът бе глобен през 2013 г., след като падна от скутера си в центъра на Париж. Полицията установи, че Депардийо е бил пиян. Съдия го глоби с 4 000 евро, а книжката му бе отнета за шест месеца.През 2016 г. на раздаването на Оскарите звездата обяви, че киното вече не съществува.\"Има 10 звезди и всички те са американци. Техните филми са пълни със специални ефекти\", каза актьорът.Той е известен с двата си брака и безбройните клюки за своите любовни похождения.", "date": "2018.08.30", "title": "Актриса обвини Жерар Депардийо в изнасилване"}
{"url": "https://news.bg/regions/vodata-na-plazh-koral-e-chista-uveryava-neno-dimov.html", "text": "\"Взетата по сигнал извънредна проба от плаж \"Корал\" показва, че водата е чиста\". Това заяви министърът на околната среда и водите Нено Димов.Димов съобщи, че са излезли контролните проби, които бяха взети от централния плаж в Созопол на 22 август.\"Пробите, които са до и над кораба показват, че има нефтопродукти, но от Централния плаж на Созопол и на миля навътре - няма никакви отклонения\", посочи той.Той увери, че МОСВ ще продължи да следи състоянието на водите в района.\"На този етап непосредствено над кораба \"Мопанг\" се виждат остатъчни малки нефтени петна, с диаметър около 20 см\", допълни министърът.Директорът на \"Морска администрация\" Живко Петров пък потвърди, че ситуацията е под контрол и е овладяна.Петров уточни, че другата седмица започва източването на горивото от потъналия кораб.Припомняме, корабът, който е потънал между Созопол и Черноморец през далечната 1921 г.,  Своевременно бяха предприети мерки за овладяване на разпространението на горивото, а институциите увериха, че няма опасност за живота и здравето на гражданите.На 13 август, транспортният министър , но трябва да се вземат мерки за източването на останалото количество мазут от подводния съд.Ден по-късно стана ясно, че , като също така са монтирани и 1000 метра заграждения.На 22 август почиващи в района  за замърсяване с мазут от потъналия кораб.На 23 август премиерът  Той подчерта, че е осигурено финансиране, за да може водолазите и екипите по източването да влязат при достатъчно добри условия.Премиерът уточни, че работата по премахването на мазута ще започне веднага щом условията го позволяват.По думите му течът е спрян, което не налага спешното пускане на водолази, които да рискуват живота си.", "date": "2018.08.30", "title": "Водата на плаж \"Корал\" е чиста, уверява Нено Димов"}
{"url": "https://news.bg/int-politics/london-smyata-che-sdelkata-za-brekzit-e-vazmozhna.html", "text": "Обединеното кралство счита, че е възможно да се постигне споразумение за по-нататъшно сътрудничество с Европейския съюз (ЕС) след преговорите за Брекзит, коментира министърът на външните работи на Великобритания Джеръми Хънт преди откриването на двудневна неофициална среща на външните министри на страните членки на ЕС във Виена, съобщава Press Association.\"Нашата задача тук е да се уверим, че е налице политическата воля на всички страни и считаме, че е възможно да се постигне споразумение, което е в интерес на ЕС и Великобритания, но това ще изисква огромни усилия в следващите седмици\", коментира той.Главният преговарящ на ЕС Мишел Барние коментира по-рано днес, че ЕС трябва да бъде подготвен за сценарий, в който Брюксел и Лондон няма да са в състояние да постигнат споразумение.Британският министър за Брекзит изрази надежда, че сделката може да приключи до октомври, както е планирано от страните.", "date": "2018.08.30", "title": "Лондон смята, че сделката за Брекзит е възможна"}
{"url": "https://news.bg/regions/velosipedist-i-peshehodka-se-sbiha-na-stolichen-bulevard.html", "text": "Колоездач и пешеходка се сбиха на столичния булевард \"Цар Борис III\", на велоалеята срещу УМБАЛСМ \"Пирогов\".Спречкването е станало около обяд вчера, 29 август. Случаен минувач успял да заснеме скандала с личния си телефон и разпространил видеото в интернет.Разпрата започнала при пресичане на светофар. Двамата се сбиват още преди да пресекат кръстовището, а след това и на самата велоалея.Възрастен мъж се опитва да разтърве участниците в боя, но не успява.Не става ясно какво точно е довело до спречкването.", "date": "2018.08.30", "title": "Велосипедист и пешеходка се сбиха на столичен булевард"}
{"url": "https://news.bg/int-politics/silna-podkrepa-za-upravlyavashtite-v-makedoniya-predi-referenduma.html", "text": "Около 30 македонски политически партии подкрепят управляващия Социалдемократически съюз и призовават избиратели си също да подкрепят управлението и да гласуват с \"да\" при референдума за договора с Гърция за името на Македония.Референдумът в Македония наближава - той ще се проведе на 30 септември и гражданите трябва да изразят своя глас и да решат дали договорът между Скопие и Атина да стане факт.Министър-председателят на страната изрази увереност в изхода от общественото допитване. Той подчерта, че след разрешаването на спора с Гърция вече няма да има никакви пречки пред Македония да започне преговори за членство в Европейския съюз и НАТО.Премиерът на Албания Еди Рама също призова етническите македонци в Албания да гласуват \"за\" референдума, пише БНТ.Припомняме, в южна Гърция за сега няма планиран референдум. Коалиционните партньор на премиера Ципарс \"Независими гърци\" обаче обявиха, че искат провеждане на допитване преди договора да бъде предложен за ратификация. Лидерът на малката партньорка Панос Каменос заяви и че ще оттегли подкрепата си към правителството на Ципрас, ако договорът бъде предложен за гласуване в парламента. Това може да означа и че Гърция отива към предсрочни парламентарни избори - нещо, което Ципрас отрече.", "date": "2018.08.30", "title": "Силна подкрепа за управляващите в Македония преди референдума"}
{"url": "https://news.bg/int-politics/britaniya-planira-da-razshiri-s-pristanishte-vvs-bazata-si-v-kipar.html", "text": "Великобритания изготвя планове за разширяване на пристанище или ново такова във ВВС базата си \"Акротири\" в Кипър в случай на Брекзит без търговско споразумение с ЕС, съобщават кипърски медии.Според \"Таймс\" плановете за съоръжението вече се изготвят като част от подготовката за ограничаване на неблагоприятни последствия за Великобритания при напускане на ЕС.Понастоящем оборудване и други стоки, насочени към британските суверенни бази (SBA) на острова минават през кипърски пристанища, но британски държавни служители са загрижени, че инспекциите, наложени от ЕС без сделка с \"сериозно биха застрашили всяка операция\".Представители на британските бази в Кипър цитират изявление на правителството на Великобритания, в което се казва: \"Оставаме абсолютно уверени, че ще постигнем добра сделка, тъй като това е в интерес както на Обединеното кралство така и на ЕС и работим с правителството на Гибралтар и нашите европейски партньори, за да гарантираме това. В същото време е правилно да предприемаме разумни предпазни мерки при евентуален провал на договарянето, за да избегнем евентуални проблеми в Гибралтар или на суверенните бази в Кипър\".В \"Акротири\" съществува малко пристанище, но то се нуждае от значително разширяване, за да може да обслужва нуждите на суверенните бази.Говорителят на базите отказва да коментира степента, до която базите в момента използват пристанищата на острова. Към момента е известно, че базата има кей за разтоварване, но не е достатъчно голяма, за да приема всички необходими доставки и на негово място би трябвало да е разширяването.Министерството на отбраната иска от фонд за извънредни ситуации 1,5 млрд. паунда, а според други медии в Обединеното кралство проектът ще струва по-малко от 100 милиона паунда.\"Ако нямаме сделка, кипърските пристанища ще станат изключително проблематично, докато пристанището на ВВС се смята за британска територия\", коментира източник от британското МВнР, пожелал анонимност.През 1960 г., когато Кипър печели независимост, Великобритания запазва 157 квадратни километра суверенна територия в Акротири/Епископи и Декелия, които се използват като военни бази.Освен това има радарни инсталации на планината Тродос и пост в Агиос Николаос във Фамагуста.", "date": "2018.08.30", "title": "Британия планира да разшири с пристанище ВВС базата си в Кипър  "}
{"url": "https://news.bg/regions/6-mobilni-lekarski-kabineta-vlizat-v-trudnodostapnite-rayoni-v-slivensko.html", "text": "Шест мобилни лекарски кабинета са предоставени от Министерство на здравеопазването на Сливенска област за населението в труднодостъпните и отдалечени райони, съобщи БНР.\"Прегледите ще се извършват в рамките на два месеца\", заяви директорът на Районната здравна инспекция Петя Балулова.Тя поясни, че през септември предстои да бъда сключени договорите с болниците, които ще извършват изследванията. По думите ѝ най-малко 500 души се очаква да преминат през мобилните лекарски кабинети за профилактични прегледи.В тях ще се извършват мамографски, акушеро-гинекологични, педиатрични и флуорографски прегледи, както и задължителни имунизации на деца.Балулова допълни, че населените места, в които ще се провеждат профилактичните прегледи ще бъдат съобразени с оглед на наличие на здравно неосигурени лица от ромски произход и лица със затруднен достъп до лечебни заведения.Прегледите ще бъдат предхождани от беседи за значението на профилактиката, имунизациите, храненето и отглеждането на малките деца.Ще бъдат разгледани и начините за предпазване от най-разпространените инфекциозни и хронични незаразни болести.", "date": "2018.08.30", "title": "6 мобилни лекарски кабинета влизат в труднодостъпните райони в Сливенско"}
{"url": "https://news.bg/comments/orban-i-salvini-sreshtu-makron.html", "text": "Два фронта се изправят един срещу друг 7 месеца преди европейските избори. Еманюел Макрон отговори в сряда, 29 август, на лидерите на Унгария и Италия Виктор Орбан и Матео Салвини, като увери, че той наистина е техен \"главен противник\" на континента, поне по въпроса за мигрантите, пише френското политическо списание Le Nouvel Observateur.\"Няма да отстъпя пред националистите и пред тези, които се застъпват за тази реч на омразата\", заяви френският държавен глава от Копенхаген.Да се върнем на този последен сблъсък по дати.Салвини кани Орбан в МиланоМатео Салвини не е държавен глава, но това не пречи на лидера на Лигата (крайната десница) да посреща престижни гости. За огромно съжаление на своите антисистемни съюзници италианският вътрешен министър посрещна във вторник в Милано унгарския премиер и национал-консерватор Виктор Орбан. В понеделник неговият колега, вицепремиерът Луиджи Ди Майо, лидер на движението \"Пет звезди\", изрази неодобрението си в интервю за в. La Stampa: \"Унгария на Орбан издига стени от бодлива тел и отказва преразпределяне на мигрантите. По мое мнение, страните, които отказват преразпределяне, нямат право на европейско финансиране. \"По миграционния въпрос линиите на Салвини и Орбан не отстоят една от друга дори на косъм разстояние, а последният пледира за \"затваряне на границите\" за \"онези, които носят злото\". Срещата е \"единствено и изключително политическа, а не институционална и правителствена\", побързаха да потвърдят лидерите на парламентарно представеното движение \"Пет звезди\".Орбан нарича Салвини \"герой\" и атакува МакронМалко преди да се срещне със силния човек в италианското правителство, Виктор Орбан го похвали пред журналистите: \"Той е моят герой, както и мой спътник. \"След срещата Виктор Орбан добави, че Матео Салвини би спечелил изборите в Унгария, където, пошегува се той, за щастие не мечтае да се представи. Но докато Унгария наскоро построи стотици километра ограда от бодлива тел срещу мигранти по границите със Сърбия и Хърватия, мисиите им ще се допълват, казва той: \"Унгария е доказателство, че мигрантите могат да бъдат арестувани на сушата. [...] Мисията на г-н Салвини е да гарантира, че тези мигранти също могат да бъдат арестувани в морето.\"Двамата тогава изрично посочиха главния си противник в Европа, съвсем на крачка от европейските избори през пролетта на 2019 г.: \"В момента в Европа има два лагера и единият е воден от Макрон\", натърти унгарският министър-председател. \"Той е начело на политическите сили в подкрепа на имиграцията. От друга страна, някои от нас искат да спрат незаконната имиграция.\" \"Надявам се, че това ще бъде първата от дългата серия срещи, които ще променят съдбата на Италия, Унгария и целия европейски континент\", каза от своя страна Матео Салвини, припомняйки неизбежното споразумение с Германия относно т.нар. вторични мигранти, които вече са регистрирани в друга страна от ЕС, като Италия. \"Ние сме готови да върнем вторични мигранти в нашата страна, при условие, че от страната ни се отстраняват същия брой имигранти.\"Макрон отвръща и застава в опозицияОт Дания, където е на президентска визита от вторник, за да състави \"прогресивна дъга\" в Европа срещу националистическите и популистки правителства, Еманюел Макрон отговаря на тези атаки. И той на свой ред подема политическия пейзаж, очертан от Орбан и Салвини: \"Няма да отстъпя пред националистите и пред тези, които се застъпват за тази реч на омразата. Ако са искали да видят в мое лице своя основен противник, били са прави. \"\"Ако считат Франция за враг на национализма, на политиката на омраза, на Европа, която трябва да плаща, за да се урежда и не налага никаква форма на отговорност и солидарност, те са прави\", добавя френският президент, за когото\" се структурира силна опозиция между националисти и прогресисти\". На 20 септември в Залцбург ще се състои Европейски съвет по преписката за миграцията. \"През следващите дни и месеци трябва да вземем задълбочени решения, за да се справим с въпроса за миграцията\", коментира Макрон. \"Това предполага сериозност и дух на отговорност, които остават привързани към нашите ценности, като например правото на убежище, с реална политика по отношение на изходната страна и вътрешните страни, това, което господата Орбан и Салвини предлагат.\"", "date": "2018.08.30", "title": "Орбан и Салвини срещу Макрон"}
{"url": "https://news.bg/society/tragva-vremenna-avtobusna-liniya-ot-nim-zlatnite-mostove.html", "text": "Пускат временна автобусна линия от Националния исторически музей до \"Златните мостове\" на Витоша, съобщи БНР.Тя ще се движи в почивните дни през септември и октомври.Решението е на комисията по транспорт и туризъм към Столичния общински съвет.От проекта \"Зелена София\" дадоха предложение да се забрани напълно движението на автомобили в почивните дни и да се даде възможност на хората да се качват в планината.Автобусите ще бъдат три и ще се движат на интервал от 30 минути.Първият ще тръгва в 7.00 сутринта от Националния исторически музей, а последният - от \"Златните мостове\" в 18.05 ч.\"Ако е успешен, ще го въведем следващата година за постоянно\", заяви Антон Деспотов, директор на Дирекция \"Транспорт\" в Центъра за градска мобилност.", "date": "2018.08.30", "title": "Тръгва временна автобусна линия от НИМ - Златните мостове"}
{"url": "https://news.bg/regions/spirat-dvizhenieto-po-patya-svoge-sofiya-utre.html", "text": "Утре от 10 ч. до 18 ч. се ограничава движението по път II-16 Своге - София, съобщават от АПИ.Целта е да се проведат процесуално-следствени действия - да се направи оглед на мястото на катастрофата, където загинаха , и .Движението се ограничава за всички превозни средства по път II-16 Своге - София. Въвеждат се обходни маршрути:път II-81 София - Монтана ипът III-164 Своге - Искрец - Бучин Проход.Агенция \"Пътна инфраструктура\" е осигурила необходимата механизация и материали за временно възстановяване на настилката, за да се осигури нормалното експлоатационно състояние на пътя, след извършването на необходимите процесуално-следствени действия.Припомняме, от  на пътя Своге - София е продължило с разпити на свидетели. В Националната следствена служба вече са разпитани 20-те членове на Държавната приемателна комисия, извършила окончателното приемане на пътя след ремонта му.Те са представители на различни институции - Агенция \"Пътна инфраструктура\", Областно пътно управление, МВР, РИОСВ-София и РИОСВ-Враца, Районните служби \"Пожарна безопасност и защита на населението\" в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя - ДЗЗД \"ТРЕЙС-СВОГЕ\", \"Виа-План\" ЕООД, \"Пътконсулт 2000\", \"Мотт Макдоналд лимитид\".Като свидетели са разпитани също министъра на регионалното развитие и благоустройството Николай Ненков и председателя на Управителния съвет на Агенция \"Пътна инфраструктура\" Светослав Глосов.", "date": "2018.08.30", "title": "Спират движението по пътя Своге - София утре"}
{"url": "https://news.bg/health/babh-proveryava-signal-za-afrikanska-chuma-po-svinete.html", "text": "Българска агенцията за безопасност по храните проверява сигнал за Африканска чума по свинете у нас.Сигналът е от провадийското село Тутраканци, съобщиха от агенцията.Инспекторите от БАБХ са взели проби от животно в заден двор в селото. Очаква се резултатите от пробите да бъдат готови до няколко дни.Директорът на Областната дирекция по безопасност на храните във Варна е издал заповед, с която е наложено временно ограничаване на придвижването и транспорта на свине и продукти от свински произход в радиус от три километрова зона от района.Припомняме, това е третият случай на съмнения за зараза при свинете. При предишните два случая резултатите бяха отрицателни.Благодарение на разяснителната кампания за опасностите от болестта, е подаден сигнал и са предприети незабавни действия, допълват от пресслужбата на БАБХ.Припомняме, вчера във връзка с постоянните промени в епизоотичната обстановка в Европейския съюз и опасността от засягане на България от африканска чума по свинете Българската агенция по безопасност на храните (БАБХ) .БАБХ засилиха контрола в заведенията за обществено хранене, както и при обектите за съхранение и превоз на животински продукти.По-рано днес пък стана ясно, че  са станали почти 800 на брой.", "date": "2018.08.30", "title": "БАБХ проверява сигнал за африканска чума по свинете"}
{"url": "https://news.bg/politics/za-zapadnite-balkani-govoriha-ministrite-na-otbranata-vav-viena.html", "text": "На срещата във Виена министрите на отбраната на страните-членки на ЕС обсъдиха въпроси, свързани с европейската перспектива на страните от региона на Западните Балкани.Министър Каракачанов акцентира на продуктивния дебат в ЕС по тази тема и се изказа в подкрепа на ясни ангажименти в сферата на Постоянното структурирано сътрудничество, без обаче да бъдат добавяни нови елементи към тях.В коментар на предложението на Федерика Могерини за създаване на Европейски инструмент за мир, той посочи нуждата от ясно разграничение между инструментите, финансирани от общия бюджет на Съюза.Министърът на отбраната акцентира на необходимостта да бъде изяснено какво ще бъде нарастването на извънбюджетните дейности, които страните трябва да финансират допълнително.Каракачанов изрази и позицията на Република България за провеждането на гъвкав подход при участието на трети страни в проекти в рамките на Постоянното структурирано сътрудничество.Форумът е част от официалния календар на австрийското председателство на Съвета на ЕС и се провежда във военноисторическия музей на Виена.В него участва заместник-председателят на Европейската комисия и върховен представител на Европейския съюз по въпросите на външните работи и политиката за сигурност Федерика Могерини.Участниците във форума дискутираха ключови аспекти на засиления ангажимент на ЕС към страните от региона на Западните Балкани по линия на Общата политика за сигурност и отбрана.", "date": "2018.08.30", "title": "За Западните Балкани говориха министрите на отбраната във Виена"}
{"url": "https://news.bg/politics/tragediyata-kray-svoge-pokazva-porochnata-sistema-v-obshtestvenite-porachki.html", "text": "\"Мисля, че за пореден път ни се поднасят обещания и нови органи, а всички ние чакаме присъди\", коментира президентът Румен Радев във връзка с обявените нови мерки за повишаване на пътната безопасност след , при която загинаха и бяха ранени много хора.Според Радев, трагедията край Своге е осветлила порочната система в обществените поръчки, строителството и в контрола на качеството на пътищата.\"Тя се вижда и с невъоръжено око. Но заради нея загиват хора и независимо какво ще бъде заключението на следствието, пътят е лош и това е факт, а парите са изядени. И така е не само в Своге. Ако нямаме най-сетне ефективно наказание, не можем да променим системата, а навсякъде се вихри безнаказаност\", обясни президентът.По отношение на , Радев обясни, \"не очаквайте от мен да коментирам пътен инцидент - затова си има съответните компетентни органи и всеки, независимо кой, трябва да носи отговорност пред закона при провинение\".\"Няма как обаче да се отмине фактът, че цели институции са впрегнати, за да раздухват случая\", допълни той и добави, че така се прикриват реалните скандали с жертвите по пътищата и тяхното състояние, със застраховането, със срива на Търговския регистър и на чуждестранните инвестиции, корупцията.Припомняме, загинаха 17 души. Сред загиналите имаше и 13-годишно дете. Много други пострадаха.  жени е най-тежко.По случая започна проверка. Прави се и . Водачът на рейса беше задържан и обвинен от прокуратурата. Вчера, 29 август, Окръжният съд в София постанови обвиняемият да остане с мярка за неотклонение \"\".27 август беше обявен за  в памет на загиналите.Във връзка с инцидента и , че при ремонтирането на пътя не е използван качествен асфалт, на 27 август следователи , която е сред основните изпълнители на ремонта на пътния участък край Своге.На 28 август властите започнаха   в Дупница, която е партньор на \"Трейс груп\".", "date": "2018.08.30", "title": "Трагедията край Своге показва порочната система в обществените поръчки"}
{"url": "https://news.bg/society/premahvat-opasen-nadlez-na-bul-nikola-mushanov-v-stolitsata.html", "text": "Премахват опасен пешеходен надлез на булевард \"Никола Мушанов\" в София, коментира пред БГНЕС кметът на район \"Красна поляна\" Иван Чакъров.Проблемът е, че метална конструкция има корозия, такъв е случаят с мостовете и виадуктите правени преди 30-40 години, защото няма отводняване и колоните и металът безвъзвратно ръждясват и са опасни, обясни кметът.Той допълни, че голям брой хора пресичат \"Мушанов\" и отиват към болница \"Надежда\" и поради тази причина ще се реорганизира движението, спирките, пресичането, както и ще бъдат спрени и трамваи.Не се знае кой и кога е строил надлеза, но с направена експертиза е установено, че е опасен за експлоатация и трябва да се премахне. След това ще се решава какво ще се изгражда и ще е най добре за гражданите, а до година проблемът ще бъде определен и начина за преминаване.", "date": "2018.08.30", "title": "Премахват опасен надлез на бул. \"Никола Мушанов\" в столицата"}
{"url": "https://news.bg/crime/promenyat-izpitite-za-shofyorski-knizhki.html", "text": "Готвят нови правила за взимането на шофьорски книжки. Промени се очаква да има и при теоретичния изпит, и при кормуването. Практическият изпит при шофьорите да включва, освен градско, и извънградско шофиране, и полигон, разкрива бТВ.За Стефан, който сега се учи на шофьорски умения, и паркирането, и преминаването през тесни пространства са трудни, а часовете на полигона не са много, тъй като сега той не е част от изпита:\"Ами трудно е да координираш колата, като не си й свикнал на габаритите\", каза мъжът.Според инструкторите полигонът ще бъде полезен за младите шофьори, защото ще им помогне да придобият повече умения:\"Свикване с габаритите на автомобила, влизане в квадрат със заден ход, излизане през врата или точно определено място\", каза инструкторът Боян Блажев.Теоретичният изпит пък да бъде от две части. Освен въпросите в листовките, които и сега решават курсистите, да има и видеоклип. Той ще представя казус по реална ситуация на пътя.\"В определен бутон да оцени ситуацията в кой момент вижда опасността, какво трябва да направи, като види тази опасност, да намали, да спре, да отбие, така че ще има зададени въпроси, на които той ще трябва да избере какво да направи\", обясни Бойко Рановски, директор на \"Автомобилна администрация\".А за Стефан клиповете като част от изпита са добра идея:\"Дава ти представа за някаква ситуация, случваща се на пътя, и да имаш някакъв вид реакция, ако ти се случи на теб или я видиш\", каза Стефан.До края на септември готвените от транспортното министерство промени за шофьорските изпити трябва да влязат за обсъждане в Народното събрание.", "date": "2018.08.30", "title": "Променят изпитите за шофьорски книжки"}
{"url": "https://news.bg/disasters/malak-samolet-se-razbi-vav-frenskite-alpi.html", "text": "Малък самолет се разби във френските Алпи. Двама германци са загинали, съобщава в. \"Паризиен\".Отломки от самолета и телата на загиналите са били открити в района на френската община Бур-Сен-Морис.Полицията изяснява всички обстоятелства за трагедията.За изчезването на самолета е било съобщено около 19 часа в сряда. С падането на нощта спасителната операция е била преустановена.Тя е била подновена около 10 часа в четвъртък. В нея са участвали 4 хеликоптера от жандармерията и военната авиация.", "date": "2018.08.30", "title": "Малък самолет се разби във френските Алпи"}
{"url": "https://news.bg/int-politics/siriya-otricha-da-razpolaga-s-himichesko-orazhie.html", "text": "Сирия не разполага с химическо оръжие и затова не може да го използва. Това заяви ръководителят на сирийското външно министерство Уалид Муалем на среща с руския външен министър Сергей Лавров, съобщава ТАСС.\"Що се отнася до твърденията за употребата на химически оръжия, ние не разполагаме с него ние не използваме химически оръжия. Това не е и необходимо, защото спечелихме на бойното поле\", обясни Муалем.Той коментира, че САЩ и нейните основни съюзници възпрепятстват мирния процес. \"Сега ние правим последната стъпка в борбата срещу тероризма, но САЩ, Великобритания и Франция не са доволни от това развитие на ситуацията, така че те полагат усилия за предотвратяване развитието и напредъка на политическия процес, включително чрез Съвета за сигурност на ООН и опитите да се защитят бунтовниците от Джабхат ан-Нусра\", допълва министърът.Дамаск \"оценява ролята на Русия в борбата срещу тероризма в Сирия .. По въпросите за възстановяването на инфраструктурата и икономиката, ние също даваме предпочитание на руската страна\", добавя той.Руският външен министър Сергей Лавров определя за \"неприемливо\" ползването на зоната за де-ескалация в Идлиб от терористи, за атаки срещу сирийски и руски сили. \"Искам да отбележа, че ние възнамеряваме да развиваме и подкрепяме военното сътрудничество с Иран\", коментира Муалем. Сирия ще стигне до края на освобождението на Идлиб, независимо дали Вашингтон и неговите съюзници ще нападнат републиката, допълва още той.\"Ние ще използваме нашето право да се защитаваме с всички сили. Сега предупреждавам (Великобритания, САЩ и Франция) от участие в тристранна агресия\", коментира сирийският външен министър.Сирия е на последния етап от възстановяването на сигурността и стабилността в републиката. \"В момента активно мисли за възстановяване на страната ... Няма да забравим страните, които пречат. След като нашите войски освободиха Гута, САЩ извършиха масирана атака под претекст за предполагаема употреба на химическо оръжие. Сега ние започваме да връщаме сирийски бежанци по домовете им и ако Западът е загрижен за бежанци, то той трябва да участва активно във възстановяването на инфраструктурата и сирийската икономика\", допълва той.По-рано тази седмица руското министерство на отбраната предупреди, че лидерът на терористичната група Тахрир ал-Шам, която е свързана с терористичната организация Джабхат ан-Нусра, свързана с Ал Каида, планира химическа атака срещу цивилни в Идлиб за да провокира военен отговор на Запада.Русия, заедно с Иран и Турция, са гарант за прекратяване на огъня в Сирия, като Москва оказва помощ на Дамаск срещу терористични групи и предоставя хуманитарна помощ на страната.", "date": "2018.08.30", "title": "Сирия отрича да разполага с химическо оръжие"}
{"url": "https://news.bg/economics/vitosha-ski-podmenya-vsichki-saorazheniya-ako-se-premahne-zabranata.html", "text": "От \"Витоша ски\" АД гарантират, че ще подменят всички съоръжения, ако държавата премахне забраната.В прессъобщение от дружеството пишат, че искат да придобият лифтовете и влековете в Природен парк \"Витоша\" с единствената цел да ги подменят и модернизират. Това било и желанието на хората - да ползват модерни и удобни съоръжения на световно ниво.\"Тезата, че следва и можем да поддържаме безкрайно дълго морално и физически остарели съоръжения за нас е несъстоятелна\", пишат от дружеството.От \"Витоша ски\" искат да се премахне нормативната невъзможност за подмяна на старите съоръжения, защото приетият закон за горите изисквал стъпките на лифтовете и влековете да бъдат изключени от горския фонд, а действащият план за управление в режим забранявал това.Следователно трябвало да се промени стария план за управление. \"Беше създадена работна група, която вече обсъди и създаде през тази година нужните промени в действащия план за управление, като към днешна дата остава единствено те да бъдат внесени в МОСВ. Това може да бъде извършено от всяка институция, включително и от Столична община като най-заинтересованата публична страна по казуса... Призоваваме отговорните институции, които милеят за развитието на планинския туризъм, да го направят час по-скоро\", допълват от дружеството.Ако това стане, от \"Витоша ски\" гарантират, че веднага ще пристъпят към подмяната на съоръженията в същите им трасета. Имали и проектна готовност за модернизация и на цялата ски зона.", "date": "2018.08.30", "title": "Витоша ски подменя всички съоръжения, ако се премахне забраната"}
{"url": "https://news.bg/int-politics/avstriya-predlaga-voenna-pomosht-na-es-za-zasilvane-na-granichniya-kontrol.html", "text": "Австрия предлага военна помощ на ЕС за засилване на граничния контрол на блока и залавяне на незаконни мигранти, тъй като австрийската консервативна дясна коалиция иска по-строг контрол над границите на ЕС по суша и морем съобщава \"Ню Йорк Таймс\".Министърът на отбраната Марио Кунасек очертава план, базиран на минало използване на войници от Австрия по собствените им граници. Той обяснява на своите колеги от ЕС на закрито заседание във Виена, че войниците ще бъдат под полицейски командване.\"Трябва да защитим границите си ефективно\" и има \"положителна дискусия\" по предложението, допълва той. Няколко правителства от ЕС изразяват загриженост, подчертавайки разделението между държавите-членки по въпроса за миграцията, преселването на бежанците в блока и предотвратяването на бъдещи вълни.Австрия - новият председател на шестмесечното ротационно председателство на ЕС - е решена да предотврати повтаряне на кризата от 2015 г., когато повече от един милион мигранти пристигнаха в Европа от Северна Африка и Близкия изток.Италия и Унгария също остро отхвърлят настоящата политика на ЕС в областта на миграцията, респективно затваряйки граници и пристанища за повечето пристигащи мигранти.Предложението за военни в служба на граничната агенция на ЕС - Фронтекс следва австрийски учения от юни, наблюдавани от крайнодясния министър на вътрешните работи на страната, срещу пристигането на стотици мигранти и включващи хеликоптери и войници.ЕС вече провежда военноморска мисия в Средиземноморието, която е срещу трафикантите на хора. На суша обаче усилията за задълбочаване на военното, полицейското и гражданското гранично сътрудничество не са напреднали въпреки декларацията от държави в Централна и Югоизточна Европа през 2017 г.Германия и Естония имат своите съмнения за австрийския план, \"има много малко начини военни, дори теоретично, да бъдат използвани в граничните райони. Ако нямате военен конфликт, всичко може да се извърши от полицията\", коментира министърът на отбраната на Естония Юрий Луик пред \"Ройтерс\".Австрийски представител обяснява, че предложението има за цел да създаде система за използване на европейските военни възможности, като медицински звена, хеликоптери и войници, ако полицията бъде претоварена. Полицейски или цивилни власти ще наблюдават всяка операция, включваща военни и ще могат да решават дали да бъдат въоръжен или не, допълва представителят.Европейската комисия предлага да се увеличи броят на граничните служители на ЕС от няколкостотин до 10 000 през следващия седемгодишен общ бюджет на ЕС. Австрия смята, че военните могат или да подкрепят, или да бъдат използвани, докато Фронтекс достигне това ниво.", "date": "2018.08.30", "title": "Австрия предлага военна помощ на ЕС за засилване на граничния контрол"}
{"url": "https://news.bg/disasters/ruhna-pokriv-na-istoricheska-tsarkva-v-rim.html", "text": "Покривът на историческата църква \"Сан Джузепе деи Фаленями\" внезапно рухна, причинявайки тежки щети, но без пострадали или загинали.Това съобщи Ройтерс. Агенцията се позовава на пожарната служба на Рим.Историческата църква е построена върху останките от древен затвор на хълма Капитолий в столицата.Пожарникарите са претърсили църквата, за да се уверят, че няма загинали или ранени сред останките.Властите предполагат, че около три четвърти от дървения църковен покрив е пропаднал. Властите са извикали кран, с който да отстранят останалите части, за които аварийните екипи смятат, че са нестабилни след инцидента. Районът около църквата е затворен.Още не е ясно какво е причинило рухването на покрива. При инцидента се е образувал голям облак прах, видим от голямо разстояние.Местоположението на църквата, както и богатият ѝ бароков интериор я правят популярна за сватби. \"Ла Република\" разкрива, че църквата е била ангажирана за две венчавки през този уикенд.Църквата, чието строителство започнало през 1598 г., се намира в западния край на Римския форум, близо до \"Пиаца Венеция\".Тя е изградена на мястото на стар римски затвор, където се предполага, че са лежали апостолите Петър и Павел. В ранните векове на християнството там се изгражда Параклис на разпятието. По-късно той е разраства в църква.", "date": "2018.08.30", "title": "Рухна покрив на историческа църква в Рим"}
{"url": "https://news.bg/disasters/minal-prez-balgariya-irakchanin-e-zamesen-v-ubiystvoto-v-kemnits.html", "text": "Иракчанин, който е влязъл през България в ЕС, по всяка вероятност е замесен в убийството в Кемниц, разкрива в. \"Ди Велт\".Германският град е разтърсван от дни на протести на крайнодесни срещу нелегалните имигранти.Това принуди канцлерът Ангела Меркел да излезе с официална позиция. Тя определи като \"ужасен инцидент\" наръгването до смърт в източногерманския град Кемниц, но заяви, че насилствените протести, които се разразиха, са неприемливи.35-годишен германец почина, след като беше намушкан с нож в Кемниц. Полицията арестува 22-годишен иракчанин и 23-годишен сириец. Те са заподозрени като извършители.\"Ди Велт\" пише, че иракчанинът е трябвало да бъде депортиран в България на 13 май 2016 г., но това не се случило. Не е ясно защо депортацията на задържания в България се е забавила.Според Дъблинското споразумение София трябвала да приеме иракчанинът. Премиерът Бойко Борисов се противопоставя на прилагането на този регламент. През последните месеци в ЕС се чуват гласове за ревизия на Дъблинското споразумение, което показва, че при големи кризи е неприложимо, отбелязва АП.При избухналите безредици в Кемниц пострада и българин.Германските медии пишат, че третата по големина сила в страната - партията Алтернатива за Германия се опитва да извлече дивиденти от напрежението.Известна със своята ксенофобска риторика формацията провежда последователна политика срещу бежанците. При протестите в Кемниц можеха да се видят и нацистки символи.", "date": "2018.08.30", "title": "Минал през България иракчанин е замесен в убийството в Кемниц"}
{"url": "https://news.bg/crime/prokuraturata-gleda-za-koruptsionni-shemi-v-obshtina-haskovo.html", "text": "Районната прокуратура в Хасково ще провери дали има корупционни схеми и извършено престъпление около раздаването на общински жилища в града, съобщи БНР.Действията на държавното обвинение са в отговор на съмнения, че служители от дирекцията \"Жилищно настаняване\" към общината в Хасково участват в корупционни схеми за настаняването на хора, които не отговарят на условията за получаване на общинско жилище.Съмненията се засилват и от сигнал на жена, която свидетелства за даването на определена сума пари за настаняване в квартал \"Възраждане\" в областния град.\"Поискаха първо от мен 3 000 лева, после поискаха 800 лева\", посочи жената.В същото време от общината информират, че съществуват изготвени документи, чието съдържание е невярно.\"Сигналът затова несъответствие, което е намерено, вече е подаден в прокуратурата, в полицията, така че са сезирани компетентните органи и се надяваме истината да излезе наяве\", каза говорителката на местната управа Диана Иванова.По-късно от прокуратурата съобщиха, че в Районна прокуратура-Хасково е образувана проверка за установяване на извършено престъпление от общ характер - евентуално документно престъпление, във връзка с настаняване на нуждаещи се лица в общински жилища в гр. Хасково.Сигналът, по който е образувана проверката, е подаден от длъжностно лице от община Хасково на 22 август 2018 г.Проверката е образувана в Районна прокуратура-Хасково на 24 август 2018 г., с постановление на прокурор, като е определен едномесечен срок за извършването й.Ще се проверява документация, ще се снемат обяснения от служители на Община Хасково, засегнати лица и др.", "date": "2018.08.30", "title": "Прокуратурата гледа за корупционни схеми в община Хасково"}
{"url": "https://news.bg/crime/arhitekti-sa-protiv-sabaryaneto-na-sgradata-na-bivshiya-partien-dom-v-plovdiv.html", "text": "Пловдивски архитекти са обявиха против решението на Общинския съвет сградата на бившия Партиен дом в града да бъде съборена и на нейно място да се изгради Дом на операта, информира БНР.В жалба до Административния съд архитектите Стефка Василева, Антоанета Топалова и Иванка Маркова настояват съдът да отнеми решението.Общинарите в Пловдив решиха сградата да се събори в началото на месеца. Според архитектите обаче решението е необосновано, некомпетентно, незаконосъобразно и изготвено извън установената форма.Архитектите са категорични, че имотът не е идентифициран съгласно изискванията на Закона за кадастъра и имотния регистър, а също така не е ясно чия собственост е сградата на бившия Партиен дом.Жалбоподателите са направили проучване, според което има противоречие в публичните електронни регистри за собственост. Те настояват при събирането на доказателства съдът да изиска документи от Министерския съвет, Областната и Общинската управа.Архитектурата няма вина за действията на политиците и не бива да бъде наказвана заради отречен политически строй, заявяват ясно архитектите.\"Ще носим голяма вина и срам, ако безразсъдно дадем живот на сграда за операта, като принесем в жертва една жива паметна сграда и погребем историята\", пише в жалбата на трите архитектки.", "date": "2018.08.30", "title": "Архитекти са против събарянето на сградата на бившия Партиен дом в Пловдив"}
{"url": "https://news.bg/society/ban-osvobodi-shefa-na-nimh.html", "text": "Ръководството на БАН освободи професор Христомир Брънзов като директор на Националният институт по метеорология и хидрология - НИМХ.Това решение е очаквано и ръководство на института също ще се оттегли в знак на солидарност, коментира Брънзов пред БНР. Отстраняването му е свързано с неговата подкрепа за протеста на синоптиците и хидролозите, които настояват НИМХ да се отдели от БАН, обяснява професорът.Министърът на образованието Красимир Вълчев коментира, че уволнението изглежда като наказание. \"В този момент е изключително неуместно. Това ще взриви относителното съгласие, което постигнахме вчера. Остава впечатление за наказателно отношение - наказание затова, че са стачкували, затова, че искат да излязат извън структурата на Българска академия на науките. Това е манталитет от една по-ранна епоха. Впрочем говорих с председателя на Българска академия на науките. Той също счита, че решението е неуместно в този момент, което още веднъж поставя въпросите за адекватността на сегашния модел на академичното управление, което разчита на колективния разум, на колективната отговорност\" допълва той.Зам.-председателят на БАН Константин Хаджииванов обяснява, че \"мотивите са неспазване на разпореждания на ръководните органи на БАН, уронване на престижа на Българската академия на науките и неспазване на нормативната уредба. Процедурата по изваждането на Института по метеорология и хидрология от БАН ще продължи след отстраняването на директора на НИМХ.\"Проф. Брънзов обясни, че върху него е упражняван натиск \"поне от три месеца\" по различни канали.\"За мен е странно, защото след като вчера стигнахме до споразумение в Министерски съвет, при министър-председателя, че вървим към един мирен път на разделяне между НИМХ и Българската академия на науките, за мен това е един много неразумен и нерационален ход. Малко ми прилича на едни времена: \"Има човек - има проблем. Няма човек - няма проблем\".Припомняме, просветният министър Красимир Вълчев и премиерът Бойко Борисов проведоха  (НИМХ) при БАН.Срещата дойде след  заради липса на адекватно финансиране. Синоптиците искат института да се отдели от БАН и да премине под шапката на Министерството на образованието и науката (МОН).Министър-председателят от своя стана даде  без намесата на правителството. Срокът бе до 22 август, сряда.Шефът на БАН проф. Юлиан Ревалски обясни тогава, че на , БАН са поели ангажимент да се види каква самостоятелност би могла да се предложи на НИМХ в рамките на академията.", "date": "2018.08.30", "title": "БАН освободи шефа на НИМХ"}
{"url": "https://news.bg/society/23-sa-proizvoditelite-na-imitirashti-produkti.html", "text": "\"Към настоящия момент имитиращи продукти произвеждат 23 производителя, заяви пред БНР Татяна Николова от Българска агенция по безопасност на храните (БАБХ)Тя поясни, че до 19 юли възможност за производство на двата вида продукти са имали 63 предприятия.\"От 14 януари 2019 година имитиращите млечни продукти ще трябва да бъдат опаковани в индивидуална потребителска опаковка и потребителите ще могат да ги намират на точно обозначени щандове\", каза още Николова.Тя уточни, че произведените имитиращи продукти, етикирани преди влизането в сила на новата наредба на 19 юли тази година, ще бъдат в търговската мрежа до 14 януари 2019 година.След 14 октомври БАБХ ще започне проверка дали се спазват измененията за продажба на имитиращи продукти.Николова съобщи, че в момента БАБХ проверява дали производителите на млечни и имитиращи продукти спазват новата наредба за производство на имитиращи продукти.\"Агенцията извършва проверки в предприятията, които произвеждат млечни, имитиращи или преопаковат такива продукти, за да видим как бизнес операторите са спазили това изискване на наредбата\", поясни Татяна Николова.Тя заяви още, че към настоящия момент няма индикации за неспазване на изискванията от новата наредба, но уточни, че проверките още не са приключили.", "date": "2018.08.30", "title": "23 са производителите на имитиращи продукти"}
{"url": "https://news.bg/world/otide-si-josif-kobzon.html", "text": "Известният руски певец Йосиф Кобзон е починал на 80-годишна възраст, съобщават руските медии.Той беше депутат в Държавната дума (долната камара на руския парламент) и народен артист на СССР.Кобзон е бил настанен в болница на 20 юли в тежко състояние. За проблемите със здравето на певеца стана известно през 2005 г., когато му е било открито онкологично заболяване. След това той е претърпял няколко операции и е преминал през няколко цикъла на химиотерапия.Певецът е роден през 1937 г. в Украйна, по-конкретно в Донецка област, като започва да пее от ранна детска възраст.В Съветския съюз е нямало нито един човек, който да не познава лиричния му баритон. А ако е имало такива, след излизането на екран на култовия филм \"Седемнадесет мига от пролетта\" вече със сигурност е нямало, отбелязва РИА \"Новости\".В репертоара му имаше около 3000 песни. Най-популярни от тях са \"Смуглянка\", \"А у нас во дворе\", \"Старый клен\", \"С чего начинается Родина\", \"Мгновения\", \"Темная ночь\".Йосиф Кобзон активно се занимаваше с политика, обществена и благотворителна дейност. Беше отявлен привърженик на руския президент Владимир Путин. Той преподаваше в руската музикална академия \"Гнесини\" и Института по театрално изкуство.", "date": "2018.08.30", "title": "Отиде си Йосиф Кобзон"}
{"url": "https://news.bg/politics/nankov-nakazani-za-nekachestveniya-asfalt-zadalzhitelno-tryabva-da-ima.html", "text": "\"Причината, поради която бяхме призовани да се явим като свидетели е да съгласуваме момента, в който ще се вземат по официален ред процесуално-следствени проби на пътя, за да се влезе и да се от ремонтира участъка. Отстраняването на нередностите по платното за движение, ще бъдат за сметка на фирмата изпълнител на обекта.\"Това заяви пред журналисти министърът на регионалното развитие и благоустройството Николай Нанков, който беше  заедно с десетки служители на Агенция \"Пътна инфраструктура\" (АПИ) във връзка с  край Своге.Нанков заяви, че каквато и да е настъпилата вреда, тя ще бъде за сметка на изпълнителната фирма.\"Наказани за некачествения асфалт задължително трябва да има\", категоричен бе министърът.Нанков посочи, че би поел морална и политическа отговорност. Политическата отговорност не означава винаги оставка, а понякога означава вземане на правилно решение или да се подпомогне максимално разкриване на истината за причината за тежката катастрофа край Своге, каза Нанков.Още в понеделник по линия на гаранционните срокове един от участниците в консорциума на фирмата изпълнител на пътя е установил дефекти по своя участник, а другият участник е депозирал писмо да отстрани нередности в неговия участък, обясни Нанков.Днес са поставени бализи на пътя, лампи за през нощта, има полицейски екипи, които да контролират движението в района, а екипи на Агенция \"Пътна инфраструктура\" са мобилизирали свой екипи, които да почистят от храсти и дървета пътния участък, уточни строителният министър.Министър Нанков отрече всякакви спекулации, че пътят не бил предназначен за тежкотоварни автомобили и посочи, че пътят е с второкласно значение и тежкотоварни автомобили биха могли да се движат по него.Нанков се закани, че ще предприеме крупни мерки и решителни действия за установяване дали държавната администрация има някаква вина за катастрофата.Председателят на УС на АПИ Светослав Глосов коментира, че от \"Пътна полиция\" не са докладвали на АПИ, че пътят край Своге е с опасна концентрация на престъпления. Всички нередности по пътя ще бъдат отстранени за сметка на изпълнителя, увери Глосов и добави, че има констативен протокол, който е съставен от Областното пътно управление.Той обясни, че всяка година са получавали писмо от \"Пътна полиция\", че с регистрираните пътни участъци с концентрация на катастрофи, но в случая през настоящата година такова писмо не е било получено.Шефът на АПИ посочи, че мантинелата не е част от проекта, не е част от инфраструктурата, а е част от организираната територия, която не е на АПИ.Мантинелата е собственост на община Своге и тя трябва да се погрижи за извършването на прилежащите й ремонтни дейности.На въпрос дали се очаква да се повдигне обвинение на някого от АПИ, Глосов отбеляза, че не би могъл да се ангажира и да коментира дали ще има повдигнато обвинение или не, защото всичко по думите му зависело от Националната следствена служба.Припомняме, загинаха 17 души. Сред загиналите имаше и 13-годишно дете. Много други пострадаха. жени е най-тежко. По случая започна проверка. Прави се и . Водачът на рейса беше задържан и обвинен от прокуратурата. Вчера, 29 август, Окръжният съд в София постанови обвиняемият да остане с мярка за неотклонение \"\".27 август беше обявен за  в памет на загиналите. Във връзка с инцидента и , че при ремонтирането на пътя не е използван качествен асфалт, на 27 август следователи , която е сред основните изпълнители на ремонта на пътния участък край Своге.На 28 август властите започнаха  в Дупница, която е партньор на \"Трейс груп\".", "date": "2018.08.30", "title": "Нанков: Наказани за некачествения асфалт задължително трябва да има"}
{"url": "https://news.bg/disasters/ognishtata-na-chuma-po-svinete-v-rumaniya-stanaha-blizo-800.html", "text": "Огнищата на африканска чума по свинете в Румъния станаха близо 800, пише АП, цитирано от БНР.Най-засегната е югоизточната част на страната.По данни на румънската санитарно-ветеринарна служба умъртвените до момента свине са над 120 000.Държавният глава на северната ни съседка Клаус Йоханис поиска от правителството да вземе спешни мерки за спиране на разпространението на заразата. Президентът критикува кабинета, че досега не е успял да се справи със ситуацията.Припомняме, вчера във връзка с постоянните промени в епизоотичната обстановка в Европейския съюз и опасността от засягане на България от африканска чума по свинете Българската агенция по безопасност на храните (БАБХ) .БАБХ засилиха контрола в заведенията за обществено хранене, както и при обектите за съхранение и превоз на животински продукти.", "date": "2018.08.30", "title": "Огнищата на чума по свинете в Румъния станаха близо 800"}
{"url": "https://news.bg/int-politics/ungariya-nahoka-shvetsiya-zaradi-kritikite-i-za-politikata-kam-migrantite.html", "text": "Министърът на външните работи на Унгария Петер Сиярто е привикал посланика на Швеция в Будапеща заради \"критичните коментари на шведски министри относно Унгария\", съобщиха в изявление от ведомството, цитирани от \"Ройтерс\".Министерството цитира министъра на миграцията на Швеция, която е критикувала имиграционната политика на Унгария.Унгарските власти също така подчертават, че шведският външен министър Маргот Валстрьом е заявила в публикация в \"Туитър\", че унгарският премиер Виктор Орбан и италианският външен министър Матео Салвини са сформирали съюз срещу демократите, което според унгарското външно министерство е \"лъжа\".\"Подкрепящото имиграцията шведско правителство предприе нова атака срещу Унгария\", изтъква Сиярто в изявлението.", "date": "2018.08.30", "title": "Унгария нахока Швеция заради критиките ѝ за политиката към мигрантите "}
{"url": "https://news.bg/crime/burgaska-prokuratura-se-samosezira-za-reshenieto-na-obshtinski-savet-tsarevo.html", "text": "Окръжна прокуратура - Бургас се е самосезирала от журналистически материали и разпореди на Областния управител на Област Бургас да упражни инцидентен административен контрол над Решението на Общински съвет - Царево.Това общинско решение е взето на заседание на Общински съвет Царево, проведено на 24 август и с него е дадено одобрение за изработване на план за застрояване на парцел от 22 169 кв. м. в местността \"Силистар\".Указано е при констатация на противозаконни действия да бъдат предприети необходимите незабавни мерки за отстраняването им.Припомняме, в петък (24 август) вечерта от ПП ГЕРБ информираха, че премиерът Бойко , е наредил на кмета на Царево Георги Лапчев да задържи и да не изпълнява решението на Общински съвет - Царево по казуса \"Силистар\".В петък през деня по време на извънредно заседание на общинския съвет в Царево бе приета от общинските съветници от ГЕРБ докладна на Лапчев, според която може да се разреши строителство в защитена зона \"Силистар\". .Припомняме, кметът на Царево определи като \"безпрецедентна поредица от фалшиви новини и аз съм тук, за да опровергая всяка една от тях. Първо, не съм подписвал никаква заповед за одобряване на ПУП. Това е лъжа. Ако има такава заповед, то нека някой да я извади и да ми я покаже\".Според него, приемането на предложението на инвеститора за ПУП е единственият начин, за да се реши дългогодишният казус с частната отсечкав общинския път, която всяко лято предизвиква проблеми с достъпа до плажа.Лапчев отхвърля обвинения, че така се разрешава строителство в имота.", "date": "2018.08.30", "title": "Бургаска прокуратура се самосезира за решението на Общински съвет Царево"}
{"url": "https://news.bg/crime/arestuvaha-16-godishno-momche-udavilo-drug-mladezh-v-dunav.html", "text": "16-годишно момче е арестувано и обвинено, че е удавило друго дете в река Дунав в участъка ѝ в землището на град Свищов, съобщиха от прокуратурата.След събрани доказателства момчето е привлечено като обвиняемо по делото на 28 август.Според Прокуратурата той умишлено е умъртвил А.Ф., като е разбирал и осъзнавал действията си.На 29 август съдът е взел мярка за неотклонение \"задържане под стража\" спрямо лицето.За извършеното престъпление се предвижда лишаване от свобода до пет години.Според разследващите е налице реална опасност лицето да се укрие, да укрие доказателства и да попречи на разследването или да извърши престъпление.", "date": "2018.08.30", "title": "Арестуваха 16-годишно момче, удавило друг младеж в Дунав"}
{"url": "https://news.bg/int-politics/siriets-bit-s-zhelyazna-veriga-pri-rasistko-napadenie-v-germaniya.html", "text": "Сирийски имигрант е бил подложен на ксенофобски обиди и е бил пребит в северния германски град Висмар снощи, съобщиха от местната полиция. Нападението идва на фона на разтърсената от крайнодесни демонстрации срещу чужденците Германия.20-годишният мъж е вървял към къщи, когато \"е бил спрян от трима немскоговорящи, които са го обидили по ксенофобски начин\", посочиха от полицията.Двама от тях след това го ударили в лицето, преди третият \"да го удари по рамото и ребрата с желязна верига\".Жертвата е паднала на земята и е била бита, преди нападателите му да избягат. Сириецът се е разминал със счупен нос и синини по лицето и горната част на тялото.Атаката в балтийския крайбрежен град се случва, след като Германия е разтресена от протести от няколко дни на десни екстремисти в източната провинция Саксония, където ксенофобските настроения са отдавна налице.След фаталното наръгване на 35-годишен германец от двама имигранти - сириец и иракчанин, хиляди крайнодесни протестиращи излязоха на протести в град Кемниц, като някои от тях прогонваха хора, които не са изглеждали като германци.Полицията съобщи за нападения на екстремисти срещу най-малко трима чужденци в неделя, като са били открити разследвания за 10 случая, при които протестиращи са отправяли забранения характерен хитлеристки поздрав.Грозните сцени на предимно бели мъже, много от тях футболни хулигани, обиждащи хора, които са сметнали за чужденци, дълбоко разтревожиха обществените среди в Германия.Саксония е крепост на крайнодесни партии и групировки, които остро се противопоставят на решението на канцлера Ангела Меркел от 2015 г. да остави границите на страната отворени за масовия наплив на мигранти.", "date": "2018.08.30", "title": "Сириец бит с желязна верига при расистко нападение в Германия"}
{"url": "https://news.bg/int-politics/makron-prishporva-es-da-sklyuchi-sporazumenie-za-brekzit-s-velikobritainya.html", "text": "Френският президент Еманюел Макрон планира да призове лидерите на страните членки на Европейския съюз по време на предстоящата неофициална среща на Общността в Залцбург да положат всички усилия, за да гарантират, че Обединеното кралство няма да излезе от ЕС без споразумение, съобщава \"Таймс\", позовавайки се на дипломатически източници.Според източник Макрон \"вижда сценария, при който няма споразумение, като нещо, което би разрушило връзките и отровило отношенията в момент, когато Европа трябва да бъде обединена и извън рамките на Европейския съюз\".Предполага, че френският президент ще използва срещата през септември, за да представи предложение за нова структура на съюзите на Европа на базата на \"концентрични кръгове\". Източниците са отбелязали, че Макрон иска да види ЕС в центъра на кръга, докато Великобритания ще бъде във втория концентричен кръг, след като напусне Общността.Преговорите за Брекзит напредват по-бавно, отколкото ЕС и Обединеното кралство се надяваха и двете страни вероятно ще удължат крайния срок за постигане на споразумение до ноември.Междувременно главният преговарящ на ЕС за Брекзит Мишел Барние изрази оптимизъм, че може да бъде постигнато споразумение, след като той обяви, че ЕС е готов да предложи на Лондон партньорство след Брекзит, каквото \"никога не е имал с каквато и да било друга трета страна\".Барние предупреди обаче, че ЕС все пак трябва да бъде подготвен за всички потенциални резултати, включително за сценарий, при който не бъде постигнато споразумение между ЕС и Великобритания.", "date": "2018.08.30", "title": "Макрон пришпорва ЕС да сключи споразумение за Брекзит с Великобритаиня"}
{"url": "https://news.bg/int-politics/rusiya-provezhda-uchenie-s-25-koraba-i-30-samoleta-v-sredizemno-more.html", "text": "Руското министерство на отбраната коментира, че ще проведе военноморски учения в Средиземно море от 1 до 8 септември, в което ще участват 25 кораба и 30 самолета, съобщава \"СиБиЕс нюз\".Министерството допълва, че ученията включват провеждане на противовъздушни, анти-подводни и анти-минни упражнения. Маневрите са на фона на напрежението между Русия и Запада във връзка с бунтовническия район Идлиб в Сирия, а сирийският президент Башар Асад, подготвя офанзива там.НАТО заявява, че руската флота засилва своето присъствие в Средиземно море поради нарастващото напрежение в Сирия. Русия предоставя важна военна подкрепа на сирийските правителствени сили.\"Няма да спекулираме с намерението на руския флот, но е важно всички действащи лица в региона да се въздържат от влошаване на вече катастрофалната хуманитарна ситуация в Сирия\", коментира говорителят на НАТО Оана Лунгеску и допълва, че някои от руските кораби са оборудвани с крилати ракети.Най-малко осем кораба, включително ракетен крайцер и две подводници с ракети се присъединиха към руската флотилия през последните три седмици.Москва многократно твърди, че сирийските бунтовници подготвят атака с химически оръжия в Идлиб, за  срещу сирийските сили.\"Московски Комсомолец\" пише, че военното натрупване е свързано с тази възможност: \"Съединените щати и техните съюзници принудиха Русия да изпрати мощна група в Средиземно море\".Говорителят на Държавния департамент на САЩ Хедър Нюърт определя като фалшиви руските изявления. \"Виждали сме и преди са се опитвали да прехвърлят вината, да сложат отговорността на други групи, но ние не се хващаме на това\", коментира тя във Вашингтон.Западните държави и независими анализатори твърдят, че сирийските правителствени сили са извършили редица химически атаки в хода на седемгодишната гражданска война. САЩ неведнъж обещават да отговорят, ако сирийските сили използват химическо оръжие в Идлиб.Както Сирия, така и Русия отричат, че правителствените сили някога са използвали химически оръжия.", "date": "2018.08.30", "title": "Русия провежда учение с 25 кораба и 30 самолета в Средиземно море"}
{"url": "https://news.bg/regions/prechistvatelnata-stantsiya-na-zlatni-pyasatsi-ne-smogva.html", "text": "Отпадни води от пречиствателната станция на \"Златни пясъци\" могат да потекат по алеите на курортния комплекс.Пречиствателна станция за отпадъчни води (ПСОВ) в \"Златни пясъци\" не смогва и има препълване на системата, което може да доведе до преливане на шахтите, информират от ВиК във Варна в сигнал до Министерството на околната среда и водите.Екоминистърът Нено Димов беше на проверка и се срещна с ръководството на ВиК - Варна и със зам.-кмета Христо Иванов.Във връзка със сигнала на ВиК - Варна Димов е разпоредил на РИОСВ в морската ни столица да извърши 24-часови проби от водата при изхода на пречиствателната станция в \"Златни пясъци\". Резултатите ще са готови следващата седмица. След това ще има и други, контролни проби.\"Ще бъде завишен контролът върху ПСОВ \"Златни пясъци\", категоричен е министърът.От ВиК дружеството уверяват, че станцията има капацитета да поеме пречистването на водите в курорта, като се вземат допълнителни мерки за обезпечаване на постъпващите водни количества.Директорът на ВиК - Варна Валентин Вълчанов обяснява, че в последните седмици нивото се увеличавало, защото консумацията на вода и отвеждането й в ПСОВ нараствало поради факта, че посетителите на курорта са повече. По думите му по време на пика на летния сезон пречиствателната станция е работила в нормален експлоатационен режим.Няма преливане от шахтите, категорично заяви Вълчанов и допълни, че проблемът е, че дъждовните води се отвеждат в битовата канализация.След приключването на сезона веднага ще започне реконструкция на пречиствателната станция. Ремонтът ще бъде финансиран по Оперативна програма \"Околна среда 2014-2020\". Целият проект е на стойност 37.150 млн. лв., от които които участието на община Варна е в размер на 8.5 млн. лв.От пресслужбата на МОСВ информират, че проектът включва два подобекта - реконструкция, модернизация и разширение на ПСОВ \"Златни пясъци\" и частично изграждане, реконструкция и рехабилитация на канализационната мрежа на СО \"Ален мак\". С модернизацията ще се осигури пречистване на отпадъчни води за бъдещо натоварване на ПОСВ \"Златни пясъци\" с капацитет 72 122 еквивалент жители през летните месеци.", "date": "2018.08.30", "title": "Пречиствателната станция на Златни пясъци не смогва"}
{"url": "https://news.bg/int-politics/rusiya-publikuva-video-s-nova-pro-raketa-nyamashta-analog-v-sveta.html", "text": "Военното министерство на Русия публикува видеоклип с изпитания на нова руска ракета за противоракетна отбрана, която нямала аналог в света, съобщават руските медии.Изстрелването е било проведено на полигона Сари-Шаган в Казахстан. Уточнява се, че ракетата успешно е поразила условната мишена с необходимата точност.Всички характеристики на ракетата - скорост, дължина на полета и дори външен вид - са засекретени от руските военни.Системата за противоракетна отбрана е на въоръжение в руските ПРО войски и отбранява Москва и Централната промишлена зона от удари с балистични ракети. Също така сред задачите на въпросното въоръжение е да е в помощ на системата за предупреждение за ракетно нападение и контрол на космическото пространство.Понастоящем за отбраната на руската столица отговаря системата за противоракетна отбрана А-135. Нейната разработка е започнала през 1971 г., а първите изпитания са били проведени през 1979 г.През 2014 г. започнаха изпитанията на новата противоракетна система А-235.", "date": "2018.08.30", "title": "Русия публикува видео с нова ПРО ракета, нямаща аналог в света"}
{"url": "https://news.bg/crime/vzimat-probi-ot-asfalta-kray-svoge-za-razsledvaneto.html", "text": "Разследващите са получили искане от Агенция \"Пътна инфраструктура\" за започване на ремонт на пътя към Своге, където преди няколко дни тежка катастрофира автобус и 17 от пътниците загинаха.Такова разрешение няма да бъде дадено преди от пътната настилка на това място да бъдат иззети по реда на НПК проби, които да бъдат ползвани при експертизи за установяване на състоянието, състава и начина на изпълнение на асфалтовия път, заявяват от прокуратурата.Взимането на проби ще стане утре, 31.08.2018 г., като такива проби ще бъдат иззети от следователи от Националната следствена служба чрез съответни технически средства. Това ще стане в рамките на оглед, който ще започне в 10,00 ч. и най-вероятно ще причини временно затруднение при движението.На АПИ и МВР е възложено създаването на необходимата организация за това и да информира гражданите.Започването на ремонт на пътния участък ще бъде разрешено без каквото и да е забавяне, но само след вземането на проби от настилката на конкретния пътен участък.От прокуратурата съобщават още, че днес разследването на тежкото произшествие на пътя Своге - София е продължило с разпити на свидетели. В Националната следствена служба вече са разпитани 20-те членове на Държавната приемателна комисия, извършила окончателното приемане на пътя след ремонта му. Те са представители на различни институции - Агенция \"Пътна инфраструктура\", Областно пътно управление, МВР, РИОСВ-София и РИОСВ-Враца, Районните служби \"Пожарна безопасност и защита на населението\" в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя - ДЗЗД \"ТРЕЙС-СВОГЕ\", \"Виа-План\" ЕООД, \"Пътконсулт 2000\", \"Мотт Макдоналд лимитид\".Като свидетели са разпитани също министъра на регионалното развитие и благоустройството Николай Ненков и председателя на Управителния съвет на Агенция \"Пътна инфраструктура\" Светослав Глосов.", "date": "2018.08.30", "title": "Взимат проби от асфалта край Своге за разследването"}
{"url": "https://news.bg/int-politics/oon-se-opasyava-ot-izpolzvane-na-hlor-ot-vsichki-voyuvashti-v-idlib.html", "text": "Организацията на обединените нации - ООН призова Русия, Иран и Турция да предотвратят битка в провинция Идлиб в Сирия, съобщава \"Ройтерс\".ООН коментира, че военните действия ще засегнат милиони цивилни и предполагат, че и двете страни ще използват хлор като химическо оръжие.Специалният пратеник за Сирия Стефан де Мистура коментира, че в Идлиб има висока концентрация на чуждестранни бойци, включително около 10 000 терористи.Той допълни, че би било добре да се създадат хуманитарни коридори за евакуиране на цивилни, отколкото да се инициира битка, която може да се окаже \"перфектната буря\".За риск от хуманитарна катастрофа в сирийската провинция Идлиб предупреди вчера ООН. Очакват се нови 800 000 бежанци да напуснат в търсене на спасение. Линда Том, представител на офиса за хуманитарна координация на ООН предупреди, че военните действия в района затрудняват хуманитарната дейност.Съветът за сигурност на ООН предупреди по-рано Дамаск да не предприема настъпление в провинция Идлиб, тъй като това може да доведе до хуманитарна катастрофа.Вчера, руският външен министър Сергей Лавров описа екстремистите в Идлиб в Сирия като \"гноен абсцес\", който трябва да бъде ликвидиран. След , Лавров коментира, че бойците използват цивилни като човешки щит.Правителството на Башар ал-Асад, подкрепено от Москва, заявява, че има за цел да си върне Идлиб, който се превърна в убежище за цивилни и бунтовници, разселени от други части на Сирия, както и джихадистки сили.В интервю за \"Ройтерс\" по време на посещение в Израел, съветникът на Белия дом по национална сигурност Джон  на сирийските сили срещу бунтовниците в Идлиб. Той предупреди, че САЩ ще отговорят, ако бъдат използвани химически оръжия в Идлиб.", "date": "2018.08.30", "title": "ООН се опасява от използване на хлор от всички воюващи в Идлиб"}
{"url": "https://news.bg/society/prokuraturata-otkri-yasli-i-gradini-koito-sabirat-taksi-pri-otsastvie.html", "text": "Прокуратурата извърши проверки и откри в редица общини детски градини и ясли, в които се събират такси при отсъствие на детето. В редица общини е регламентирано, че месечната такса за ползване на ясли и градини се състои от два компонента -т.нар. \"постоянна\" такса и такса за присъствен ден.Формирано е и задължение за плащането на такса и при отсъствие на детето.Предвидено е, че \"постоянната\" такса се заплаща независимо от това дали детето посещава детското заведение, или не.Нарушения са открити в Столична община и общините Пловдив, Велинград, Несебър, Стара Загора, Димитровград, Плевен, Ботевград, Хасково, Ловеч, Велико Търново, Созопол, Шабла, Горна Оряховица, Айтос, Горна Малина, Царево, Луковит и други.Към момента са подадени 33 протести до административните съдилища.От Върховна административна прокуратура извършват проверки по реда на надзора за законност спрямо общински наредби свързани с определянето и администрирането на местните такси и цени на услуги.Установени са 43 наредби, чиито разпоредби противоречат на нормативни актове - Конституция, Закон за местните данъци и такси /ЗМДТ/, Закон за предучилищното и училищното образование и др.Съгласно ЗМДТ таксата е месечна и се дължи от родители и настойници за ползване на предоставяната от общината услуга.В закона е предвидено, че лицата имат право да не заплащат предлагана от общината услуга, когато няма да я ползват през годината или през определена част от нея.", "date": "2018.08.30", "title": "Прокуратурата откри ясли и градини, които събират такси при отсъствие"}
{"url": "https://news.bg/int-politics/peskov-idlib-e-gnezdo-na-teroristi-bezdeystvieto-e-riskovo.html", "text": "Кремъл определя сирийската бунтовническа провинция Идлиб като гнездо на терористи и несправянето с проблема не е добър вариант, съобщава \"Ройтерс\".Така е отговорил говорителят на Кремъл Дмитрий Песков на пресконференция за планираните руски военноморски учения в Средиземноморието.Припомняме, НАТО коментира, че руската флота засилва своето присъствие в Средиземно море поради нарастващото напрежение в Сирия. Русия предоставя важна военна подкрепа на сирийските правителствени сили.\"Няма да спекулираме с намерението на руския флот, но е важно всички действащи лица в региона да се въздържат от влошаване на вече катастрофалната хуманитарна ситуация в Сирия\", коментира говорителят на НАТО Оана Лунгеску и допълва, че някои от руските кораби са оборудвани с крилати ракети.Най-малко осем кораба, включително ракетен крайцер и две подводници с ракети се присъединиха към руската флотилия през последните три седмици.", "date": "2018.08.30", "title": "Песков: Идлиб е гнездо на терористи, бездействието е рисково"}
{"url": "https://news.bg/int-politics/26-ubiti-pri-eskalatsiya-na-sblasatsite-v-tripoli.html", "text": "Официално лице в Либия обяви, че при боеве между съперничещи се милиции в столицата Триполи са били убити най-малко 26 души, включително цивилни, съобщава \"Асошиейтед прес\".Уидад Абу Ниран, говорител на здравното министерство, уточни, че други 75 души са били ранени при боевете, които са започнали в понеделник и изправиха едни срещу други въоръжени групировки от Триполи срещу други групировки от град, намиращ се на юг от столицата.Либия потъна в хаос след въстанието през 2011 г., при което от власт беше свален и убит дългогодишният диктатор Муамар Кадафи. Страната понастоящем се управлява от съперничещи си власти, като едните са базирани в Триполи, а другите в източната част на страната, като всяка от тях е подкрепяна от множество милиции, които на практика са безконтролни и владеят отделни части от страната.Милиции, подкрепяни от подкрепяното от ООН правителство в Триполи, са предложили прекратяване на огъня вчера.", "date": "2018.08.30", "title": "26 убити при ескалация на сблъсъците в Триполи"}
{"url": "https://news.bg/society/stotitsi-zakasaha-zaradi-problemi-s-avtobusnite-prevozi-mezhdu-sofiya-i-plovdiv.html", "text": "Стотици хора закъсаха заради проблеми с автобусните превози по направление София - Пловдив, пише БНР.Хората са принудени да търсят алтернативни варианти за придвижване.Причината за това е, че Столична община е прекратила договора си с една от фирмите, обслужващи това направлението. Става въпрос за фирмата \"Витоша- Експрес\". Причините за това към момента остават неясни.Най-вероятно причина за прекратяването на договора на \"Витоша експрес\" е журналистическо разследване на Валя Ахчиева в \"Открито\" по БНТ и \"Господари на ефира\", които сигнализираха, че фирмата не изпълнява условията по договора си с Общината и не вози пътници на цена от 6.86 лв. \"Витоша експрес\" взима линията с обществена поръчка, която печели точно с атрактивната цена, но на практика продава билет за 14 лв., като включва такса \"обслужване\" от над 7 лв. 14 лв. е пазарната цена на билета София - Пловдив. Тази сутрин четири рейса на фирмата превозвач не са потеглили от София за Пловдив.В следобедите курсовете на кръгъл час от Пловдив до София също няма да се изпълняват.", "date": "2018.08.30", "title": "Стотици закъсаха заради проблеми с автобусните превози между София и Пловдив"}
{"url": "https://news.bg/world/24-chasova-stachka-na-moryatsite-v-gartsiya-na-3-septemvri.html", "text": "24-часова стачка на моряците в Гърция спира фериботите на 3 септември, понеделник. Хиляди туристи в страната ще бъдат принудени да останат по островите, информира кореспондентът на БНР в южната ни съседка.В понеделник освен фериботите няма да се движат и товарните кораби.Моряците и докерите в Гърция настояват за увеличение на заплатите с 5%. Същите искат и мерки срещу безработицата в сектора.Работодателите пък отказват да изпълнят исканията на моряците с аргумента, че в последните 8 години те не са орязвали възнагражденията на работещите в морския транспорт.Стачката ще засегне поне 200 000 пътници, които са резервирали фериботни билети за понеделник.Сред туристите има и много българи, които се намират на гръцките острови.От туристическия сектор се опитаха да преговарят с моряците, но синдикатът не отмени стачката.", "date": "2018.08.30", "title": "24-часова стачка на моряците в Гърция на 3 септември"}
{"url": "https://news.bg/int-politics/rusiya-predupredi-zapadat-se-gotvi-da-udari-siriya-do-24-chasa.html", "text": "Посланикът на Русия в САЩ Анатолий Антонов обяви, че е казал на официални лица от американското правителството по-рано тази седмица, че Москва е разтревожена от знаци, че САЩ подготвят нови удари срещу Сирия и предупредил срещу \"безпочвената и незаконна агресия срещу Сирия\", съобщава \"Ройтерс\".Антонов се е срещнал с американски официални лица, включително Джеймс Джефри, който е специален представител за Сирия, уточниха от посолството на Русия в САЩ в публикация на страницата си във \"Фейсбук\".Междувременно говорителката на руското външно министерство Мария Захарова обяви, че ръководената от САЩ коалиция е разположила близо 380 крилати ракети в региона на Близкия изток и е готова да предприеме нападение срещу цели в Сирия в рамките на следващите 24 часа.Захарова добави, че всякакви потенциални нови въздушни удари, извършени от Запада срещу Сирия, биха застрашили не само мирния процес в страната, но също така и глобалната стабилност.", "date": "2018.08.30", "title": "Русия предупреди: Западът се готви да удари Сирия до 24 часа "}
{"url": "https://news.bg/society/vtori-den-bez-topla-voda-v-stolichnite-mladost-1-i-hipodruma.html", "text": "Столичните квартали \"Младост\" 1 и \"Хиподрума\" са без топла вода вече втори ден.От \"Топлофикация София\" съобщават, че става дума за авария.В ж.к. \"Младост 1\" е спряно топлоподаването в района между ул. \"Александър Моллов\", бул. \"Цариградско шосе\", ул. \"Йерусалим\", ул. \"Г. Желязков\"; бул. \"Александър Малинов\", бул. \"Цариградско шосе\", ул. \"Йерусалим\", ул. \"Андрей Ляпчев\", ул. \"Андрей Сахаров\", пише Нова.В ж.к. \"Хиподрума\" е спряно топлоподаването в района между бл. 21, бл. 23а и Ритуална зала.", "date": "2018.08.30", "title": "Втори ден без топла вода в столичните \"Младост\" 1 и \"Хиподрума\""}
{"url": "https://news.bg/disasters/tri-zemetreseniya-za-20-minuti-v-bosna.html", "text": "Серия от земетресения разлюля Босна и Херцеговина. В рамките на по-малко от 20 минути в страната са регистрирани 3 труса.Земетресенията са усетени в почти цялата страна.Първият трус е бил най-силен. Той е регистриран в 5.33 часа и е бил с магнитуд от 4.6 по скалата на Рихтер. Трусът е бил на 19 километра западно от град Гламоч и 142 километра западно от Сараево.Второто земетресение е регистрирано в 5.45 часа и е било с магнитуд от 3.1 по скалата ха Рихтер. Трусът е бил на 20 километра източно от Грахово и 144 километра западно от столицата Сараево.Третият трус е бил в 5.51 часа и е възникнал на 17 километра западно от Гламоч и 140 километра западно то Сараево. Трусът е бил с магнитуд от 3.3 по скалата на Рихтер.Първите две земетресения са били с дълбочина от 10 километра, а третото - 2 километра, показва справка в Европейския средиземноморски сеизмологичен център.Хърватски медии пишат, че сред населението е имало голям страх, защото трусовете са били близо до страната.Някои населени места са останали без електричество.Няма данни за пострадали хора.", "date": "2018.08.30", "title": "Три земетресения за 20 минути в Босна"}
{"url": "https://news.bg/int-politics/makron-nastoyava-za-obshta-arhitektura-za-sigurnost-na-evropa-i-rusiya.html", "text": "Президентът на Франция Еманюел Макрон обяви, че европейският континент се нуждае от нова архитектура за сигурност, която да включва Русия.Говорейки на съвместна пресконференция с финландския президент Саули Нийнистьо в Хелзинки, Макрон призова за преразглеждане на отношенията с Кремъл.Той също така настоява, че Европейският съюз се нуждае от стратегически отношения с Турция, включително по въпросите на отбраната.   Трансатлантическите въпроси трябва да бъдат преразгледани, за да може \"Европа да има стратегическа и отбранителна автономия\", настоя още френският държавен глава.Той добави, че реконструкцията в \"широк смисъл\" би означавала сътрудничество със \"силите, които са на границите на Европа и големите страни\", с които е споделяна обща история.Макрон е категоричен защитник на позицията, че Европа трябва да е способна да защитава стратегическите си интереси и финансовата си независимост и да реагира на новата глобална икономическа и отбранителна ситуация, предизвикана от управлението на американския президент Доналд Тръмп. ", "date": "2018.08.30", "title": "Макрон настоява за обща архитектура за сигурност на Европа и Русия"}
{"url": "https://news.bg/society/tyutyunoproizvoditeli-protestirat-zaradi-neizplateni-pari-ot-falirala-gratska-firma.html", "text": "Тютюнопроизводители от цялата страна готвят протест заради неизплатени пари от гръцка фирма, обявила фалит, съобщи bTV.Земеделците чакат от фирма \"Михайлидис\" парите си вече втора година.  От Министерството на земеделието са обещали помощ, но засега без резултат.Един от потърпевшите разказва, че преди две години предал на изкупвача 30 тона тютюн за около 40 хил. лв. и още си чака парите.В подобна ситуация са още около 1 000 души от цялата страна.По думите им имат да взимат от фалиралата фирма общо 2,5 млн. лв.От земеделското министерство обаче заявяват, че нямат юридическо основание да изплатят парите на тютюнопрозиводителите.Част от земеделците са категорични, че ако до 15 септември не получат парите си, няма да пуснат децата си на училище.Коментар от страна на фирмата няма.", "date": "2018.08.30", "title": "Тютюнопроизводители протестират заради неизплатени пари от фалирала гръцка фирма"}
{"url": "https://news.bg/health/edin-chovek-umira-na-1000-bolni-ot-morbili.html", "text": "От началото на годината досега имаме два пъти повече случаи в Европа на дребна шарка (морбили), отколкото през миналата година по същото време. На 1 000 болни от инфекцията умира един човек след усложнения от вируса.Болестта е опасна, защото след години може да се развие тежка инфекция. Това обяви проф. д-р Тодор Кантарджиев, директор на Националния център по заразни и паразитни болести и национален консултант по микробиология пред bTV.Проблемът е във ваксините и заради не пълното ваксационно покритие. Моноваксина само за морбили в България няма, изрази съжаление лекарят и допълни, че се слага триваксина, която се слага на 12-месечни и 12-годишни деца.От 2017 г. има една повишена заболяемост от морбили във всички страни членки на ЕС и в почти всички европейски държави, изрази съжаление проф. Кантарджиев.Според него проблемът се корени в това, че родителите не водят децата си да бъдат ваксинирани. Той призова родителите на малките деца да ги водят на ваксинация на всеки 13 месеца, а 13-14 годишните поне веднъж в годината.Лекарят призова родителите на всички деца под 1-годишна възраст, които не са имунизирани, да не бъдат водени в страни, където има морбили - Гърция, Румъния и Сърбия.Относно западнонилската треска проф. Кантардижев отбеляза, че се предава чрез комари, които масово ги имаме. Той обясни, че такава треска възниква обикновено в големи градове, където има много хора и много комари, защото започнат ли да умират птици, започва да има треска, която чрез комарите се пренася по хората.Ако се засегне мозъкът, симптомите са очевадни, изтъкна проф. КантардижевТой успокои, че в България все още няма симптоми на западнонилската треста.Инфекциите на мръсните ръце, бактериите и мръсната вода ни вредят най-много, изтъкна лекарят на въпрос какво най-често ни мъчи през лятото.", "date": "2018.08.30", "title": "Един човек умира на 1000 болни от морбили"}
{"url": "https://news.bg/crime/nankov-i-desetki-ot-api-na-razpit-za-patya-ubiets-kray-svoge.html", "text": "Националната следствена служба (НСлС) ще разпита всички властимащи, които са отговорни за възлагането на ремонта и приемането на пътя край Своге, на който стана  на автобус, при която загинаха 17 души, съобщи в. \"\".Тази сутрин в 10 часа започнаха разпитите.Първият, който напусна следствието, бе Георги Колев от пожарната служба в Своге. Пред журналисти той бе лаконичен, като заяви, че са се задавали регламентирани въпроси от страна на ДНСК. Няма извършени нарушения от страна на пожарната служба, посочи Колев. В НСлС се очаква да бъдат разпитани около 30 души, като призовки са получили членовете на контролната строителна комисия, която е приела пътя, както и служители на Агенция \"Пътна инфраструктура\" (АПИ), свързани с процедурата по приемане на ремонтирания пътен участък. Ще бъде разпитан и министърът на регионалното развитие Николай Нанков.Вероятно за разпит ще бъдат привикани и бившите директори на АПИ Лазар Лазаров и Дончо Атнанасов. За днес обаче те нямат призовки.Нанков обяви преди дни, че на пътя е бил положен асфалт с много високо съдържание на варовик. Вчера пък премиерът Бойко Борисов се закани да няма пощада за нито един замесен.", "date": "2018.08.30", "title": "Нанков и десетки от АПИ на разпит за пътя убиец край Своге"}
{"url": "https://news.bg/int-politics/tramp-besnee-sreshtu-cnn-zaradi-informatsiya-za-sgovor-s-rusiya.html", "text": "Президентът на САЩ Доналд Тръмп се нахвърли остро срещу американския телевизионен гигант CNN в профила си в \"Туитър\", и по-специално срещу техния разследващ журналист Карл Бърнстийн заради информация за срещата в \"Тръмп тауър\" между сина на президента Доналд Тръмп младши и руски адвокат по време на предизборната кампания за изборите през 2016 г.\"CNN е разделен отвътре заради това, че са хванати в голяма лъжа и отказа да си признае грешката. Немарливият Карл Бърнстийн, човек, който живее в миналото и мисли като дегенерирал глупак, измисля история след история, като му се смеят в цялата страна! Фалшиви новини\", написа Тръмп.Карл Бърнстийн, който се прочу с отразяването на големия политически скандал \"Уотъргейт\" през 1970-те години, е един от авторите на информацията, в която се твърди, че Тръмп е бил информиран за срещата в \"Тръмп тауър\". Сред източниците на информацията е бил Лани Дейвис, адвокат на бившия адвокат на Тръмп Майкъл Коен, който заяви през миналата седмица, че не е напълно категоричен, че Тръмп е знаел за срещата с руския адвокат, с което подложи под съмнение информацията на CNN. Тръмп отрича да е знаел за разговорите в \"Тръмп тауър\".CNN впоследствие отговори на нападките на Тръмп, като отрече, че информацията, която е била разпространена за първи път през миналия месец, е невярна и защити Карл Бърнстийн.\"Няма съмнение, г-н президент, CNN не лъже. Ние съобщаваме новините. И ние информираме, когато хората на власт говорят лъжи. CNN застава зад нашите информации и нашите журналисти и репортери. Може да има много глупаци в тази история, но Карл Бърнстийн не е един от тях\", се подчертава в позицията на телевизията.", "date": "2018.08.30", "title": "Тръмп беснее срещу CNN заради информация за сговор с Русия"}
{"url": "https://news.bg/crime/19-godishen-zagina-pri-proizshestvie-s-mototsiklet.html", "text": "19-годишен младеж загинали при пътен инцидент с мотоциклет във Варненско, съобщиха от Областната дирекция на МВР в града.Инцидентът е станал около 3 часа тази нощ в село Петров дол. Тогава е получен и сигналът за произшествието.По време на движението си 19-годишният мотоциклетист изгубил контрол върху превозното средство и излязъл извън пътното платно за движение. Вследствие на това водачът се блъснал в паркиран автомобил.По случая е образувано досъдебно производство.", "date": "2018.08.30", "title": "19-годишен загина при произшествие с мотоциклет"}
{"url": "https://news.bg/health/horata-s-uvrezhdaniya-nyama-da-postradat-ot-novata-naredba-za-meditsinska-ekspertiza.html", "text": "\"Хората с тежки заболявания няма да пострадат по никакъв начин\" Това заяви пред Нова заместник-министърът на здравоопазването Светлана Йорданова.По думите ѝ по новата методика всяко едно заболяване ще бъде с посочени проценти, така че човекът с увреждане ясно ще знае кое от заболяването му носи най-голям функционален дефицит.Припомняме, че вчера, 29 август, хората с увреждания внесоха в деловодството на Министерството на здравеопазването Те настояват за отмяна на промените в наредбата за ТЕЛК.Според жалбоподателите правилата ощетяват социалните им добавки. Процентът работоспособност зависи вече най-много от основната диагноза.\"Голяма заблуда, в която са въведени хората с увреждания, е това, че се взима предвид само едно основно заболяване, а всички останали ще бъдат изключени. Това категорично не е така\", подчерта Йорданова.Според нея те са били консултирани от хора, които гонят лични интереси.Йорданова поясни, че екипите, работели по създаването на новата методика за оценката на медицинската експертиза, са имали единствена задача да осъвременят методиката.Тя е категорична, че промяната се прави за хората, които наистина имат нужда от подкрепа от държавата, за да бъдат максимално осигурени.\"За да може един човек със средна степен на увреждане да бъде сигурен, че той ще попадне в определена група, тези проценти са заковани\", уточни зам.-министърът.Йорданова отбеляза, че отсега нататък няма да зависи от лекарите в ТЕЛК какъв процент ще постановят.", "date": "2018.08.30", "title": "Хората с увреждания няма да пострадат от новата наредба за медицинска експертиза"}
{"url": "https://news.bg/crime/blasnaha-velosipedistka-na-vhoda-na-borisovata-v-sofiya.html", "text": "Шофьор блъсна велосипедистка на входа на \"Борисовата градина\" в София, пише Нова.По думите на пострадалата жена водачът излизал с автомобила си от паркинга и се опитвал да се включи в движението. Той говорил и по телефона. \"Една кола му направи път, за да се включи и той го направи, без дори да погледне и ме удари\", разказа още велосипедистката.Според нея тя е имала късмет, защото колата не се е движила с висока скорост.\"След като ме удари, слезе да ме вдигне. Попита ме дали съм добре и дали да викнем линейка. След това ми каза, че щом съм добре, ще тръгва, защото много бърза. И наистина си тръгна, което беше безумно\", каза колоездачката.Тя не е подала жалба в полицията, защото заради шока не е успяла да види номера на колата.", "date": "2018.08.30", "title": "Блъснаха велосипедистка на входа на \"Борисовата\" в София"}
{"url": "https://news.bg/int-economics/i-panasonic-byagat-ot-velikobritaniya-zaradi-brekzit.html", "text": "Японският технологичен гигант Panasonic ще премести централата си в Европа от Великобритания в Амстердам през октомври, след като Брекзит наближава, съобщават британските медии.Целта е да се избегнат потенциални данъчни проблеми, свързани с решението на Обединеното кралство да излезе от Европейския съюз, посочи изпълнителният директор на \"Панасоник\" за Европа Лоран Абади.С приближаването на март 2019 г., когато е официалната дата за Брекзит, редица мултинационални компании заявиха, че планират да преместят работни места от Великобритания.Няколко японски финансови компании заявиха, че възнамеряват да преместят от Лондон централите си в ЕС.Решението на \"Панасоник\" е провокирано от опасения, че Япония би могла да започне да разглежда Великобритания като данъчен рай, ако тя намали корпоративния данък, за да привлича компании, посочи Лоран Абади. Ако \"Панасоник\" започне да плаща по-малко данъци в Обединеното кралство, това може да доведе до това да плаща по-големи данъци в Япония.Абади е коментирал пред японско издание, че \"Панасоник\" са обмисляли изтеглянето си в продължение на 15 месеца заради опасения, свързани с Брекзит, като достъп до свободно движение на стоки и хора.През 2016 г. британското правителство обеща да намали корпоративния данък, за да насърчи бизнеса да продължи да инвестира в Обединеното кралство след референдума за Брекзит.Япония е един от най-големите инвеститори във Великобритания, където повече от 800 японски компании са наели над 100 хил. души.", "date": "2018.08.30", "title": "И Panasonic бягат от Великобритания заради Брекзит"}
{"url": "https://news.bg/education/12-dni-koledna-vakantsiya-prez-uchebnata-2018-2019-godina.html", "text": "Министерството на образованието и науката (МОН) публикува утвърдения график на учебното време и ваканциите за новата учебна 2018/2019 година.Тази година коледната ваканция за учениците ще продължи 12 дни - от 22 декември 2018 година до 2 януари 2019 година включително.Първата почивка за децата през есента ще бъде от 1 до 4 ноември 2018 г. включително.Междусрочната ваканция ще е само един ден - 5 февруари 2019 г. Вторият учебен срок започва на 6 февруари.През пролетта учениците от I до XI клас ще почиват от 30 март до 7 април 2019 г. включително. За дванадесетокласниците пролетната ваканция ще бъде от 5 до 7 април включително.Матурите през следващата година остават на същите дати - на 21 май 2019 г. по български език и литература и на 23 май 2019 г. по предмет по избор. Държавните зрелостни изпити по желание ще се проведат в периода 28 май - 31 май 2019 г. В сесията август-септември 2019 г. изпитът по български език и литература ще е на 28 август 2019 г., вторият задължителен - на 29 август, а изпитите по желание - в периода 30 август - 4 септември 2019 г.Националните външни оценявания за IV клас ще започнат с изпит по български език и литература на 9 май 2019 г. На следващия ден ще е по математика, а оценяванията по \"Човекът и обществото\" и по \"Човекът и природата\" ще са на 14 и 16 май 2019 г.Според утвърдения график седмокласниците ще положат национално външно оценяване по български език и литература на 17 юни, а по математика - на 19 юни 2019 г. Подаването на документите за участие в приема за гимназиите ще е от 3 до 5 юли 2019 г. Резултатите от първото класиране на учениците трябва бъдат обявени до 11 юли 2019 г., а от второто класиране - до 18 юли. Обявяването на незаетите места след втори етап на класиране ще бъде на 23 юли.", "date": "2018.08.30", "title": "12 дни коледна ваканция през учебната 2018/2019 година"}
{"url": "https://news.bg/energy/bulatom-tryabva-darzhavna-garantsiya-za-da-se-stroi-aets-belene.html", "text": "\"Основното, за да има желаещи да финансират АЕЦ \"Белене\", е да се определи формата, под която държавата може да подпомогне проекта.\" Това заяви пред БНР изпълнителният секретар на БУЛАТОМ Станислав Георгиев.Според него броят на желаещите да участват в тръжната процедура за избор на инвеститор за централата ще бъде сведен до минимум, ако в нея няма изискване за държавна помощ за проекта.Припомняме, вчера, 29 август, министърът на енергетиката Теменужка Петкова заяви, че до началото на следващата 2019 година е реалистично \".Тя се срещна с китайки ядрени експерти, които запозна с основните характеристики на българския сектор.Посещението на китайците в България е една от първите инициативи в изпълнение на подписания през юли тази година Меморандум за разбирателство относно мирното използване на ядрената енергия.По думите на Станислав Георгиев има много начини да се получи някаква форма на държавна гаранция.Георгиев посочи още, че признаването или непризнаването на инвестираните до момента средства от българска страна в проекта е дискусионен въпрос.\"Най-вероятно по тази тема ще се изкажат бъдещите участници във втората задача, която трябва да изпълни Министерството на енергетиката, а именно подготовката на тръжната процедура за финансиране\", категоричен е той.", "date": "2018.08.30", "title": "БУЛАТОМ: Трябва държавна гаранция, за да се строи АЕЦ \"Белене\""}
{"url": "https://news.bg/int-politics/kitay-skastri-bezotgovornite-komentari-na-tramp-za-severna-koreya.html", "text": "Китай обяви, че забележките и коментарите на САЩ по проблема със Северна Корея са \"безотговорни\" и трудни за разбиране, след като американският президент Доналд Тръмп постави под въпрос ролята на Пекин в разрешаването на кризата около разработването на ядрени оръжия от страна на Пхенян, съобщава \"Ройтерс\".Говорителката на китайското външно министерство направи коментара на редовна пресконференция, добавяйки, че САЩ трябва да се вгледат в себе си, когато срещат трудности по този въпрос.Междувременно от китайското търговско министерство предупредиха САЩ, че предприемането на твърда линия и тормозът Китай да се предаде по отношение на търговията не работят, като в същото време изразиха убеждението си, че проблемите между двете страни могат да бъдат решени само чрез преговори на равнопоставена основа.Търговското министерство подчерта, че Пекин ще поддържа комуникацията за следващия кръг от търговски преговори и изрази надежда, че Вашингтон ще може да вземе правилното решение за евентуални нови мита.Китай ще се придържа към отварянето на икономиката си, независимо от това САЩ какви действия ще предприемат, но се надява, че може да поддържа тенденция на стабилна свободна търговия.", "date": "2018.08.30", "title": "Китай скастри \"безотговорните\" коментари на Тръмп за Северна Корея"}
{"url": "https://news.bg/society/sreden-3-15-pishe-balgarinat-na-patishtata-u-nas.html", "text": "Повечето българи са на мнение, че пътищата у нас стават все по-лоши с годините. Това сочат данни от социологическо проучване на агенция \"Галъп интернешънъл\". Проучването е проведено в периода от 3 до 10 август сред 822 души, две седмици преди , при който загинаха 17 души, а много други бяха ранени.Според проучването на \"Галъп\" 38% от българите мислят, че пътищата в страната стават по-лоши с годините.30% от запитаните пък са на мнение, промяна няма - пътищата си остават същите.Едва 27% от сънародниците ни са на мнение, че пътищата стават по-хубави. 5% не знаят или не могат да отговорят на въпроса.На въпрос каква оценка биха поставили на пътищата в страната по шестобалната система една трета от респондентите са посочили, че пишат 2-ка на пътната ни инфраструктура.Под 1% от българите са поставили 6-ца на пътищата ни.Средната оценка е Среден (3.15).Оказва се, че онези, които виждат негативна промяна по отношение на пътищата у нас в последните години, са повече. Ако към тях добавим и онези, които не виждат промяна, се получава сериозен дял на хора, които не намират развитие в последните години, тълкуват от \"Галъп\".Според агенцията всичко това свидетелства за тревожна структура на масовото съзнание. \"Дори и да отчетем традиционния негативизъм по инерция, който се проявява в такива изследвания, картината остава достатъчно обезпокоителна и тя вероятно ще стане още по-обезпокоителна след последния инцидент.\"Отговорите, разбира се, са и партийно оцветени и привържениците на управляващите са по-благосклонни, а сред симпатизантите на опозицията и сред дистанцираните от политическия процес мненията са осезаемо по-критични. Но заедно с партийността, личат, разбира се, комплексни фактори, като разликите според типа населено място и свързаните с тях разлики във възрастта и материалния статус, пишат от агенцията.\"Различните места в страната имат и различаващо се качество на пътната мрежа. Както може да се очаква, хората с по-неблагоприятна социална перспектива (с по-ниски доходи и образование, в по-малки населени места и на по-висока възраст) са и по-критични - не само по темата с пътищата, но и въобще към политиките на институциите. Например единствено в столицата еднакви дялове хора виждат позитивно и негативното развитие. На останалите места позитивните оценки са чувствително по-малко от негативните\", констатират още от \"Галъп\".", "date": "2018.08.30", "title": "Среден (3.15) пише българинът на пътищата у нас"}
{"url": "https://news.bg/society/eksperti-iztakvat-prichinite-za-intsidenta-kray-svoge.html", "text": "\"Забелязах, че условията за пътна безопасност в тази отсечка не са спазени. Бетонното съоръжение е изяло голяма част от пътното платно. Това нещо би могло да се реши с две стоманобетонови греди.\"Това изтъкна пред Нова инж. Владимир Жиянски, пътен експерт и проектант, като една от основните причини за катастрофата край Своге, при която Според него втората причина е липсата на отводнителни съоръжения по пътното платно.По думите му трета причина за инцидента е асфалтовата настилка.\"Във всички опасни участъци в България трябва да има набита фракция, която повишава сцеплението при всякакви атмосферни условия\", допълни Жиянски.Той подчерта, че особено внимание трябва да се обърне на мостовите съоръжения и виадуктите по магистралите.\"Четвъртата причина е, че поставената мантинела не върши никаква работа\", твърди инженерът.Той е категоричен, че е редно да се сложат големи стоманобетонови блокове, но у нас все още няма задължението да бъдат поставени такива предпазни съоръжения.\"Ако ги имаше, автобусът нямаше да пропадне\", обясни Владимир Жиянски.Като пета причина той изтъкна субективния фактор. Според експерта са нужни регулярни курсове за шофьорите.\"При полагането на асфалт трябва да се съобразяваме с натоварените условия по българките пътища\", обясни експертът в производството на асфалтови смеси Иван Стателов.Според него инцидентът не би се случил, ако се бяха положили други технологии, които вече съществуват. ", "date": "2018.08.30", "title": "Експерти изтъкват причините за инцидента край Своге"}
{"url": "https://news.bg/bulgaria/treys-grup-prehvarli-otgovornostta-za-proekta-kray-svoge-na-api.html", "text": "Проектът за трасето край Своге, на което стана , е изготвен от АПИ.Това се посочва от фирмата \"Трейс груп\" в писмо до медиите.\"Договорът за изпълнение на проекта е сключен по Договорни условия за изграждане на строителни и инженерни работи, проектирани от Възложителя. Участници в проекта са Възложителят - в лицето на АПИ, Фирма \"Инженер\", представляваща и гарантираща интересите на държавата в процеса - в този случай тази функция се изпълнява от \"Мот Макдоналд\", известна британска инженерингова компания, Изпълнител, Надзор и Проектант\", посочват от \"Трейс груп\".В писмото е обяснено още, че проектът за даден път се предоставя вече одобрен от Възложителя на Инженера и Изпълнителя. От фирмата посочват още, че в конкретния случай това е извършено съгласно договорните условия.От \"Трейс груп\" коментират и данните, че АПИ многократно са ги сигнализирали за проблеми с пътя и посочват, че когато са получавали \"кореспонденция, коректно адресирана съобразно изискванията на договорните условия\", са реагирали \"съобразно предписанията на договора\".\"Ние сме отстранили всички безспорни претенции по гаранционната ни отговорност, които са били коректно претендирани съгласно договорните условия\", пишат от \"Трейс груп\".Припомняме, че в момента в столичното следствие , които имат някакъв досег с контрола по изпълнението на проекта на пътя към Своге. В следствието е и министър Николай Нанков. На този етап се знае, че ще бъдат разпитани и бившите директори на АПИ Лазар Лазаров и Дончо Атнанасов. Те обаче не са призовани за днес.Изборът на Изпълнител по Проект: \"Лот 17-ТRP V/17 Път II-16 \"Мездра - Елисейна - Своге - Нови Искър\" се провежда по правилата и процедурите на Програма \"Транзитни пътища V\", на база на международното ратифицирано споразумение за нея, а не по Закона за обществените поръчки на РБългария. 65% от финансирането е на Европейската инвестиционна банка.Изпълнител на проекта е ДЗЗД \" Трейс Своге\", в което партньори са \"Трейс Груп Холд\" АД и \"Мегаинвест Холдинг\" АД.Договорът за изпълнение на проекта е сключен по Договорни условия за изграждане на строителни и инженерни работи, проектирани от Възложителя, Хармонизирано издание на Международната банка за развитие от м. март 2006 год., публикувани от Международния съюз на инженерите-консултанти (FIDIC, - Червена книга). Участниците в проекта са Възложителят - в лицето на АПИ, Фирма - \"Инженер\", представляваща и гарантираща интересите на държавата в процеса - в този случай тази функция се изпълнява от Mott Macdonald, известна британска инженерингова международна компания, Изпълнител, Надзор и Проектант. По правилата на Червената книга FIDIC Инженерът администрира договора, контролира работата и упълномощава плащанията. Инженерът е представител на Възложителя с делегирани правомощия и винаги когато изпълнява задължения или упражнява правомощия, действа в полза на Възложителя.Възложителят предоставя одобрен от него проект на Инженера и Изпълнителя. Всички дейности по изпълнението на този проект са извършени в рамките на договорните условия с изричното одобрение на Инженера след съгласуване с Възложителя.Съгласно изискванията на договора са представени всички банкови гаранции за договорените срокове. Относно изнесените данни за изпратени до нас писма, изискващи отстраняване на твърдени дефекти на основание на гаранционната ни отговорност като изпълнител - уведомяваме Ви, че когато сме получавали кореспонденция, коректно адресирана съобразно изискванията на договорните условия по ФИДИК, сме реагирали съобразно предписанията на договора.Като отговорна компания сме отстранили всички безспорни претенции по гаранционната ни отговорност, които са били коректно претендирани съгласно договорните условия.В България лабораториите не се делят на частни и държавни, а на акредитирани и неакредитирани. Един от минималните критерии за квалифициране на оферентите в тръжната процедура, за спечелване на проекта е Изпълнителят да разполага с лаборатория. В рамките на проекта сме ползвали няколко акредитирани лаборатории.В България асфалтовите смеси се изпълняват по европейските стандарти, към които има национални приложения БДС ЕN 13108-1 и БДС ЕN 13108-5, а стандартът за скален материал е БДС ЕN 13043. Горепосочените стандарти регламентират влагането на варовикови скални материали под формата на каменно брашно, едър и дребен скален материал. Има рецепти за асфалтови смеси, които се проектират със 100% скален материал, има рецепти, които определят да бъде вложен едър скален материал с коефициент на полиране над 50%.\"Трейс Груп Холд\" АД е сред малкото в България строителни публични компании, с кристално ясна собственост и капитал на Софийската Фондова Борса.", "date": "2018.08.30", "title": "\"Трейс груп\" прехвърли отговорността за проекта край Своге на АПИ"}
{"url": "https://news.bg/crime/razsledvat-politsay-poiskal-500-lv-ot-obvinyaem-v-silistra.html", "text": "Операция на служители от Дирекция \"Вътрешна сигурност\"- МВР се провежда на територията на Силистра. Окръжната прокуратура в Силистра привлича като обвиняем старши разследващия полицай К.У. от ОД на МВР, взел подкуп от обвиняем.Полицаят, който е с над 10 години стаж в системата, поискал 500 лева и приел 300 лева от обвиняем, срещу когото водел наказателно производство. Подкупът е поискан, за да издейства отмяна на мярката \"Забрана за напускане на страната\" и за да снеме криминалистическа регистрация. Вчера непосредствено след вземане на подкупа в служебния кабинет в ОД на МВР разследващият е задържан за срок до 24 часа.След привличането на К.У. като обвиняем, предстои срокът на задържането му под стража да бъде продължен до 72 часа с цел довеждането му пред съда. Разследването срещу старши полицая е възложено на следовател от Окръжния следствен отдел към Окръжната прокуратура в Силистра.За подкуп наказанието, предвидено в закона, е лишаване от свобода от 3 до 10 години, глоба до 20 000 лева.", "date": "2018.08.30", "title": "Разследват полицай, поискал 500 лв. от обвиняем в Силистра"}
{"url": "https://news.bg/crime/mvr-sledi-trafika-po-magistralite-v-poslednite-dni-na-lyatoto.html", "text": "Пътна полиция предприема допълнителни мерки заради засиления трафик на транзитно преминаващи чужди граждани от южната ни граница към западната, съобщи МВР.Поради тази причина засилено ще е присъствието на екипите по пътя от ГКПП \"Капитан Андреево\", АМ \"Марица\", АМ \"Тракия\" и пътя София-КалотинаОстава в сила и засиленото полицейско присъствие по основните пътища на страната заради периодът на отпуските и интензивното пътуване към морето.Припомняме, че със заповед на АПИ, в последния работен ден на седмицата за времето от 18 до 20 часа ще се спират товарните автомобили, движещи се в посока София-Пловдив на АМ \"Тракия\".Изключение ще се прави за камиони с опасни товари, живи животни и стоки на температурен режим.Същата мярка ще е в сила и в неделя, но за времето от 16 до 20 часа за движещите се в посока Бургас-София.Подобно ограничение ще има и на АМ \"Марица\" в неделя за времето от 16 до 20 часа в посока Свиленград-АМ \"Тракия\".На АМ \"Струма\" движението на товарни автомобили ще е ограничено за времето от 10 до 14 часа в посока п. в. Даскалово-АМ \"Тракия\".От полицията припомнят водачите да шофират със съобразена скорост, да не шофират в аварийната лента и да не спират там без причина.От МВР подчертават да се правят почивки при дълъг път и да не седя зад волана, ако са употребили алкохол или наркотици.Пътуващите могат да се възползват и от всички останали ГКПП-та на двете граници: ГКПП \"Малко Търново\" и ГКПП \"Лесово\" на границата с Турция; ГКПП \"Връшка чука\" и ГКПП \"Стрезимировци\" на границата със Сърбия, както и ГКПП Видин за пътуващите в посока Западна Европа.От ГД \"Гранична полиция\" напомнят на пътуващите да предвидят достатъчно време за пътуване и да проверят предварително валидността на документите си и тези на автомобилите си.От дирекцията съветват българските граждани, които придружават малолетни и непълнолетни деца с българско или чуждо гражданство, да подготвят предварително необходимите придружители документи за удостоверяване съгласието на отсъстващия родител/и за пътуване на детето в чужбина.", "date": "2018.08.30", "title": "МВР следи трафика по магистралите в последните дни на лятото"}
{"url": "https://news.bg/disasters/golyam-pozhar-v-himicheski-zavod-v-melbarn.html", "text": "Голям пожар е избухнал в химически завод във втория по големина австралийски град Мелбърн, съобщиха властите на щата Виктория, цитирани от световните осведомителни агенции.С огнената стихия се борят над 100 пожарникари. Пожарът в химическия завод, който се намира в западно предградие на Мелбърн, е избухнал около 5 часа сутринта местно време.Местни жители свидетелстват, че от мястото се чуват взривове. Заради голямото количество токсини в дима властите препоръчаха на живеещите в близост до горящия завод да не напускат домовете си.Пожарникарите са успели да предотвратят разпространението на огъня към съседните промишлени обекти, обаче все още не е възможно да пристъпят към гасене на огъня на територията на самия завод поради опасност от взривове на газови бутилки и на контейнери с ацетон, намиращи се в складовете.", "date": "2018.08.30", "title": "Голям пожар в химически завод в Мелбърн"}
{"url": "https://news.bg/press/meteorolozite-se-tsepyat-na-1-1-na-sinoptitsi-i-nauchni-rabotnitsi-ivancheva-v-srs-ta-ima-dokazatelstva-v-nasha-polza.html", "text": "НИМХ. \"24 Часа\":Метеоролозите се цепят на 1.1. на синоптици и научни работнициОт 1 януари 2019 г. Националният институт по метеорология и хидрология да се разцепи. Прогнозата за времето и цялата оперативна дейност ще бъдат извадени от БАН, а желаещите да останат да правят наука за климата учени ще могат да останат в академията.За това се разбраха в сряда правителството, БАН и протестиращите метеоролози. Шефовете на академията и БАН бяха привикани на заседанието на Министерския съвет, за да се разберат в присъствието на премиера Бойко Борисов.Срещата бе организирана, след като в сряда за пореден път, метеоролозите излязоха на уличен протест, за да искат отделянето си от БАН. Те протестират от началото на годината заради недостатъчния бюджет, който им отпусна Общото събрание на БАН и малкия дял на НИМХ при разпределението на допълнителните 15 млн. лв. за наука, които правителството даде за тази година. Дело. \"Сега\":Организация съди Столичната община за мръсния въздух  Организацията \"Група за чист въздух\", която води дело срещу Столичната община, кани всеки, който се чувства засегнат от лошото качеството на въздуха в София, да се присъедини към съдебния й иск, събощи БНР. Освен физически лица към делото могат да се включат и организации, които защитават интересите на хора, пострадали от замръсния въздух. Срокът за присъединяване към делото е 1 октомври. Лечение. \"Монитор\":Фондът ще плаща на чужди медици да лекуват деца у нас Фондът за лечение на деца в чужбина ще може да плаща на чуждестранни медици да лекуват децата в България. По този начин родителите и децата няма да бъдат изложени на стреса от пътуването, а родните лекари ще бъдат обучени да извършват сложните операции. Това предвижда проект за промяна в правилника за дейността и организацията на работа на Център \"Фонд за лечение на деца\", публикуван за обществено обсъждане.В момента в България също се извършват операции от чужди специалисти.  Протести. \"Дума\":Своге излезе на протест срещу лошите пътища Жители от Своге и околността излязоха на протест близо до мястото на автобусната катастрофа, при която в събота загинаха 17 души. Те имаха разрешение да спрат движението за 15 минути в критичния участък от пътя. Районът се охраняваше от полицията, така че да не се допусне отново да се случи произшествие.\"Това е едно от най-опасните места до София. Целият участък трябва да се направи. Искаме да вземат мерки, да оправят пътя, да сложат мантинели. Крайно време е\", заявиха протестиращите. На мястото на инцидента те оставиха цветя, свещи и венци.Протестите ще продължат до 6 септември, а местните се заканиха да се събират всеки ден от 18,30 ч.Междувременно вчера прокуратурата поиска от Окръжния съд домашен арест за шофьора на обърналия се автобус. Разследващите са наложили забрана на Григор Григовор да напуска страната, отнета е и шофьорската му книжка. Христо Ботев, адвокат на Григоров, заяви, че клиентът му е обмислял да се самоубие заради трагедията. Това бе потвърдено и от свидетел и участник в операцията по изваждането на загиналите и ранените.  Иванчева. \"Дума\":Десислава Иванчева: В СРС-та има доказателства в наша полза Специализираният наказателен съд отложи със седмица решението си дали да пусне от ареста отстранената кметица на столичния район \"Младост\" Десислава Иванчева. По нейно искане експерти ще преценят дали влошеното й здравословно състояние позволява тя да остане в Сливенския затвор. Иванчева беше преместена там, след като прокуратурата внесе в съда обвинителния акт срещу нея, бившата й заместничка Биляна Петрова и ексрайонния кмет на \"Младост\" Петко Дюлгеров. Според обвинението двете с Петрова, с посредничеството на Дюлгеров, са поискали 500 000 евро от строителния предприемач Александър Ваклин. Десислава Иванчева отново отрече това в съдебната зала, позовавайки се на доказателствата по делото, с които се е запознала. Тя смята, че в СРС-та има доказателства в нейна полза. ", "date": "2018.08.30", "title": "Метеоролозите се цепят на 1.1. на синоптици и научни работници; Иванчева: В СРС-та има доказателства в наша полза"}
{"url": "https://news.bg/world/makedoniya-ochakva-chlenstvo-v-nato-v-nachaloto-na-2020-godina.html", "text": "Македония очаква членство в НАТО още в началото на 2020 година. Плановете на Скопие са това да е реалност още през първата половина на годината. Това заяви националният координатор Стево Пендаровски, цитиран от МИА.Приета е била структурата на преговарящия екип. Той ще бъде председателстван от премиера Зоран Заев.  Очаква се скоро НАТО да бъде официално уведомен за стъпките, които прави Скопие по пътя към членство. По-рано този месец стана ясно, че генералния секретар Йенс Столтенберг е изпратил условията за присъединяване на Македония към организацията, които трябва да бъдат покрити за 18 месеца.Едно от условията е македонското военно министерство да започне реализирането на планове за модернизация на въоръжените сили.Преговорите между Скопие и НАТО се очаква да започнат през следващия месец. Процесът може да продължи до април 2020 г., когато се очаква да бъде финализиран след ратификация от страните членки и Македония.", "date": "2018.08.30", "title": "Македония очаква членство в НАТО в началото на 2020 година "}
{"url": "https://news.bg/regions/ostavat-v-sila-nyakoi-zabrani-za-dvizhenie-po-patishtata-1.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона.Това съобщават от АПИ. Забраната е включително за ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕАМ \"Тракия\": няма.АМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно - възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.АМ \"Струма\": няма ограничения.АМ \"Марица\": няма ограничения.АМ\"Черно море\": няма ограничения.АМ \"Люлин\":Област София:Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г.Движението по АМ \"Люлин\" в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т. Срок: целогодишно;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.08.30", "title": "Остават в сила някои забрани за движение по пътищата"}
{"url": "https://news.bg/world/tramp-skochi-na-kitay-zaradi-severna-koreya.html", "text": "Американският президент Доналд Тръмп за пореден път остро нападна Китай. Темата на коментара му бе Северна Корея и нейното ядрено разоръжаване, предадоха световните информационни агенции. Самият той е оптимистично настроен за хода на процеса, но счита Пекин за пречка. Според него, страната пречи на разоръжаването, като оказва натиск. Причината, според държавния глава, са търговските спорове между Китай и САЩ. По-рано стана ясно, че висши официални представители на Северна Корея са предупредили САЩ, че преговорите за ядрено разоръжаване \"отново са изложени на риск и могат да се разпаднат\".Предупреждението е отправено в писмо, изпратено до американския държавен секретар Майк Помпео миналата седмица. Писмото накара американския президент Доналд Тръмп да поиска първият дипломат на САЩ да отмени пътуването си до Северна Корея само няколко часа преди да отлети за Пхенян.Помпео вероятно ще посети Северна Корея в \"близко бъдеще\", след като напрежението около търговската война с Китай се разсее.", "date": "2018.08.30", "title": "Тръмп \"скочи\" на Китай заради Северна Корея "}
{"url": "https://news.bg/world/tachi-iska-referendum-za-sporazumenieto-sas-sarbiya.html", "text": "Референдум за споразумението между Косово и Сърбия. За това настоява косовският президент Хашим Тачи в отворено писмо, оповестено от местни медии. Според него, косовските избиратели трябва да се произнесат по договорката, която гарантира на страната членствата в НАТО и ЕС. Позицията си Тачи публикува в профила си във \"Фейсбук\". посочи той. Самият той настоя, че споразумението със Сърбия за признаването на Косово, обявило едностранна независимост през 2008 година, е ключово и много трудно за постигане. Тачи критикува остро опозицията заради опитите да попречи на преговорите като свика на 4 септември специална сесия на парламента, за да защити с резолюция \"всеки опит за застрашаване на суверенитета и територията\". По-рано през месеца стана ясно, че президентът на Сърбия Александър Вучич предприема офанзива в опит да се намери решение на проблема с Косово. Вучич ще проведе разговори с Владимир Путин, администрацията на Доналд Тръмп и Еманюел Макрон през следващите няколко месеца, пише сръбският \"Блиц\".Изданието отбелязва, че диалогът между Белград и Прищина ще започне в Брюксел след по-малко от месец.", "date": "2018.08.30", "title": "Тачи иска референдум за споразумението със Сърбия "}
{"url": "https://news.bg/world/zaginali-i-raneni-pri-bomben-udar-v-afrin.html", "text": "Най-малко двама души са били убити, а 18 други са били ранени при експлозия в северния сирийски град Африн, в размирната провинция Алепо, предадоха световните информационни агенции. Взривена е била крайпътна бомба. Сред загиналите и ранените има и жени и деца. Мишена на удара е бил командир на групировката \"Ал Шам\", за когото се предполага, че е загинал. Кюрдски активисти са съобщили, че много от хоспитализираните пострадали са в критично състояние. Припомня се, че Африн е населен предимно с етнически кюрди, като турската офанзива през март принуди много от тях да бягат. Градът се намира близо до турската граница. ", "date": "2018.08.30", "title": "Загинали и ранени при бомбен удар в Африн "}
{"url": "https://news.bg/weather/slanchevo-i-vetrovito.html", "text": "Слънчево и ветровито време ни очаква днес. Това съобщават от НИМХ на БАН. В източната половина на страната ще духа до умерен вятър от североизток. Максимални температури между 28 и 32 градуса. Атмосфврното налягане е малко по-високо от средното за месеца и ще се задържи без промяна. ", "date": "2018.08.30", "title": "Слънчево и ветровито "}
{"url": "https://news.bg/world/barnie-es-podgotvya-spetsialno-predlozhenie-kam-london-za-brekzit.html", "text": ". Това заяви Мишел Барние, главен преговарящ на Брюксел за \"развода\" с Кралството, цитиран от световните информационни агенции. То ще предполага уникално партньорство след окончателния край на членството на Лондон. Такъв тип отношения досега нямат аналог, заяви той. Барние обаче настоя за взаимно уважение в преговорите и спазване на правилата и от двете страни. Барние направи изявлението след срещата си с германския външен министър Хайко Маас. Британският премиер Тереза Мей, която ръководи и британския преговарящ екип, заяви по-рано, че провалът да се постигне споразумение с Европейския съюз преди Великобритания да излезе от Общността през следващата година, \"няма да бъде краят на света\". Коментарът на Мей дойде, след като нейният финансов министър заяви през миналата седмица, че излизане на Обединеното кралство от ЕС без споразумение би навредило на публичните финанси.Британският премиер повтори предупреждението си, че е по-добре да няма споразумение по Брекзит, отколкото Великобритания да излезе от Общността с лошо споразумение.Припомняме, че разногласията в британския кабинет относно Лондон след Брекзит доведоха до оставки на двама министри - на външните работи и по Брекзит. ", "date": "2018.08.30", "title": "Барние: ЕС подготвя специално предложение към Лондон за Брекзит "}
{"url": "https://news.bg/health/leko-podobrenie-na-tezhko-ranenite-tri-zheni-pri-tragediyata-kray-svoge.html", "text": "Трите жени, настанени в \"Пирогов\" след , все още са в тежко състояние. Това стана ясно от брифинг на директора на лечебното заведение проф. Асен Балтов.Общо шестима пострадали са настанени в \"Пирогов\". Все пак има леко подобрение на състоянието на най-тежко пострадалите. Днес ще минат на скенер. Вчера е била оперирана една от пациентките с фрактура на таза. Тя се чувства добре, поясни Балтов.И петата пациентка от катастрофата, която е в \"Пирогов\", е в добро състояние.За момента няма нужда от кръводаряване, уточни д-р Балтов. Само една пациентка се очаква да бъде изписана. Трябва обаче да се прецени дали ще бъдат оперирани лицево-челюстните ѝ травми.", "date": "2018.08.30", "title": "Леко подобрение на тежко ранените три жени при трагедията край Своге"}
{"url": "https://news.bg/society/nad-94-ot-raboteshtite-v-nimh-iskat-da-izlyazat-ot-ban.html", "text": "Над 94% от работещите в НИМХ искат да излязат от БАН. Ако говорим само за учените, то 85% от тях категорично искат да останат в БАН, 15% се колебаят, докато 3-4 души се чудят дали да останат в академията или не.Това обяви директорът на Националния институт по метеорология и хидрология (НИМХ) проф. Христомир Брънзов в ефира на bTV.Проф. Брънзов уточни, че до 10 септември трябва да има общо събрание за отделяне на НИМХ, като тяхното желание е да отидат в Министерството на образованието и науката, защото \"ние сме научна организация и НИМХ е най-добре да бъде в неутрално министерство, тъй като обслужва близо осем министерства\".Той припомни, че първоначално протестът на метеоролозите и хидролозите е бил за начина на разпределяне на парите в БАН, което е довело до тяхното желание да се отделят, защото са нямали перспективи вътре в БАН.Заплатите са осигурени, но за сметка на това останахме без пари за научни дейности, обясни проф. Брънзов.Средната работна заплата на един служител с висше образование е 575 лева плюс допълнително възнагражданние от 20% от минималната работна заплата. Не е нормална такава заплата, но е такава реалността, уточни Брънзов.Ние сме много приложен институт, докато другите са насочени към по-фундаменталните изследвания, поясни още той.Проф. Бръзнов добави, че на вчерашната среща в Министерския съвет е изложил позицията на НИМХ, а шефът на БАН проф. Юлиан Ревалски - тази на академията. \"Всеки един от нас остава на позициията и си и правителството би трябвало да вземе крайното решение\", посочи той.Бюджетът се защитава във всяка една бюджетна организация и от там зависи какво биха одобрили като средства, който би трябвало да бъде по-висок, настоя той.Все още нищо не е договорено и правителството няма особено желание да се занимава с изваждането ни от БАН, но все пак се очаква да удовлетворят нашето желание, изтъкна проф. Брънзов.", "date": "2018.08.30", "title": "Над 94% от работещите в НИМХ искат да излязат от БАН"}
{"url": "https://news.bg/society/shtastlivka-sam-osaznava-otselyala-pri-katastrofata-kray-svoge.html", "text": "Осъзнавам, че съм щастливка. Това разказа пред Нова телевизия оцелялата от  Лидия Филипова.Всички пътници били в добро настроение, пеели, а акордионистът си свирел. Валеше силно, спомня си тя. Мислела за децата и внуците си, докато падали с автобуса.Оцелях, си казала, отваряйки очи. Баба Иванка, която е седяла до нея, умира във фаталния инцидент. Лидия била близка с всички. Така хубаво пяхме, разказва оцелялата. Пенсионерите често пътували с шофьора.Много е коректен човекът, казва тя. Не знае дали автобусът е имал колани на всяка седалка. Не може и да каже каква е причината за катастрофата.Лидия ще празнува оттук нататък рождения си ден на фаталната дата.", "date": "2018.08.30", "title": "Щастливка съм, осъзнава оцеляла при катастрофата край Своге"}
{"url": "https://news.bg/society/advokatat-na-shofyora-narochi-darzhavata-za-vinovnik-za-tragediyata-kray-svoge.html", "text": "Шофьорът Григор Григоров, който управляваше автобуса при , няма ясни спомени за самия инцидент, а е видял само колите в насрещното и се е освестил след него. Той си спомня само думите \"гледай ги тия, карат като луди\".Той няма вина за катастрофата, а държавата е виновна за случилото се. Това обяви адвокатът му Христо Ботев пред bTV.Адвокатът описа клиента си като човек, който рядко водил дълги разговори по време на път, но в случая той не си спомня дали е говорил с някого или не.Автобусът е имал колани и Григоров е предупредил пътниците да си ги сложат, поясни защитникът на шофьора и добави, че днес ще се види с него.Картината от тежката катастрофа край Своге му е пред очите и няма как да не е. Опитах се да го успокоя, защото от една трагедия не трябва да се правят повече трагедии, уточни Ботев.Григоров е имал намерение да се самоубие, дори бях помолен да обърна внимание на такива намерения, изтъкна адвокатът му.Той допълни, че няма категорични данни, че шофьорът на автобуса е карал с превишена скорост. Обвинението се гради въз основа на показанията на изследванията на тахографа, които не са достатъчни, стана ясно от думите на адвоката му.Адвокат Христо Ботев отчете, че наистина има пропуск в това, че автобусът не е минал технически преглед, но пък за сметка на това автотехническата експертиза показала, че автобусът е технически изправен.Относно здравословното му състояние адвокатът отбеляза, че подзащитният му е с физически травми и е трудно подвижен. Ако се работи по всички направления, делото би продължило с години, смята той.Адвокат Христо Ботев призова да излезе самата истина наяве и ако той има вина, да си понесе конкретната вина, а не всички други. Той призова всички пътни институции да вземат мерки, за да не се случват повече такива неща.", "date": "2018.08.30", "title": "Адвокатът на шофьора нарочи държавата за виновник за трагедията край Своге"}
