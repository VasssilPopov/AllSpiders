{"url": "https://news.bg/bulgaria/saytat-na-dost-haknat-partiyata-ne-se-razpada.html", "text": "Партия ДОСТ не се разпада, това е провокация. Така председателят Лютви Местан опроверга появило се съобщение за закриването на партията. Съобщението, подписано с неговото име, се появи днес около 18 часа на сайта на партията. След това обаче на същия сайт бе публикувано и . Според него става въпрос за хакерска атака. За посегателството вече са уведомени съответните органи. Разбира се направихме екранни снимки на фалшивото обръщение, които ще бъдат приложени към наше писмо до Главния прокурор и Министъра на вътрешните работи, с което ще настояваме за пълно разследване на провокацията.Явно определени среди в България са се притеснили от вчерашните решения, взети на заседание на Националния съвет на партията в град Пловдив. Уверяваме Ви, че ние няма да се откажем от тези решения и ще продължим смело напред, а провокациите само доказват, че сме на прав път, се казва още в съобщението.", "date": "2019.03.18", "title": "Сайтът на ДОСТ хакнат, партията не се разпада "}
{"url": "https://news.bg/politics/sds-razgovaryat-v-sryada-s-gerb-za-evroizborite.html", "text": "В сряда 20 март има насрочена среща за разговори за . Това стана ясно от думите на лидера на СДС Румен Христов в студиото на БиТиВи. До този момент не е имало никакви комуникации по този въпрос, отсече Христов, заявявайки, че и затова не може да коментира подробности.Решението с кого да се водят разговори е взето на Национален съвет и то е да се остане в рамките на ЕНП. Затова и не може да се говори  за подновяване на някакви разговори с НФСБ и Валери Симеонов, обясни Христов.Разговорите с Демократична България са вървели много добре, докато са били на ниво лидери, на при разширяване на формата са зациклили, стана ясно от думите на Христов.Той призова за дясно обединение, тъй като страхът от крайните леви и десни, както и евроскептиците е основателен, затова и намира основание в призива на Джозеф Дол за обединение в рамките на системата партия ЕНП.Той отхвърли едни евентуални обвинения за сключване на дългосрочна коалиция с ГЕРБ, заявявайки, че СДС остава опозиционна на управлението партия. \"Но тук не става въпрос за избор на министър-председател\", посочи Румен Христов.Става дума за оползотворяване на десния вот и той да не бъде разпилян, подчерта лидерът на СДС и настоя, че вече сме в навечерието на изборите и решението не може повече да се отлага.По мнението му , но нещата трябва да се случват по взаимно съгласие.На въпрос какво се случва с Петър Москов, Румен Христов отсече, че той не е член на СДС и доколкото знае развива свой проект, но повече от това не може да каже.По-рано днес от СДС отговориха на призива Дол за обединение на партиите-членки на ЕНП.\"Като най-силните защитници на продължаването на интеграционните процеси и най-яростните противници на антиевропейските тенденции. Ние сме гарант, че европейската идея ще бъде жива и няма да допуснем евроскептиците, крайно левите, крайно десните и популистите да я опорочат\", се казва в писмото и се посочва, че в СДС имат съзнание за собствената мисия: \"За нея ни е необходим всеки глас, всеки десен вот, който да запази водещата роля на ЕНП в Европа.\"Като отпор на популизма и в името на това, СДС ще положи всички възможни усилия броят на депутатите от България в ЕНП да бъдат колкото се може повече.", "date": "2019.03.18", "title": "СДС разговарят в сряда с ГЕРБ за евроизборите"}
{"url": "https://news.bg/crime/spetssadat-razpita-svideteli-po-deloto-sreshtu-dyankov-traykov-i-prokopiev.html", "text": "Специализираният наказателен съд разпита част от надзорниците на Агенцията за приватизация по делото срещу бившите министри Симеон Дянков и Трайчо Трайков, както и срещу бизнесмена Иво Прокопиев, предаде БНТ.Припомняме, срещу тях беше повдигнато обвинение, че през 2011 г. са участвали в на занижени цени, с което са ощетили държавата с близо 28 млн. лева.Днес и петимата свидетели отрекоха да имат информация за упражнен натиск върху тогавашния началник на Агенцията и настоящ министър на икономиката Емил Караниколов.Те посочиха, че за приватизацията на държавните дялове от EVN, ЧЕЗ и ЕОН е използвана една и съща процедура - избира се инвестиционен посредник, който прави оценка на акциите, след което те се предлагат на борсата.Надзорниците на Агенцията за приватизация заявиха, че не знаят как се е стигнало до решението продажбата да стане със закрит акцион.По думи на бившия министър на икономиката и енергетиката Трайчо Трайков в решение на Министерския съвет е посочено, че миноритарните пакети на трите дружества трябва да минат през Българската фондова борса. Агенцията за приватизация е администрация към правителството и тя изпълнява решенията на правителството, а не на някой министър, каза още той и допълни, че претенциите трябва да се отправят към Агенцията, а не към него.Никой от петимата призовани свидетели от Надзорния съвет не посочи по какви критерии е избран инвестиционният посредник. Според прокуратурата обаче до избора му и до решението за закрит аукцион се е стигнало след натиск върху Емил Караниколов.По думи на прокурор Емил Петров и приватизацията, и борсата са били в ресора на Симеон Дянков, а акциите - в този на Трайчо Трайков.\"Това са двамата министри, които вземат решенията кое и как да стане. Министерският съвет казва да се извърши приватизацията, но Министерският съвет не казва как, къде, защо и по кой начин това да стане\", подчерта той.Утре ще бъдат разпитани служители от министерствата на икономиката и на финансите. Предстои да бъдат призовани и свидетели от Фондовата борса.Припомняме,  срещу Трайков, Дянков и Прокопиев беше отложено заради неявяването на един от адвокатите. Делото срещу тримата На 5 март пък настоящият министър на икономиката ", "date": "2019.03.18", "title": "Спецсъдът разпита свидетели по делото срещу Дянков, Трайков и Прокопиев"}
{"url": "https://news.bg/regions/bolnitsata-v-ruse-se-sdobi-s-novo-otdelenie-po-ortopediya.html", "text": "Откриха новото отделение по ортопедия и травматология в университетската болница \"Медика\" в Русе, предаде БНТ.То е оборудвано със съвременна апаратура и разполага с 15 легла.По думи на неговия ръководител проф. д-р Стефан Станчев приоритет на отделението ще бъде спиналната хирургия. Той изтъкна, че именно в Русенска област за първи път е направена интервенция със стабилизация на гръбначен стълб, като пациентът е бил изписан шест дни след операцията.В ортопедичното отделение, което е отворено от 4 месеца, ще работят двама лекари специалисти и двама специализанти.", "date": "2019.03.18", "title": "Болницата в Русе се сдоби с ново отделение по ортопедия"}
{"url": "https://news.bg/world/rusiya-prizna-severna-makedoniya.html", "text": "Русия призна Северна Македония, предаде \"Спутник\", като цитира съобщение на руското външно министерство. В него се казва, че Москва признава страната под новото име Северна Македония. Още на 19 февруари руското посолство в Скопие е получило уведомление за промяната. Това става възможно след като  споразумението от Преспа, което утвърждава . Македония ратифицира .Република Северна Македония уведоми  държавите-членки на ООН и страните със статут на наблюдател в световната организация за новото си конституционно име. Тогава започна с нови, на които е изписано наименованието \"Република Северна Македония\".Договорът от Преспа отвори пред страната пътя към членството в НАТО и ЕС.", "date": "2019.03.18", "title": "Русия призна Северна Македония "}
{"url": "https://news.bg/world/zadarzhaniyat-na-shanz-elize-ne-e-terorist-frenskata-politsiya-e-sgreshila.html", "text": "Противно на първоначалната полицейска информация, мъжът, задържан в кола на \"Шанз-Елизе\" не е джихадист, съобщава \"Паризиен\".Както посочва \"Европа1\" този следобеда, \"първата проверка от полицията на отряда за борба с престъпността предполага, че този човек е обект на европейска заповед за арест, издадена от съдия за борба с тероризма\". Една от буквите в името му се различава и профилът не съвпада с издирвания джихадист.Когато длъжностните лица проверяват документите за самоличност на мъжа, те мислят, че са хванали опасен и издирван терорист, \"известен като джихадистки военачалник\", коментира източник пред \"Паризиен\".В крайна сметка се оказва, че арестувания е жертва на почти съвършена омонимия. Издирването на реалния терорист, планирал атентати, продължава.", "date": "2019.03.18", "title": "Задържаният на \"Шанз-Елизе\" не е терорист, френската полиция е сгрешила"}
{"url": "https://news.bg/regions/s-3300-mesta-uvelichavat-priema-v-stolichnite-yasli-i-gradini.html", "text": "Общо 13 700 свободни места има в детските градини и ясли в София, предаде БНР.Местата за яслените групи са увеличени с 2400, а за първа група в детските градини - с 900.От днес до 9 май родителите могат да подреждат желанията си.Свободните места в столичните ясли са 6000. От септември 4300 деца ще постъпят в първа градинска група, а 3000 деца ще бъдат приети в подготвителните групи в детските градини и в училищата.Броят на местата за деца с хронични заболявания намалява от 5 на 3.Три ще бъдат и местата за деца със специални образователни възможности, като те ще се приемат само с решение на ТЕЛК.", "date": "2019.03.18", "title": "С 3300 места увеличават приема в столичните ясли и градини "}
{"url": "https://news.bg/int-politics/frantsiya-chastichno-zabranyava-protestite-na-zhaltite-zhiletki.html", "text": "Френският премиер Едуар Филип обяви, че Париж скоро може да забрани протестите в \"най-тежко засегнатите\" квартали, след като в събота радикалните протестиращи превърнаха демонстрация на \"жълтите жилетки\" на бул. \"Шанз-Елизе\" в тотален хаос, трошейки витрини, разграбвайки магазини и палейки автомобили.\"От следващата събота ще забраним протестите на \"жълтите жилетки\" в кварталите, които бяха най-тежко засегнати, след като виждаме признаци за присъствието на радикални групировки и тяхното намерение да причиняват щети\", коментира Филип, цитиран от \"Ройтерс\".По-рано днес стана ясно, че бъдещи протести и демонстрации биха могли да бъдат забранени в сърцето на Париж, след като френският президент Еманюел Макрон се консултира с министрите си на вътрешните работи и на правосъдието по време на извънредно заседание.Протестиращите започнаха изстъпленията си на емблематичния \"Шанз-Елизе\", след като полицията се опита да премахне барикадите, издигнати от протестиращите. Демонстрацията, която се проведе за 18-и пореден уикенд, след това прерасна в безредици, като бяха подпалени коли и разбити и разграбени магазини. Полицейски части за борба с безредиците отговориха със сълзотворен газ и други средства, при което имаше ранени, включително и журналисти.", "date": "2019.03.18", "title": "Франция частично забранява протестите на \"жълтите жилетки\" "}
{"url": "https://news.bg/world/netanyahu-zaplashi-s-novi-stroezhi-v-palestinski-teritorii.html", "text": "Израелският премиер Бенямин Нетаняху заплаши с нови строежи в палестински територии, съобщиха световните информационни агенции.Изявлението му бе провокирано от поредна атака срещу израелци, при която загинаха двама души, а трети е в тежко състояние. Нападението е било извършено на Западния бряг. Мъж е нападнал с нож намиращите се наоколо хора. Жертвите и ранения са равин и двама военни. Спирането на израелски строежи в тези територии бе основно палестинско искане в мирните преговори. Палестина ги счита за окупация. Нетаняху обаче защитава позицията, че властите имат право да строят там. Припомняме, че по-рано тази седмица Израел и Хамас споразумение за прекратяване на огъня. Това бе съобщено след поредна ракетна атака по израелска територия и последвали удари на Тел Авив по палестински обекти. Припомняме, че подобни нападения  в региона.При последната вълна на насилие в региона са загинали 250 души, а други 25 000 са били ранени.Израелските власти обвиняват за тези вълнения движението Хамас, което управлява Газа и открито призовава към атаки срещу израелци. по-рано със спиране на средства за палестинците. Поводът бе убийството на израелско момичеМиналата година Израел не успя да прокара резолюция срещу Хамас в ООН, но обяви за успех самото гласуване на такъв документ.", "date": "2019.03.18", "title": "Нетаняху заплаши с нови строежи в палестински територии "}
{"url": "https://news.bg/crime/sadat-gotov-da-pusne-minyu-staykov-sreshtu-polovin-mln-leva-garantsiya.html", "text": "Бизнесменът Миню Стайков може да излезе на свобода срещу 500 хил. лева гаранция, съобщават от \" съгласно решението на спецсъдия Мария Кавракова.По делото обаче окончателно ще се произнесе Апелативният специализиран наказателен съд, като това ще се случи след седмица. Дотогава Стайков ще чака в ареста.Въпреки че от прокуратурата искаха делото да е публично, заседанието мина при закрити врати. Съдът уважи искането на адвоката на Стайков, който изтъкна мотива, че наяве могат да излязат интимни подробности около здравословното състояние на задържания.Припомняме, срещу Стайков е повдигнато обвинение за ръководене на престъпна група за държане и продажба на цигари без акцизен бандерол, данъчни престъпления и пране на пари.На 5 септември 2018 г. специализираната прокуратура започна разследване и  ООД, \"Сис Индустрийс\" ООД и \"Топаз Мел\" ООД.Ден по-късно стана ясно, че  за участие в организираната престъпна група, ръководена от Миню Стайков.През декември ", "date": "2019.03.18", "title": "Съдът готов да пусне Миню Стайков срещу половин млн. лева гаранция"}
{"url": "https://news.bg/int-politics/i-avstraliya-nalozhi-sanktsii-sreshtu-rusiya-zaradi-intsidenta-v-kerchenskiya-protok.html", "text": "Австралия се присъедини към санкциите на САЩ, Европейския съюз и Канада срещу Русия заради  на 25 ноември миналата година. Това се съобщава в изявление на министъра на външните работи Марис Пейн, публикувано на интернет страницата на ведомството.\"Ние напълно подкрепяме суверенитета и териториалната цялост на Украйна\", се изтъква в изявлението.Също така се отбелязва, че Австралия не признава \"анексирането на Крим и отцепването на принадлежащите на Украйна Донецка и Луганска области\".Канбера наложи индивидуални санкции срещу десетима души, причастни към \"пленяването на корабите на украинските военноморски сили, докато се опитват да преминат през Керченския проток\".По-конкретно сред санкционираните са началникът на граничното управление на Федералната служба за сигурност (ФСБ) на Русия в Крим и Севастопол Сергей Станкевич, както и \"трима лидери от Донецката и Луганската област, които не са контролирани от Киев\".Припомняме, сутринта на 25 ноември корабите на украинските военноморски сили \"Бердянск\", \"Никопол\" и \"Яни Капу\" плаваха в Керченския проток, когато руската брегова охрана откри огън по украинските кораби при опит да навлязат в Азовско море.Москва определя инцидента като провокация от Киев преди президентските избори в Украйна през този месец. От своя страна Украйна отрича нейните кораби да са нарушавали руските държавни граници, най-малкото защото не приема окупацията на Крим от Русия.", "date": "2019.03.18", "title": "И Австралия наложи санкции срещу Русия заради инцидента в Керченския проток"}
{"url": "https://news.bg/disasters/nay-malko-1000-sa-zhertvite-na-tsiklona-iday-v-mozambik.html", "text": "Най-малко 1000 са жертвите на циклона \"Идай\" в Мозамбик, коментира президентът Филипе Нюси, цитиран от БиБиСи.Циклонът достига сушата близо до пристанищния град Бейра в четвъртък с ветрове до 177 км/ч, но спасителни екипи стигат до града в неделя. Официалният брой на жертвите е 84 души, след наводнения и силни ветрове, разрушили домове и покриви на сгради. Най-малко 160 души са загинали от циклона в Южна Африка.По време на посещението си в Бейра президентът Нюси коментира, че циклонът е опустошителен и допълва, че вижда тела в наводненията. По-рано Международната федерация на Червения кръст и Обществото на Червения полумесец определят циклона като \"огромен и ужасяващ\", а хора са спасявани от дървета.В Зимбабве над 80 души са загинали в източната и южната част на страната, заяви директорът на информационното министерство Ник Мангвана, съобщава Ройтерс. Малави също е зле ударен. Наводнението причинено от дъждовете преди циклона, е довело до най-малко 122 смъртни случая. \"Почти всичко е засегнато от бедствието\", заяви в неделя Алберто Мондлан, губернаторът на провинция Софала, която включва Бейра, в който живеят 500 000 души. Местните жители в Бейра са положили \"неимоверни усилия\" за отваряне на пътищата в града.\"Бейра е жестоко поразен. Но чуваме, че ситуацията извън града може да бъде още по-лоша\", се казва в изявление на Червеният кръст и Червеният полумесец. Пътят, свързващ Бейра с останалата част от страната, е повреден, но въздушните връзки са възобновени. ", "date": "2019.03.18", "title": "Най-малко 1000 са жертвите на циклона \"Идай\" в Мозамбик"}
{"url": "https://news.bg/regions/kamion-vlachi-kola-v-ruse.html", "text": "Лек автомобил се заби в дупка край пътя в района на кръговото кръстовище на Дунав мост при Русе, предаде БГНЕС.Причината за произшествието е, че камион е засякъл колата и я е повлякъл след себе си.При инцидента няма пострадали.", "date": "2019.03.18", "title": "Камион влачи кола в Русе"}
{"url": "https://news.bg/world/gyokmen-tanash-e-arestuvan-za-atakata-v-utreht.html", "text": "Полицията в холандския град Утрехт е арестувала 37-годишния турски гражданин Гьокмен Танъш. Това съобщава РТ. От полицията лаконично първо съобщиха, че вече има задържан по случая. По-късно бе потвърдено, че това е именно този мъж. Предстои изясняване на мотивите на нападателя. По-късно стана ясно, че са били арестувани поне още двама души. Подробности на този етап обаче не се съобщават. По-рано снимка от охранителна камера в обществения транспорт на мъжа, издирван за атаката.. Властите не изключват терористични мотиви.Властите наложиха най-високото ниво на терористична заплаха в холандската провинция Утрехт. Турция започва разследване на атаката в Утрехт, за да установи какви точно са били мотивите на нападателя. Това обяви президентът Реджеп Ердоган. ", "date": "2019.03.18", "title": "Гьокмен Танъш е арестуван за атаката в Утрехт "}
{"url": "https://news.bg/disasters/vav-filipinite-nameriha-martav-kit-s-40-kg-plastmasa-v-stomaha.html", "text": "Мъртъв кит, който е бил изхвърлен на бреговете на Филипините, е имал 40 кг пластмасови торбички в стомаха си, съобщиха изследователи.Работници от музея D'Bone Collector са открили клюномуцунестия кит на Кювие източно от град Давао по-рано през март.В публикация във \"Фейсбук\" музеят уточни, че животното е било пълно с най-голямото количество пластмаса, което \"някога сме виждали в стомаха на кит\".В стомаха му са намерени чували за ориз, както и \"множество пазарски чанти\".Музеят ще публикува пълен списък на предметите, открити в кита през следващите няколко дни.\"Не бях подготвен за количеството пластмаса\", коментира основателят и президент на музея Даръл Блачли пред Си Ен Ен, допълвайки: \"Беше толкова много, че пластмасата е започнала да се калцира.\"Изхвърлянето на пластмасови изделия е особено голям проблем в някои страни от Югоизточна Азия, включително във Филипините.Пет азиатски държави - Китай, Индонезия, Филипините, Виетнам и Тайланд - изхвърлят до 60% от пластмасовите отпадъци, които се озовават в океаните, според доклад от 2015 г.През юни миналата година в Тайланд загина кит гринди след поглъщането на 80 пластмасови торби.Неговата смърт стана скоро след като доклад за британското правителство разкри, че нивото на пластмаса в океана може да се утрои след десетилетие, освен ако не се предприемат мерки за ограничаване на отпадъците.", "date": "2019.03.18", "title": "Във Филипините намериха мъртъв кит с 40 кг пластмаса в стомаха"}
{"url": "https://news.bg/politics/24-darzhavi-uchastvat-v-uchenie-nato-gruziya.html", "text": "В Съвместния център за обучение и оценка започва учението НАТО-Грузия 2019, в център близо до Тбилиси, Грузия. В него участват 21 съюзнически държави и три държави-партньори на НАТО, включително Грузия като страна домакин.Заместник-министърът на отбраната на Грузия Лела Чиковани коментира, че тазгодишното учение е най-голямо по мащаб, с 24 държави и повече от 350 войници.\"Учението ще укрепи възможностите за самоотбрана на Грузия. Това не е насочено срещу нито една нация\", коментира Чиковани в отговор на продължаващите обвинения от страна на Русия, която възприема партньорството НАТО-Грузия като пряка заплаха, съобщава грузинското издание \"Адженда\"Съюзните нации са: Албания, Белгия, България, Чехия, Германия, Дания, Естония, Франция, Гърция, Обединеното кралство, Унгария, Латвия, Литва, Холандия, Норвегия, Полша, Португалия, Румъния, Словакия, Турция, САЩ, Азербайджан, Грузия, Швеция.Международният комитет на Червения кръст, Департаментът за мироопазващи операции на Организацията на обединените нации и Световната здравна организация на ООН също ще присъстват по време на учението, като предоставят директна обратна връзка и менторство на участниците.\"Това е важно учение за Грузия и важен етап в укрепването на военно-политическото сътрудничество между НАТО и Грузия\", коментира грузинското министерство на отбраната.Това е второто учение между НАТО и Грузия, което ще се проведе в рамките на \"Съществения пакет НАТО-Грузия\", набор от 14 инициативи за изграждане на капацитет в областта на отбраната, договорени между Грузия и НАТО на срещата на върха в Уелс през 2014 г. и срещата на върха във Варшава през 2016 г.Първото учение между НАТО и Грузия бе проведено през 2016 г. с участието на съюзници от НАТО и държави партньори - общо 14 държави.", "date": "2019.03.18", "title": "24 държави участват в учение НАТО-Грузия"}
{"url": "https://news.bg/regions/izgasen-e-pozharat-kray-eleshnitsa.html", "text": "Вече е изгасен пожарът в района на село Елешница, съобщи Агенция \"Фокус\", като цитира инж. Дамян Дамянов, директор на Югозападно държавно предприятие.Няма пострадали. Пожарът обхвана 50 дка гора черен бор. На място са дежурни, които да следят за евентуални нови възпламенявания.Около 5.00 часа сутринта те ще обиколят цялата територия отново.", "date": "2019.03.18", "title": "Изгасен е пожарът край Елешница "}
{"url": "https://news.bg/society/8-pati-zameryali-s-kamani-vlakove-ot-nachaloto-na-mart.html", "text": "През последните две седмици зачестиха случаите на замеряния на влакове с камъни. За това съобщават от БДЖ.Те са разтревожени, че само между 4 и 16 март са регистрирани 8 подобни случая. От началото на годината общо 12 влака са били замерени с камъни. За сравнение през същия период на 2018 г. случаите са 7.От БДЖ посочват, че подобни вандалски прояви нанасят значителни материални щети и саботират усилията на ръководството за предлагане на по-качествено обслужване на пътниците. Само за 2018 г., когато са регистрирани общо 45 случая, са нанесени щети за близо 50 000 лева.От БДЖ изтъкват и че тези посегателства застрашават живота и здравето на клиентите и служителите на железницата, тъй като при средна скорост на влака 65 км/ч дори и малко камъче може да Съвместно с полицията са предприети превантивни мерки за уведомяване в рисковите райони за опасностите от подобни действия.", "date": "2019.03.18", "title": "8 пъти замеряли с камъни влакове от началото на март"}
{"url": "https://news.bg/regions/stolichani-iskat-zhiva-ohrana-v-podlezite.html", "text": "Столичани искат отново да има жива охрана в подлезите, предаде bTV.Собствениците на помещения сигнализират, че редовно стават жертва на крадци.Въпреки че подлезите в София имат постоянно видеонаблюдение, това очевидно не е достатъчна мярка срещу престъпниците. Повечето магазини имат и допълнителна охрана от СОТ, но и това не спира вандалите да нахлуват в частната собственост.За такъв случай съобщи управител на магазин за GSM аксесоари в подлеза до хотел \"Плиска\". Въпреки че камерите в обекта са заснели крадеца, лицето му не се вижда и до момента той не е заловен.По думи на собствениците на помещения в подлезите късно вечер има чести нарушения на обществения ред от бездомници или пияни, които нанасят материални щети и безпокоят преминаващите.", "date": "2019.03.18", "title": "Столичани искат жива охрана в подлезите"}
{"url": "https://news.bg/society/dazd-proveryava-za-narusheniya-ot-mediite-pri-sluchaite-s-detsko-nasilie.html", "text": "Държавната агенция за закрила на детето се самосезира по случаите на насилие над ученици от ,  и , които бяха широко отразени и онагледени от медиите чрез видеоматериали и снимки.Според ДАЗД въпросните случаи изискват предприемане на мерки за закрила на децата от въвличане в дейности с негативни последици за тяхното физическо, умствено, нравствено и социално развитие. Те посочват, че заедно със Съвета за електронни медии са разписали Критериите за оценка на съдържание, което създава опасност от увреждане на физическото, психическото, нравствено и/или социално развитие на децата. Този документ прецизира прилагането на законовите разпоредби по отношение на децата от страна на журналистите. Въпреки тези критерии обаче твърде често при отразяване на конкретни случаи на деца в медиите тези правила се нарушават, посочват от Агенцията.Те напомнят, че при оповестяването от медии на прояви на деца не трябва да се посочват лични данни за тях, включително техните образи, поради риска от създаване на негативни нагласи към тях. Това важи както за децата, които са жертви на насилие или злоупотреба, така и за децата, за които се предполага, че са извършили насилие или престъпление, уточняват от ДАЗД.Чрез чл. 16 от Конвенцията на ООН за правата на детето се гарантира правото на всяко дете да бъде защитено срещу незаконна намеса в личния му живот, семейство, дом или кореспонденция, както и срещу незаконно посегателство срещу неговата чест и репутация, посочват от Агенцията и допълват, че член 16 трябва да се прилага към всички деца без дискриминация. Комитетът по правата на детето е заявил, че \"личният живот на детето трябва да бъде напълно защитен на всички етапи на делото, включително по отношение на незаконни записи и възможно разгласяване от медиите\", изтъкват още от ДАЗД.За да гарантира правото на детето във връзка със закрилата на личността му, Държавната агенция за закрила на детето извършва проучване за установяване на административно нарушение.", "date": "2019.03.18", "title": "ДАЗД проверява за нарушения от медиите при случаите с детско насилие"}
{"url": "https://news.bg/world/tramp-kam-dzho-baydan-oshte-edin-s-nisko-iq.html", "text": "Президентът на САЩ Доналд Тръмп използва \"Туитър\", за да нападне бившия вицепрезидент Джо Байдън, който не потвърди, а само намекна преди няколко дни, че може да се кандидатира за държавен глава.Тръмп обяви, че Байдън е \"онемял\" и го описа като \"още един човек с ниско IQ\".Джо Байдън онемя през уикенда, след като не успя да каже дали ще се кандидатира за президент на САЩ. Свиквайте, още един човек с ниско IQ, написа американският лидер в социалната мрежа.Въпреки медийните спекулации Байдън все още не е обявил официално дали ще се кандидатира.", "date": "2019.03.18", "title": "Тръмп към Джо Байдън: Още един с ниско IQ"}
{"url": "https://news.bg/int-politics/latviya-konstatira-pribaltiyskite-darzhavi-veche-ne-sa-most-mezhdu-rusiya-i-zapada.html", "text": "Прибалтийските държави вече не могат да играят ролята си на мост между Русия и Запада. Това коментира латвийският външен министър Едгарс Ринкевич в интервю за британския в. \"Гардиън\".Последователните кризи показаха решимостта на Русия да се намесва в западните демокрации или да използва банки в прибалтийските страни за изпиране на мръсни пари, изтъкна Ринкевич след посещение в Лондон, по време на което се срещна с Доминик Грийв, който е ръководител на британския комитет за разузнаване и сигурност.Комитетът в момента завършва доклад за влиянието на Русия във Великобритания, включително ролята ѝ в прането на пари и дезинформацията, който вероятно ще призове за нови мерки за контрол на потока от мръсни руски пари във Обединеното кралство.Ринкевич също така се е срещнал с британския външен министър Джереми Хънт, за да обсъдят как да се предотврати превръщането на две предстоящи срещи на върха на НАТО, включително една във Вашингтон през април, в поредни скандали между САЩ и Европа за споделянето на тежестта по отбраната.Великобритания трябва да бъде домакин на американския президент Доналд Тръмп на срещата на върха на НАТО в Лондон през декември, а в прибалтийските страни има опасения, че някои ключови европейски страни вече дори не се стремят да харчат 2 процента от БВП за отбрана, цел, която беше поставена на предишната среща на върха на НАТО, проведена във Великобритания през 2014 г.Имиджът на Латвия като крепост срещу руската държава беше сериозно увреден, след като една най-големите ѝ банки - ABLV, беше обвинена от американските регулатори, че е участвала в системно руско пране на пари и избягване на санкции срещу Северна Корея. В същото време гуверньорът на Латвийската централна банка беше уволнен след корупционен скандал, уволнение, което впоследствие беше отхвърлено от Съда на Европейския съюз.Ринкевич заяви, че кризата е ускорила по-широкото преосмисляне на ролята, която прибалтийските страни някога са смятали, че могат да играят като посредник между Москва и Запада.\"След като придобихме независимостта си, имахме една много изкушаваща концепция за Латвия и по-широко за прибалтийските страни да са мост между Запада и Изтока. Ние говорим английски и руски и имахме познания за пространството на бившия Съветския съюз, а също така имахме развита банкова система\", коментира първият дипломат на Латвия.\"Два сектора бяха откроени - транспортните и финансовите услуги бяха разглеждани като символи на този мост. Но събитията промениха нашето мислене\", подчерта той.Ринкевич отбелязал, че няма никакво съмнение, че мащабът на скандалите и сложността на операциите по пране на пари, са изисквали по-голям надзор над банките в Латвия да бъде предаден на европейска институция с функции срещу прането на пари.\"Постигнахме известен напредък от 2015 г. насам. Хората, които нямат разрешение да пребивават в страната, спадат рязко, но очевидно не са положени достатъчно усилия. Не е само Латвия, това засегна скандала с Danske Bank в Естония, Nordia във Финландия, Swedbank\", посочи още латвийският първи дипломат.\"Това не е проблем на една страна. Той има по-дълбоки корени. Ето защо моето правителство казва, че урокът от това е, че трябва да имаме повече европейско законодателство и надзор\", допълва той.Изпирането на пари трябваше да се разглежда като проблем на националната сигурност, посочва още Ринкевич, не само като проблем на корупцията: \"Този вид парични потоци може да повлияе на политическия живот, ренометата и вътрешните инвестиции.\"Ринкевич също така е приел, че прането на пари е тясно свързано с руската политика, \"дали това са хора, водени от близки на руското правителство, или онези, които се опитват да изнесат пари от руското правителство\".", "date": "2019.03.18", "title": "Латвия констатира: Прибалтийските държави вече не са мост между Русия и Запада"}
{"url": "https://news.bg/society/nyama-postradali-balgari-pri-napadenieto-v-utreht.html", "text": "По информация на българското посолство в Хага към момента няма данни за пострадали българи при нападението в Утрехт.В случай на необходимост българските граждани могат да се свържат с мисията ни на следните телефони: + 31 70 350 30 51; + 31 6 5744 8073.Припомняме,  при стрелба в холандския град днес. Заради нападението властите наложиха най-високото ниво на терористична заплаха в провинцията за първи път, откакто е въведено.По последна информация заподозрян за деянието еГьокмен Танъш.", "date": "2019.03.18", "title": "Няма пострадали българи при нападението в Утрехт"}
{"url": "https://news.bg/world/turtsiya-i-iran-s-operatsiya-sreshtu-kyurdite.html", "text": "Турция обяви, че провежда съвместна военна операция с Иран срещу кюрдски бойци, информира АФП.Турският министър на вътрешните работи Сюлейман Сойлу заяви, че операцията срещу Кюрдската работническа партия (ПКК) е започнала днес на източната граница на Турция.През миналата седмица заместник-министърът на вътрешните работи на Иран посети Анкара. Двете страни се ангажираха да продължат сътрудничеството в борбата срещу \"терористичните организации\".По-рано се появи информация, че САЩ могат да оставят 1000 военнослужещи в Сирия.", "date": "2019.03.18", "title": "Турция и Иран с операция срещу кюрдите"}
{"url": "https://news.bg/regions/poveche-prestapleniya-s-droga-otchitat-v-oblast-sofiya.html", "text": "Престъпността в област София е намаляла, а плавно се е повишил и броят на разкритите престъпления.Това отчете главен комисар Николай Николов от ГДПБЗН след отчет-анализа за дейността на Областна дирекция на МВР през изминалата година. В дирекцията попадат 12 Районни управления и 2 полицейски участъка.С 20% са се увеличили регистрираните престъпления с наркотични вещества спрямо 2017 година, като разкриваемостта бележи спад, отчитат от МВР. Кражбите с взлом бележат спад през изминалата година и са 139 за разлика от 2017, когато са били 167. Разкриваемостта на тези престъпления обаче е едва 20,8%.Заради наложените добри практики, свързани с превенция на нарушенията, политическото ръководство и ръководството на МВР дават положителна оценка за дейността на областните дирекции.Николов увери, че зад областните дирекции стоят техните усилия за преодоляване на криминологичната обстановка и повишаване сигурността сред гражданите.Старши комисар Николай Спасов обясни, че се запазва огромният процент на престъпленията спрямо собствеността. За съжаление кражбите остават основен бич на Областната дирекция. Въвеждат се сериозни ресурси за предотвратяването на този вид престъпления. Спасов изрази надежда, че със съвместните усилия на прокуратурата и съда, тези престъпленията ще намалеят.В отчета на полицията попадат и данни за осигурената безопасност на движението. Издадени са общо 21 904 фиша, като снетите от отчет ППС са 17 483. От Областна дирекция са изпратени в прокуратурата 797 досъдебни производства, като бързите производства по член 356, ал.1 от НПК са 542.Старши комисар Спасов допълни, че основният проблем, който трябва да се реши, е пътнотранспортният травматизъм. По думите му в този сектор не трябва да се дава изцяло отговорността на контролните органи. Спасов припомни тежките катастрофи на АМ \"Тракия\" и край Своге.По отношение издаването на фалшиви шофьорски книжки от Областната дирекция в София стана ясно, че проверката продължава. Старши комисар Спасов заяви, че материалите са предадени на прокуратурата и предвид това, че се води досъдебно производство, няма как да съобщи повече по делото срещу уволнения служител. Проверката се е осъществява в законоустановения срок по думите му. Резултат от проверката предстои да бъде изнесен от прокуратурата, посочи Спасов.", "date": "2019.03.18", "title": "Повече престъпления с дрога отчитат в област София"}
{"url": "https://news.bg/politics/borisov-i-zaharieva-izraziha-saboleznovaniya-za-tragediyata-v-utreht.html", "text": "Премиерът Бойко Борисов изпрати телеграма до министър-председателя на Нидерландия Марк Рюте във връзка с нападението в Утрехт.Сериозно съм загрижен от трагичните събития в Утрехт и изразявам искрената си съпричастност към пострадалите и техните близки, пише Борисов и допълва, че България е солидарна и подкрепя Нидерландия в този тежък момент.Продължаващите нападения срещу цивилни граждани потвърждават необходимостта от единни и решителни действия на международната общност срещу всяко грубо посегателство върху здравето, живота, свободата и демократичните ценности, казва се още в писмото му до премиера Марк Рюте.От своя страна вицепремиерът и министър на външните работи Екатерина Захариева също осъди атаката в холандския град. В свое писмо до министъра на външните работи на Нидерландия Стеф Блок тя изрази съпричастността си към болката на пострадалите и техните близки.Наш дълг е да проявим решителност и единство, за да защитим живота и безопасността на нашите граждани, пише Захариева.Припомняме,  при стрелба в холандския град днес. Заради нападението властите наложиха най-високото ниво на терористична заплаха в провинцията за първи път, откакто е въведено.По последна информация заподозрян за деянието еГьокмен Танъш.По-рано днес стана ясно, че  при нападението.", "date": "2019.03.18", "title": "Борисов и Захариева изразиха съболезнования за трагедията в Утрехт"}
{"url": "https://news.bg/int-politics/tryudo-za-treti-pat-za-tri-mesetsa-promenya-kanadskoto-pravitelstvo.html", "text": "Канадският премиер Джъстин Трюдо подменя кабинета си за трети път в рамките на три месеца в момент на криза в Канада, причинена от оставката на министър, съобщава \"Ройтерс\".В изненадващ ход, Трюдо назначава депутатът либерал Джойс Мъри на поста министър на бюджета, където тя ще отговаря разходите на правителството.Това е първият пост във федералното правителство за 64-годишната Мъри, която преди това е била министър на провинциалното правителство в Британска Колумбия.Мъри замества Джейн Филпот, която напусна на 4 март в знак на протест срещу правителственият отговор на корупционен случай с голяма строителна компания.Филпот изрази недоволство от твърденията, че правителствени служители са принуждавали бившия министър на правосъдието Джоди Уилсън-Рейбълд миналата година да помогне на SNC-Lavalin от Монреал и да избегне наказателен процес.Уилсън-Райбълд, която бе понижен през януари, напусна кабинета на Трюдо следващия месец. Най-близкият помощник на Трюдо подаде оставка малко след това.Проучвания на общественото мнение показват, че кризата може да провали шансовете на правителството на Трюдо да бъде преизбрано през октомври.По-рано този месец, Трюдо отрече, той или неговите служители да са се месили в съдебната система на Канада и не пожела да се извини.", "date": "2019.03.18", "title": "Трюдо за трети път за три месеца променя канадското правителство"}
{"url": "https://news.bg/world/velikobritaniya-mozhe-da-poiska-otlagane-na-brekzit-s-9-mesetsa.html", "text": "Министри от британския кабинет очакват ЕС да гарантира 9-месечно отлагане на Брекзит от 29 март, съобщава ITV, позовавайки се на министър, приближен до премиера Тереза Мей.Но източникът добави, че страната може да напусне ЕС \"много по-скоро\", ако парламентът успее да ратифицира споразумението за напускане \"във всеки един момент преди края на деветте месеца\".По-рано говорителят на британското правителство обяви, че третото гласуване на сделката на Мей ще се проведе тази седмица, ако кабинетът прецени, че няма \"реалистични перспективи\" за успех и ще поиска от Брюксел дълго отлагане на Брекзит в четвъртък. Но Ги Верхофстат, координаторът на Европейския парламент за Брекзит, предупреди, че Брюксел може да откаже отлагане на Брекзит тази седмица, ако парламентът не прокара сделката преди срещата на върха на ЕС в четвъртък.От \"Даунинг стрийт\" поясниха, цитирани от \"Гардиън\", че премиерът все още иска парламентът да гласува споразумението във вторник или сряда, но само ако Демократичната юнионистка партия и повече консерватори подкрепят сделката.Говорителят на Мей потвърди, че разговорите с юнионистите от Северна Ирландия са възобновени тази сутрин.Ако споразумението не бъде прокарано тази седмица, поясни говорителят, Мей ще изпълни обещанието си и ще поиска от ЕС в четвъртък отлагане на Брекзит отвъд юни, което означава, че Обединеното кралство ще участва на изборите за Европейски парламент, които ще струват повече от 100 милиона британски лири. Говорителят не каза за какъв период от време ще бъде отложен Брекзит.Мей трябва да убеди над 75 депутати, ако иска сделката да бъде прокарана в парламента преди срещата на върха на ЕС. 23 консерватори, включително Борис Джонсън и Доминик Рааб, включително други седем тори, които настояват за втори референдум, намекнаха, че няма да си променят позицията без нови преговори с ЕС за предпазния механизъм за Ирландия. Това означава, че премиерът ще се нуждае от гласовете на най-малко 20 лейбъристи, ако иска сделката да бъде ратифицирана. Последният път само трима лейбъристи гласуваха в подкрепа на правителството.\"Даунинг стрийт\" отхвърли призова на Джонсън премиерът да се опита да поднови преговорите с ЕС, като обяви, че това няма да се случи.", "date": "2019.03.18", "title": "Великобритания може да поиска отлагане на Брекзит с 9 месеца"}
{"url": "https://news.bg/crime/lyutiviyat-sprey-na-protesta-izpolzvan-po-zakona-na-mvr.html", "text": "Лютив спрей е използван на протеста в събота и това е станало регламентирано. Това заяви на брифинг в СДВР комисар Борислав Муеров.Припомняме, че в събота, 16 март, полицейски служители плакаха, а граждани им предлага кърпички и вода. Клип беше разпространен в социалните мрежи и предизвика много хумор.Самият протест събра около 250 души, но не е бил съгласуван със Столична община. Протестиращите са били наблюдавани с видеоконтрол и полицейско присъствие. Пред Министерския съвет, става ясно от докладните записки, не е имало достатъчно добра организация и от страна на протестиращите. По думите на Муеров много от тях са се държали грубо, не само към полицейските служители, но и спрямо журналисти.Самият спрей е използван след като протестиращи са изброили от 10 до 1 и са се насочили към полицейската техника и служители - автомобил, който дори са отместили.Лютивият спрей е бил предназначен за намаляване способността на протестиращите за съпротива и нарушаване на работата на полицейските служители, обясни Муеров.Според полицията по време на протеста, за да няма никакво съприкосновение между полицията и протестиращите и да не се стигне до по-сериозни инциденти и по-сериозно напрежение, най-добрият вариант е използването на физическа сила или помощни средства като лютивия спрей. Това е регламентирано по Закона за МВР.Когато се използва, трябва да се имат предвид атмосферните условия, но при тяхната промяна може да има обратен ефект.Полицията използва много рядко лютивия спрей, но при грубо нарушаване на обществения ред в ромските махали, и това може да стане, обясни комисарят.Той увери, че предварително се провежда обучение и всеки един от служителите е изпитвал въздействието на лютивия спрей.Припомняме, , тъй като за кратко блокира движението пред Народното събрание. Участниците в протеста опитаха да пробият полицейския кордон, а от своя страна униформените отвърнаха с лютив спрей, който засегна и самите тях.Обявеният във Facebook като \"Мегапротест - народът срещу управляващата мафия и всички партии\" се оказа недоволството на не повече от 250 души, някои от тях облечени в жълти жилетки.Основните исканията бяха провеждане на национален референдум за промяна на системата на управление към пряка демокрация, оставка на правителството и нови избори.В неделя , но бяха още по-малко на брой от събота. ", "date": "2019.03.18", "title": "Лютивият спрей на протеста - използван по Закона на МВР"}
{"url": "https://news.bg/finance/lekarite-ne-iskat-da-se-otchitat-pred-nap.html", "text": "Българският лекарски съюз и Сдружението на личните лекари настояват да отпадне изискването информацията от касовите апарати при личните лекари да отива към НАП и медицинският софтуер да бъде приравнен с този в търговските обекти, съобщава БНР.Според председателя на Лекарския съюз д-р Иван Маджаров разпоредбите в новата наредба превишават целите на фискалния контрол и могат да нарушат правата на пациентите относно медицинската информация.С промяната се твърди, че самият НАП няма интерес от други данни освен от данните, свързани с продажбата, но тук за каква продажба става въпрос - за преглед, който понякога започва днес и може да приключи утре след обяд или след два дни в зависимост от това кога са дошли резултатите от изследването на пациента, обяснява той и подчертава, че при лекарите няма чак толкова големи парични потоци, които да са риск за фиска.Доц. Любомир Киров от Сдружението на общопрактикуващите лекари уточнява, че медиците не са против контрола. Те обаче искат НАП да проследи какво става със средствата, които трябва да постъпват при личните лекари от деветте категории освободени граждани, за които държавата заплаща такса.Проблемът е за тези 2,90 лева, които на фона на данъците, които чуваме, че се крият и крадат в нашата държава, каквото и някой от нас да е съгрешил, едва ли може да достигне такива висоти, посочва той и допълва, че лекарите настояват, когато се правят данъчните декларации, да им се приспадат средствата за всички освободени от потребителска такса, които преминават през кабинетите.От Националната агенция за приходите уточняват, че не изискват данни за здравословното състояние на пациентите и това е обяснено на браншовите организации и на разработчиците на софтуер.Те посочват още, че в момента се анализират фискалните рискове, когато се използва софтуер за нуждите на договорите с НЗОК. Ако се налага промяна, тя може да бъде направена, уверяват от НАП.", "date": "2019.03.18", "title": "Лекарите не искат да се отчитат пред НАП"}
{"url": "https://news.bg/int-politics/sasht-mogat-da-snabdyat-ukrayna-s-pvo-i-kraybrezhna-otbrana.html", "text": "Американската администрация обмисля възможността за снабдяване на украинското правителство с противовъздушни и крайбрежни отбранителни системи, както и допълнителен брой противотанкови комплекси Jawlin, коментира специалния представител на Държавния департамент на САЩ за Украйна Курт Волкър, цитиран от ТАСС.\"Украйна е изразила интерес да придобие повече от тях. Това е възможно\", обяснява американският дипломат, във връзка с комплексите Javelin.\"Ние също трябва да разгледаме противовъздушните и крайбрежните отбранителни системи, системите против снайперисти, които САЩ вече са предоставили\", допълва той.\"Говорим за всичко, което е разумно и необходимо, за да може Украйна да има съвременен потенциал, за да се защити и да предотврати по-нататъшна агресия срещу нейната територия\", коментира Волкър.Специалният пратеник на Държавния департамент изключва връщането на \"Крим със сила, защото това ще бъде военна катастрофа\".САЩ и страните от ЕС ще продължат политиката на затягане на режима на санкции срещу Русия във връзка със ситуацията в Украйна, уверява Волкър.\"Ще продължим да виждаме това, което и през последните няколко години - периодично затягане на санкциите, ако ситуацията продължава да бъде такава, каквато е\", обяснява дипломатът, отговаряйки на молба за коментар относно възможността за въвеждане на нови ограничения.След преврат в Украйна през февруари 2014 г. властите в Крим и Севастопол провеждат референдум за обединение с Русия. В него взимат участие над 80% от жителите на полуострова, които имат право на глас. 96,7% и 95,6% съответно гласуват за обединение с Русия. На 18 март 2014 г., Владимир Путин подписва споразумение за приемане на Република Крим и Севастопол в Руската федерация, а на 21 март е ратифицирано от Федералното събрание. Въпреки убедителните резултати от референдума, Киев отказва да признае Крим за част от Русия, пише ТАСС.Специалният пратеник на Държавния департамент коментира и че САЩ не се отказват от идеята за изпращане на мисия на ООН в Донбас.\"Искаме да работим с Русия по този въпрос, но Русия отказва\", допълва той.Волкър отрича информацията, че Вашингтон може да води такива преговори с Москва без Киев. \"Ние координираме всичко с Украйна както преди, така и след това\".Мирното уреждане на конфликта в Донбас се основава на така наречените мински споразумения, които предполагат не само прекратяване на огъня, изтегляне на оръжия, амнистия, подновяване на икономическите връзки, но и дълбока конституционна реформа в Украйна, която трябва да доведе до децентрализация на властта, като се вземе предвид специалният статут на отделните региони Донецк и Луганск, допълва ТАСС.", "date": "2019.03.18", "title": "САЩ могат да снабдят Украйна с ПВО и крайбрежна отбрана"}
{"url": "https://news.bg/world/putin-se-podpisa-pod-zakoni-nakazvashti-tezi-koito-obizhdat-darzhavata.html", "text": "Президентът на Русия Владимир Путин се подписа под законопроекти, които предвиждат налагане на наказания на тези, които обиждат държавата, оскверняват държавните символи и разпространяват фалшиви новини, информират АП, \"Ройтерс\", АФП и \"Москва таймс\".Законопроектите ограничават онлайн медиите.Според критици това е част от опитите на Кремъл да задуши критиката и да затегне контрола над медиите., прокаран по-рано този месец от руския парламент, въвежда глоби за публикуване на материали, които показват неуважение към държавата, държавните символи и правителствените органи. При повторно нарушение се предвижда 15 дни затвор или глоба до 300 000 рубли. предвижда блокиране на всеки, който публикува фалшиви новини в интернет, които се възприемат като заплаха за общественото здраве и сигурност. Предоставя се възможност на тези, които са публикували подобна информация да премахнат или коригират съдържанието в рамките на ден. Ако не го сторят, прокуратурата ги блокира. Глобата е до 1,5 милиона рубли (22 900 долара) при повторно нарушение.Повече от 100 журналисти и обществени фигури се подписаха под петиция срещу законодателството, което те определиха като \"директна цензура\".Кремъл обаче отрича, че законодателството граничи с цензура.И двата проектозакона бяха прокарани в двете камари на парламента за по-малко от два месеца.", "date": "2019.03.18", "title": "Путин се подписа под закони, наказващи тези, които обиждат държавата"}
{"url": "https://news.bg/int-politics/erdogan-plashi-da-vrashta-hristiyani-v-kovchezi-ako-napadnat-turtsiya.html", "text": "Президентът на Турция Реджеп Тайип Ердоган определи масовата стрелба, при която бяха  в Нова Зеландия, като част от по-широка атака срещу Турция и заплаши да изпраща обратно \"в ковчези\" всеки, който се опита да пренесе битката в Истанбул, съобщава \"Ройтерс\".Ердоган, който се опитва да събере подкрепа за своята ислямистка Партия на справедливостта и развитието (ПСР) за местните избори на 31 март, се позова на нападението в Нова Зеландия като доказателство за глобални настроения срещу мюсюлманите.\"Те ни изпробват от 16 500 км, от Нова Зеландия, с посланията, които дават оттам. Това не е индивидуален акт, това е организирано\", подчертал той, без да дава повече подробности.28-годишният австралиец Брентън Тарант, белокож расист, е с повдигнато обвинение за убийство, след като изби 50 души в две джамии в град Крайстчърч.На предизборни митинги през уикенда Ердоган е показал видеокадри от стрелбите, които стрелецът излъчи във \"Фейсбук\", което беше остро разкритикувано от външния министър на Нова Зеландия, който подчерта, че това може да застраши новозеландците в чужбина.Ердоган също така е показал и откъси от \"манифеста\", публикуван онлайн от терориста и по-късно свален от мрежата.По думите на турския президент, стрелецът е заплашил Турция и самия него и искал да изгони турците от северозападната европейска част на страната. Най-големият турски град Истанбул е разделен между азиатската част на изток от Босфора и европейската част на запад от протока.\"Ние сме тук от 1000 години и ще бъдем тук до апокалипсиса, по Божията воля\", настоял Ердоган по време на митинг днес по повод годишнината от Галиполската операция през 1915 година, когато османските войски разгромиха ръководени от Великобритания сили, включително австралийски и новозеландски войници, опитващи се да завладеят Галиполския полуостров, който е врата към Истанбул.\"Няма да превърнете Истанбул в Константинопол\", добави той, препращайки към името на града, когато той е столица на Византия, преди да бъде завладян от османлиите през 1453 година.\"Вашите прадеди дойдоха тук... и се върнаха в ковчези\", предупреди той и отсече: \"Не се съмнявайте, че ще ви изпратим обратно като вашите прадеди.\"Ердоган беше преизбран миналата година с нови правомощия, но неговата партия, която управлява Турция от 2002 г. насам, се бори за гласове, след като икономиката е в рецесия след години на силен растеж. Той обяви местните избори като \"въпрос на оцеляване\" в лицето на заплахите, включително кюрдски екстремисти и нападения срещу мюсюлмани, като например стрелбите в Нова Зеландия.", "date": "2019.03.18", "title": "Ердоган плаши да връща християни в \"ковчези\", ако нападнат Турция "}
{"url": "https://news.bg/politics/mariya-gabriel-kam-uchenitsi-mashinite-nyama-da-izmestyat-choveshkoto-tvorchestvo.html", "text": "Българският еврокомисар Мария Габриел постави началото на европейската седмица на медийната грамотност със среща с ученици в столичното 18-то Средно училище \"Уилям Гладстон\".Мария Габриел говори с ученици от гимназията по въпроси, свързани с дигиталната епоха и политиките на ЕС, като постави акцент на това, че е важно да се научим да отличаваме истините от неистините.Цифровизацията променя начина, по който учим, пътуваме и общуваме помежду си, заяви Габриел, но никога според нея машините и роботите няма да заместят способността ни да иновираме, да създаваме съдържание.Според еврокомисаря машините няма да заместят и човешките емоции. Цифровизацията има и тъмна страна, която води до нови форми на насилие, призна Габриел. Талантите на Европа трябва да останат тук, затова е важно заедно всички да заявим стъпка по стъпка какво да направим.Цифровизацията е шанс да утвърдим нашето лидерство, категорична беше Мария Габриел. За нея ценности като защита на личните данни не подлежат на преговаряне и това са водещи принципи, които ни отличават от икономики като Китай и Русия.Няма как да се говори за бъдещето на ЕС без младите хора днес в навечерието на изборите за ЕП, заяви и кметът на София Йорданка Фандъкова на срещата с учениците. Когато се говори за бъдещето на Европа, на България и на града за нея са най-важни срещите с младите хора, категорична е Фандъкова.Тя е на мнение, че няма как да не се организира и процесът на диалог, който засяга бъдещето на Европа. Фандъкова като пример за младежка активност изтъкна инициативите и борбата за чиста природа на шестнайсетгодишната Грета Тунберг.Решаването на проблемите на днешния ден трябва да става с активното участие на младежите, посочи столичният кмет, като насочи вниманието към проектите по програма Европа.Целта на програма \"Европа\" е да дава възможност на граждански организации да реализират проекти, насочени към диалог с младите хора.", "date": "2019.03.18", "title": "Мария Габриел към ученици: Машините няма да изместят човешкото творчество"}
{"url": "https://news.bg/crime/psihichno-bolen-prebi-bashta-si-do-smart-v-petrich.html", "text": "Психично болен преби баща си до смърт, съобщават от Окръжната прокуратура в Благоевград.Убийството било извършено около 03.00 часа тази нощ. На телефон 112 постъпил сигнал за побой, нанасян на възрастни хора от сина им в Петрич.Когато служителите на реда пристигнали на мястото, 36-годишният мъж продължавал да бие 75-годишния си баща. Възрастният човек бил откаран в болница, където обаче по-късно починал.Към момента синът е привлечен като обвиняем за извършено убийство. Има данни, че той страда от психично заболяване. Предстои да бъдат назначени експертизи, за да се установи дали по време на побоя той е бил вменяем.", "date": "2019.03.18", "title": "Психично болен преби баща си до смърт в Петрич"}
{"url": "https://news.bg/world/prezidentat-na-avstriya-prizova-es-da-ne-igrae-po-svirkata-na-tramp.html", "text": "Президентът на Австрия Александър ван дер Белен обяви, че европейците \"не трябва да играят по свирката на Тръмп\" и трябва да заемат по-независима позиция по въпроси, по които имат разногласия със САЩ.В интервю за \"Велт\" Белен конкретно посочи решението на Тръмп да изтегли САЩ от ядрената сделка с Иран като точка на спор между трансатлантическите съюзници.Президентът на САЩ Тръмп се оттегли от ядреното споразумение с Иран без причина, от работната рамка, в която Вашингтон в продължение на години участва и преговаря и се подписа под това, което остава, след това забрани на европейските компании да правят бизнес с Иран с риск от сериозни санкции. Мисля, че е прекалено много, изтъкна той.", "date": "2019.03.18", "title": "Президентът на Австрия призова ЕС да не играе по свирката на Тръмп"}
{"url": "https://news.bg/int-politics/poveche-ot-90-zavedeniya-i-magazini-sa-povredeni-pri-protestite-v-parizh.html", "text": " Повече от 90 заведения и магазини са понесли материални щети по време на демонстрациите на \"жълтите жилетки\" в във френската столица. Това се посочва в комюникето на Търговско-промишлената палата на Париж и региона Ил дьо Франс, съобщава ТАСС.Според нея, 80% от тях са били подложени на грабеж, палежи и други щети. Унищожени са и три павилиона за вестници.Пострадали са както собствениците, така и техни служители. В доклада се посочва, че основните загуби са за собственици на Шанз-Елизе.\"В тази трудна бизнес среда камарата отправя искане към правителството да предприеме решителни мерки, които ще позволят на компаниите да работят при нормални условия\", коментира камарата.Няма информация за реалните финансови загуби. Над 32 хиляди души взеха участие в демонстрациите на \"жълтите жилетки\" във Франция през почивните дни. 17 полицаи и 42 демонстранти пострадаха. В Париж бяха задържани 237 души, причинени са материални щети на града. Съботният протест бе 18-ти поред за последните четири месеца.", "date": "2019.03.18", "title": "Повече от 90 заведения и магазини са повредени при протестите в Париж"}
{"url": "https://news.bg/economics/izsledvane-pokazva-sofiya-kato-top-turisticheska-destinatsiya.html", "text": "Изследването на \"Визия за София\" представя столицата ни като топ туристическа дестинация. С малки изключения туристите харесвали почти изцяло условията за туризъм в града.Данните показват, че спрямо туристическото преживяване силните страни на София са културно-познавателният туризъм, съчетан с лесната достъпност, ниските цени, разнообразието от заведения и местната кухня.Туристическият имидж на столицата е като предимно младежка дестинация - за туристи до 34 години. Наблюдава се и висок дял на повторните посетители от България с бизнес цели.Докладът отбелязва значителен ръст на туризма в последните няколко години, който е добра индикация за наличието на конкурентни предимства. Обобщени са и възможностите пред сектора, които са свързани преди всичко с използване на технологиите в процеса на привличане на туристи и информирането им за различните културно-познавателни атракции, събития и дейности, засилване на съвместни инициативи между бранша и общината, както и с допълване на културния профил на столицата с туристически услуги в областта на спа и балнеоложкия туризъм, ски и планински туризъм, конгресен и бизнес туризъм, привличане на фестивали и международни културни мероприятия.Предизвикателствата и областите за подобрение в София са капацитетът на столичното летище, дигитализирането на маркетинг усилията в тон със световните тенденции, достъпа до туристически забележителности в покрайнините на столицата, както и проблемите с \"фалшиви\" таксита.Запитани за това кои са конкурентните предимства на града чуждестранните посетители отговарят най-вече, че: \"Хората са добронамерени\", \"Има много зелени площи и паркове\", \"Евтино е\" и \"Храната е вкусна\". В това число родните туристи в столицата добавят и \"добрия градски транспорт\" - мнение, което обаче не е споделено от чужденците в същата степен.Областите, в които София изостава според туристическото мнение са свързани с чистотата, поддръжката на сградите, пешеходната настилка и информацията за забележителности.Като цяло се отчита, че има голямо разнообразие на предлаганите услуги. Мнозинството чужденци заявяват, че категорично ще препоръчат София като туристическа дестинация на близки и приятели.София също така затвърждавала имиджа си на \"бюджетна дестинация\" - в проучването доминиращият дял хора харчат на ден до 50 лева.Информираност:Мнението и препоръката на близки и приятели имат най-голямо значение като източник на информация, от който туристите като цяло за първи път научават за възможностите на София (50% от всички анкетирани). Социалните мрежи и туристическите блогове се оказват най-важните първи източници на информация за туристическите възможности на града за чуждестранните посетители.Придвижване:По тематичната линия за придвижване до и в рамките на София, очаквано като конкурентно предимство се очертава цената на пътуването. Чужденците преимуществено пътуват със самолет (74%), а за българските гости на столицата е най-важен автобусният транспорт. Противоречива остава оценката за инфраструктурата на летището и автобусните и влакови терминали. Докладът отправя препоръки за подобряване на връзките между терминалите и града, за подобряване на обслужването на възрастни посетители, и за по-лесен и удобен достъп до информация.Придвижването в града сред гостите му се осъществява основно пеша и с метро, като наземният транспорт и такситата също имат известен дял. Като цяло качеството на публичния транспорт не се оценява като част от конкурентните силни страни на града. Настаняване:Данните показват голям дял на наети домове, например чрез AirBnB. Тази нова тенденция измества традиционното настаняване в хотели в рамките на няколко години. Те са най-важни и най-избирани от чужденците (37%) и на второ място като възможност за настаняване за българите (19%). Цените на настаняването са отново най-високо оценения показател като единствено при него има най-голям брой напълно удовлетворени посетители (32,2%).Хранене:Възможностите за хранене в столицата са по-добре оценени от други туристически услуги. Макар чуждестранните посетители да разчитат на по-висока категория заведения за хранене, за разлика от българите те са малко по-неудовлетворени от тях по конкретни показатели като качество на услугата, наличието на информация и достатъчна наличност. От друга страна цените, които отново са отлично оценени от чужденците, остават по-ниско оценени от българите, най-възрастните посетители и тези по работа в града. Традиционните български ресторанти с фолклорна програма и ресторантите с интернационална кухня са най-предпочитаните начини на изхранване на чуждестранните посетители, за разлика от българите, които се хранят предимно при роднини и приятели или в заведения за бързо хранене.Атракции:Анализът установява, че качеството на услугите в туристическите атракции има най-голяма необходимост от подобрения в сферата на начините за прекарване на времето. Такива подобрения биха могли да включват инвестиции в модернизация и нови технологии, повишаване качеството на туристическите преживявания чрез допълнителни услуги, възможност за закупуване на комбинирани билети за забележителности и др. Наличността на туристически атракции е оценена като средно удовлетворителна в по-голяма степен от туристите на екскурзия в София, което подкрепя актуалната тенденция в момента в града да се откриват нови забележителности и атракции за туристите.Събития и дейности:Според оценката на туристите в тематичната линия събития и дейности, нивото на удовлетвореност от нощния живот в София е средно. В клубовете, питейните заведения и местата за забавления се отбелязва нужда от подобрение на качеството на предоставяните продукти и услуги, обслужване, квалификации на персонала, наличие на информация. Спортните и рекреационни възможности на столицата носят най-ниска удовлетвореност на туристите със средни оценки между 2 до 2,9, а културните събития и пространства следват цялостната тенденция на удовлетвореност от туристическите услуги в града с преобладаващи малко по-ниски средни оценки. ", "date": "2019.03.18", "title": "Изследване показва София като топ туристическа дестинация"}
{"url": "https://news.bg/economics/taksimetrovi-kompanii-protestirat-sreshtu-nov-uber-maksim.html", "text": "Протест на таксиметрови компании срещу услугата \"Максим\" ЕООД подготвят от съюз \"Такси\", съобщи за news.bg председателят на Съюза Кирил Ризов.Протестът, организиран от Инициативния комитет на водачите в София е срещу извършваните нерегламентирани превози на пътници срещу заплащане на територията на България чрез приложението на \"Максим\". Според организаторите, от около година чрез платформата се извършват нерегламентирани превози на пътници. По думите на Ризов това ставало и с коли, които не са обозначени като таксита и не са в задължителния жълт цвят.Ползватели на Максим уточняват, че платформата свързва правоспособен таксиметров шофьор с пътника. Има правила на ползване - тарифа, маршрут, брой пътници. Проблемът е, че чрез това мобилно приложение се прескачат самите компании, към които са таксиметровите шофьори.\"Такси Максим ООД от няколко години са на пазара и са конкуренти на всички нас. Дотук нещата вървяха, но от 2018 г. извършват и превози по нерегламентиран начин с нерегламентирани автомобили и шофьори без документи\", каза пред news.bg Кирил Ризов.Той сравни тяхното нарушението с нарушението на Uber (Юбер). Според него те трябва да бъдат забранени.В Комисията за защита на конкуренцията (КЗК) има производство срещу \"Максим\" преди седмици, уточни Ризов. Таксиметровото приложение действа в София, Варна и Пловдив. Според него в София нерегламентираните превози гонят около ¼ от пазарния дял на такситата - стигнали са около 1000-1500 нерегламентирани коли. В столицата традиционно има около 6000 регламентирани таксита от 2000 г. досега, уточни Ризов.Протестът на 21 март започва от 14 часа на 7-ми километър на \"Цариградско шосе\" и ще прикючи към 16 часа пред храм-паметник \"Св. Александър Невски\". По трасето на лъча по \"Цариградско шосе\" е допустимо включването само и единствено на таксиметрови коли. Очакванията са да се включат около 5 000 таксита.Протестът е подкрепен от Националния таксиметров синдикат, \"Съюз такси\", Националния съюз на превозвачите в България, Браншовата камара на таксиметровите водачи и превозвачи в България, Асоциацията на таксиметровите синдикати в България. Подкрепен е и от Инициативен комитет на водачите в София, в който са - Д. Ванев (\"Такси С експрес\"), Л. Костадинов (\"Радио СВ такси\"), В. Тодоров (\"Йелоу 333\"), Николай Ценов (\"За едно евро\") и Д. Колев (\"О\"К супертранс\").", "date": "2019.03.18", "title": "Таксиметрови компании протестират срещу нов Uber - \"Максим\""}
{"url": "https://news.bg/crime/obviniha-bivsh-zam-ministar-i-dvama-shefove-za-razruhata-vav-vrachanskata-bolnitsa.html", "text": "Повдигнаха обвинения срещу бивш заместник-министър и двама бивши директори на МБАЛ \"Христо Ботев\" във Враца за длъжностно престъпление.Михаил Зортев е обвинен за това, че в периода от 30 декември 2010 г. до 18 май 2011 г. в качеството си на заместник-министър на здравеопазването е дал разрешение на частно здравно заведение да извършва лечебни дейности в МБАЛ \"Христо Ботев\", с което е ощетил болницата с 12 881 505 лева.Зортев е подписал две разрешения в полза на частната болница за осъществяване на дейности, които дублират тези на държавната болница, въпреки че това е забранено по закон.След издаването на разрешенията частното здравно заведение сключило договори с НЗОК за оказване на болнична помощ по клинични пътеки за 2011 г. и за периода от началото на 2012 г. до края на 2017 г. По този начин то се облагодетелствало с 12 881 505 лева за сметка на МБАЛ \"Христо Ботев\".Ако бъде признат за виновен, Зортев може да получи наказание \"лишаване от свобода\" от 3 до 10 години, както и \"лишаване от право да заема определена държавна или обществена длъжност\". Наложена му е мярка за неотклонение \"парична гаранция\".Обвинение е повдигнато и на бившия изпълнителен директор на МБАЛ \"Христо Ботев\" Владислав И. за това, че съзнателно сключил неизгодна сделка и така ощетил с 137 060,71 лева управляваната от него болница.Владислав И. подписал договор за дългосрочен наем с частно здравно заведение, като му предоставил за ползване част от базата на държавната болница при значително по-ниски от нормативно определените цени.Ако бъде признат за виновен, той може да получи наказание от 3 до 10 години затвор, \"лишаване от право да заема определена държавна или обществена длъжност\" или \"лишаване от право да упражнява определена професия или дейност\".Светозар Луканов е предаден на съд за това, в качеството си на изпълнителен директор на МБАЛ \"Христо Ботев\" изразходил ефективно бюджетните средства и с това ощетил болницата с 379 091,10 лева.През 2014 г. той уведомил министъра на здравеопазването, че за болницата е необходимо спешно закупуване на нов компютърен томограф, като в писмото си посочил, че според постъпвали оферти необходимата сума възлизала на 784 000 лева .В действителност обаче Луканов не бил извършвал пазарни проучвания и в болница не били постъпвали оферти за такава апаратура.След като от здравното министерство отпуснали исканите средства, той открил процедура по обществена поръчка с предмет: \"Доставка, монтаж, предварителни изпитвания на апаратурата и обучение на персонала на 1 бр. компютърен томограф\", като в обявлението била посочена прогнозната стойност на поръчката 784 000 лева без ДДС. В процедурата участвали двама кандидати, като разликата в предложените от тях цени варирала около 130 000 лв. За изпълнител на поръчката било избрано търговското дружество, предложило по високата цена.След сключване на договора дружеството изпълнител възложило на фирмата производител на компютърния томограф да извърши доставката, транспорта и застраховката му, като съгласно този договор цената на апаратурата била в размер на 366 378,90 лева без ДДС. Разликата между стойността на компютърния томограф по договора за обществена поръчка и реалната му пазарна стойност била в размер на 379 091,10 лева.По тази причина прокуратурата счита, че обвиняемият не е положил дължимите грижи по отношение на повереното му имущество, с което нанесъл значителни щети за дружеството.Ако бъде признат за виновен, той може да получи от 3 до 10 години затвор, както и ‚лишаване от право да упражнява определена професия или дейност\".Припомняме, болницата във Враца неколкократно беше изправяна пред фалит.На 9 февруари 2017 г. от здравното министерство не разрешиха на , за да покрие най-належащите си задължения. Това се случи на общото събрание на акционерите. Тогава задълженията на болницата бяха 12.5 млн. лева..На 28 февруари 2018 г.  в кражба за над 30 000 лева. По-късно, на  на болницата.След като проблемите на МБАЛ \"Христо Ботев\" достигнаха до министерския съвет, здравният министър Кирил Ананиев заяви, че има начин .На 14 май . Дни по-късно -  на болницата.През януари тази година пък бившите директори на МБАЛ \"Христо Ботев\" Светозар Луканов и Орлин Цветков бяха ", "date": "2019.03.18", "title": "Обвиниха бивш зам.-министър и двама шефове за разрухата във врачанската болница"}
{"url": "https://news.bg/int-politics/sasht-shte-se-boryat-s-vliyanieto-na-rusiya-vav-venetsuela.html", "text": "На сайта на Конгреса на САЩ беше публикуван законопроект, предвиждащ налагането на санкции срещу руснаци и други чужденци, които подкрепят президента на Венецуела Николас Мадуро, съобщават руските медии.\"Засиленото присъствие на Руската федерация в Западното полукълбо предизвиква безпокойство у Съединените щати и нашите съюзници в региона\", се подчертава в документа.Законопроектът по-специално предвижда забрана за получаване на американска виза за чужденци, \"действащи в интерес на руското правителство в подкрепа на силите за сигурност на Венецуела\".Конгресмени са припомнили за изпращането на два стратегически бомбардировача ракетоносци Ту-160 във Венецуела от страна на Русия, които участваха в учения през декември миналата година. Отбелязва се, че Москва оказва финансова подкрепа на Мадуро, като предоставя заеми на венецуелската държавна петролна компания PDVSA.Автор на инициативата за приемането на законопроекта е конгресменът от Демократическата партия Деми Васерман-Щулц.През януари Венецуела беше разтърсена от вълна от протести срещу Мадуро. На 23 януари председателят на парламента и лидер на опозицията  за временен държавен глава до провеждането на нови президентски избори. Гуайдо не признава за легитимни изборите през миналата година, в които Мадуро беше избран за президент.Действията на Гуайдо бяха одобрени от повечето страни в Латинска Америка, САЩ и повечето страни от ЕС. В подкрепа на Мадуро се обявиха Русия, Китай, Турция и др. Русия обяви за несъществуващ \"президентския статут\" на Гуайдо.. Нейните активи и интереси на стойност 7 млрд. долара в САЩ бяха блокирани. Руската банка \"Еврофинанс Моснарбанк\" също беше ударена заради връзки с PDVSA. Миналата седмица Вашингтон обяви нови санкции срещу Каракас, но не уточни какви ще бъдат те.", "date": "2019.03.18", "title": "САЩ ще се борят с влиянието на Русия във Венецуела"}
{"url": "https://news.bg/regions/v-gotse-delchev-veche-plashtat-za-sinya-zona-s-sms.html", "text": "Всички жители и гости на Гоце Делчев вече могат чрез SMS да платят за времето, в което са паркирали на \"синя зона\".Системата се тества от няколко месеца, но вече работи в пълен капацитет, информира БНР.Номерът - 13 751.За клиенти на български мобилен оператор, трябва да се изпрати SMS на посочения номер, в който да се напише номера на автомобила, по начина по който е изписан на регистрационната табела.Един СМС е цената за 1 час престой. Паркирането в \"синята зона\" на града е позволено с продължителност до 3 часа.В града има синя зона о.", "date": "2019.03.18", "title": "В Гоце Делчев вече плащат за синя зона с SMS"}
{"url": "https://news.bg/entertainment/sasht-opovestiha-golyama-eksploziya-na-meteor-nad-beringovo-more.html", "text": "САЩ оповестиха огромна метеорна експлозия в земната атмосфера през декември, според НАСА, цитирана от БиБиСи. Взривът е вторият по големина по рода си за последните 30 години и най-големият след метеора над Челябинск в Русия преди шест години. Досега това до голяма степен остава незабелязано, защото взривът е над Берингово море, край руския полуостров Камчатка.Космическата скала е избухнала с 10 пъти повече енергия от атомната бомба над Хирошима. Линдли Джонсън, служител по планетарна отбрана в НАСА, коментира, че подобен метеор се очаква само около два-три пъти на всеки 100 години.Около обяд местното време на 18 декември астероидът навлиза в атмосферата със скорост от 32 км/сек под траектория от седем градуса. С размери няколко метра, космическата скала избухва на 25,6 км над земната повърхност, с енергия на удара от 173 килотона.\"Това е 40% енергията освободена на Челябинск, но е над Берингово море, така че няма същия ефект и не се появява в новините\", коментира Кели Бърст, мениджър на програмата за наблюдения на Земята.\"Това е друго нещо, което имаме за защита, има много вода на планетата\", допълва Бърст.Д-р Фаст обсъжда събитието на 50-та конференция за лунна и планетарна наука в The Woodlands, близо до Хюстън, Тексас. Миналата година военните сателити отчетоха взрив, НАСА бе уведомена за събитието от военновъздушните сили на САЩ.Д-р Джонсън коментира, че огненото кълбо е в район, който не е твърде далеч от маршрутите, използвани от търговски полети, които летят между Северна Америка и Азия. Така че изследователите проверяват с авиокомпаниите дали са докладвани наблюдения на събитието.През 2005 г. Конгресът на САЩ възлага на НАСА да намери 90% от близките земни астероиди с размери 140 метра или повече до 2020 г. Космическите скали с този размер са така наречените \"проблеми без паспорти\", тъй като се очаква те да засегнат цели региони, ако се сблъскат с Земята. Но учените смятат, че ще са им необходими още 30 години, за да изпълнят тази директива от Конгреса.След като бъде идентифициран входящ обект, НАСА е постигнала известен успех при изчисляване на траекторията и къде на Земята ще възникне въздействие, въз основа на точно определяне на орбитата му.През юни 2018 г. малък 3-метров астероид 2018 LA бе открит от наземна обсерватория в Аризона осем часа преди удара. Центърът за проучвания на обекти близо до Земята, в лабораторията за реактивно движение на НАСА (JPL) след това определи точността на орбитата, която бе използвана за изчисляване на вероятното място на удар. Това показва, че скалата вероятно ще удари Южна Африка.Точно както предлага изчислението, метеоритът пада над Ботсвана и е записан от охранителни камери във ферма. По-късно в района са открити фрагменти от обекта.Последното събитие над Берингово море показва, че по-големите обекти могат да се сблъскат с нас без предупреждение, подчертавайки необходимостта от засилено наблюдение.По-стабилна мрежа би била зависима не само от наземни телескопи, но и от космически обсерватории. Концепция предвижда телескоп с името NeoCam, в гравитационната точка на баланс в космоса, където ще открива и характеризира потенциално опасни астероиди по-големи от 140 метра.Д-р Ейми Майнцер, главен учен в NeoCam в JPL, коментира: \"Идеята е наистина да се доближим колкото е възможно по-близо до постигането на тази цел от 90% за намиране на 140-метрови и по-големите астероиди близо до Земята.\"Тя допълва, че ако мисията не започне, прогнозите предполагат, че ще отнеме много десетилетия, за да се изпълни целта със съществуващия набор от наземни проучвания.\"Но ако имате инфрачервен телескоп, базиран на инфрачервени лъчи, това ще се случи много по-бързо\", обяснява д-р Майнцер.", "date": "2019.03.18", "title": "САЩ оповестиха голяма експлозия на метеор над Берингово море"}
{"url": "https://news.bg/politics/da-ne-razvyavat-opravdaniya-po-televiziite-prizova-ninova-sapartiytsite-si.html", "text": "\"Дали Сергей Станишев ще бъде в листата на БСП за предстоящите евроизбори, ще се реши на Националния съвет на партията през първата половина на април\". Кратък беше коментарът на лидера на БСП Корнелия Нинова днес, ден след като .На въпрос как ще отговори на  за избора на водач на листата на социалистите, Нинова подчерта, че може да отговори по два начина - технически, тъй като, ако някой има съмнения и жалби, имало контролни органи на партията, а не да се развяват по телевизията.Вторият начин, по който тя отговаря е, че \"ако си търсиш оправдания за една загуба, може да я намериш с много обяснения. Фактът е, че Националният съвет избрал Елена Йончева за водач на евролистата, отсече Нинова.С отговора си лидерът на БСП потвърди и намека на бившия соцводач Михаил Миков, че лидерът на ПЕС и също бивш лидер на БСП, а и бивш премиер, Сергей Станишев може и изобщо да не присъства в листите на столетницата.Брифингът в централата на партията бе след среща на представители на ръководството на НС на БСП и ПГ на \"БСП за България\" с ръководството на Българска земеделска партия, която е подкрепила инициативата на БСП за фронт за честни и свободни избори.\"Има съвпадения в позициите ни и в съмненията за, фалшификация в подмяна на вота, както и решимост да противодействаме, за да гарантираме на гражданите свободен, честен и почетен изборен процес\", заяви лидерът на БСП след срещата със земеделската партия.Освен това на срещата е обсъдена и темата за това как социалистите да защитят правата на малките, средни и дребни производители и в Европейския парламент, информира Пейчо Касъров от Българска земеделска партия.", "date": "2019.03.18", "title": "Да не развяват оправдания по телевизиите, призова Нинова съпартийците си"}
{"url": "https://news.bg/regions/politsiyata-v-burgas-razprostrani-snimka-na-izdirvanoto-2-godishno-dete.html", "text": "Полицията в Бургас издирва 2-годишния Юлиян Иванов Митков /Онур/.За последно детето е забелязано около 18.30 часа вчера край лозов масив около село Равнец. Детето и негови близки са празнували рожден ден в стопански двор в края на селото.Детето е било облечено със светла връхна дреха с дълъг ръкав. То има лек дефект при придвижване - влачи едното краче.Полицията призовава всеки, който разполага с информация за местонахождението му, да сигнализира сигнализира незабавно на тел. 112 или в най-близкото районно поделение.", "date": "2019.03.18", "title": "Полицията в Бургас разпространи снимка на издирваното 2-годишно дете"}
{"url": "https://news.bg/politics/ivo-hristov-oglavi-strategicheskiya-savet-pri-prezidenta.html", "text": "Стратегически съвет се създава при държавния глава Румен Радев, съобщиха от Администрацията на президента.Издаден е указ за новия консултативен орган. Той ще работи на обществени начала при президента на Република България. Целта му е изготвяне на документи със стратегическо значение, позиции, становища, анализи и др.Председател на Стратегическия съвет при президента е началникът на кабинета на държавния глава, Иво Христов. От администрацията на президента предоставят биография както на Иво Христов, така и на останалите членове на Съвета, включително и с посочено \"кредо\". Ето и информацията за тях: Иво Христов е роден на 8 октомври 1970 г. в Истанбул. Завършва средното си образование в \"Athénée Royale\" в Брюксел през 1988 г., а висшето си юридическо образование в Софийски университет \"Св. Климент Охридски\". Преводач на множество романи на Ромен Гари, Маргьорит Дюрас, Андре Жид, Филип Джиан, Тонино Бенакиста. Работил е като журналист в RFI-България, НТВ, БНТ и сп. \"Europe Magazine\", издавано в Париж (2000-2001 г.).Автор на политическата биография на Франсоа Митеран, издадена на български език през 2000 г. Автор на блога leroisalomon.blog.bg. Публикувал е в списание \"L'Europeo\", вестник \"Сега\" и списание \"Тема\", кореспондент на сайта Courrier des Balkans за България. Редактор и коментатор в списанието за политически анализи \"A-specto\" (2014-2016). Публикувал е статии посветени на киното, литературата и фотографията. Автор на две фотографски изложби.Създател на сдружение \"Солидарна България\".  Владее френски, английски, руски и испански език. Назначен e за началник на кабинета на държавния глава с указ на президента №45 от 23 януари 2017 г. Припомняме, че преди около година и половина  за това, че не се спазва закона за класифицираната информация и от Иво Христов, началник на кабинета на Румен Радев, е получена шифрограма от посолството на САЩ. Иво Христов няма допуск до класифицирана информация. След проверка . Заместник-председател на Съвета е Невин Фети, съветник на президента по правни въпроси.Фети е родена на 2 април 1977 г. във Варна. Там тя завършва езикова гимназия с изучаване на френски език. През 2001 г. придобива магистърска степен по право от Софийския университет \"Св. Климент Охридски\". От 2005 г. има магистърска степен по защита на националната сигурност от Академията на Министерството на вътрешните работи. Защитава дисертационен труд и придобива образователно-научна степен \"доктор\" по въпросите на сключването и изпълнението на договори с достъп до класифицирана информация.През 2002 г. е съдебен кандидат в Софийския градски съд. Била е адвокат в Софийската адвокатска колегия /2002-2003/, работила е в Държавната комисия по сигурност на информацията /2003-2004/, заемала е последователно длъжностите асистент, старши асистент и главен асистент в Академията на Министерството на вътрешните работи /2004-2012/.През 2007-2011 Фети е секретар на Президента на Република България по юридически въпроси. Хоноруван преподавател по дисциплината \"Гражданско право - обща част\" в Юридическия факултет на Софийския университет \"Св. Климент Охридски\". Дългогодишен преподавател в Националния институт на правосъдието по въпросите на защитата на класифицираната информация. Автор е на множество статии. Владее турски, френски, руски и английски език. В Съвета са включени и експертите Александър Маринов, Атанас Пеканов, Владимир Шейтанов, Гергана Пирозова, Еленко Божков, Жасмина Мирчева, Живко Георгиев, Калоян Методиев, Калоян Методиев, Петър Воденски, Румен Гълъбинов.Маринов е роден на 12 май 1957 г. в София. През 1982 г. завършва социология в Софийския университет \"Св. Климент Охридски\". През 1987 г. защитава дисертационен труд за ролевите конфликти на личностно равнище и придобива образователна и научна степен доктор по научна специалност \"Социология\". Започва трудовата си дейност през 1983 г. в Софийския университет \"Св. Климент Охридски\". От 1991 до 1997 г. е народен представител в 36-то и 37-то Народно събрание.От 2005 г. е доцент, а от 2016 г. - професор в катедра \"Публична администрация\" на Философския факултет на Софийския университет \"Св. Климент Охридски\", от 2009 г. - доцент, от 2017 г. - професор в катедра \"Политически науки\" на Пловдивския университет \"П. Хилендарски\". От 2008 до 2014 г. е член на Постоянната комисия по социални и правни науки и национална сигурност към Агенцията за акредитация.Автор на четири авторски монографии, 4 колективни монографии и над 70 студии и статии. Член на редакционни съвети на четири научни периодични издания. Научен ръководител на шест успешно защитили докторанти и над 70 дипломанти. От 2002 г. и досега развива активна журналистическа и публицистична дейност в електронни и печатни медии. Владее руски, английски и френски език. Майстор на спорта по хокей на лед, състезател на хокейните клубове на \"Левски\" (1972-1978 г.), и \"Академик\" (1979-1983 г.) и на националния отбор на България (1976-1980 г.).Кредо: Атанас Пеканов е икономист в Австрийския институт за икономически изследвания (WIFO), във Виена, Австрия, и лектор във Виенския университет по икономика и бизнес (WU Wien). Преди това е работил в Европейската Централна Банка във Франкфурт, Германия. Завършил е бакалавърска степен по икономика във Виенския университет по икономика и бизнес и магистратура по икономическа политика в University College London. В момента е докторант по икономика във Виенския университет по икономика и бизнес (WU Wien) с фокус върху темите парична и фискална политика.Член е на Съвета за икономическо и социално развитие към Президента на Република България. Два пъти избран за стипендиант на Българската Народна Банка (2015, 2019). През 2018 също избран за стипендиант на Австрийската икономическа асоциация. Член на Инициативата за млади изследователи на Института за Ново икономическо мислене (Institute for New Economic Thinking).Кредо: Владимир Шейтанов е дипломат от кариерата, специализирал в Харвардския институт по международно развитие, Вашингтонския институт по международно право, Световната търговска организация - Женева, работил с УНКТАД, ИКАО, Комитета за космоса на ООН.Шейтанов е единственият чуждестранен адвокат пред Народния съд на полк. Муамар Кадафи, допуснат до защита на 5-те български медицински сестри в Либия по СПИН процеса в Либия през 2000-2002. Кредото му е:Гергана Пирозова е театровед и театрален критик. Двигател на каузите за съхраняването на българските театри и опазването на Борисовата градина.Кредо: Еленко Божков е роден на 3 юли 1953 г. в гр. Кюстендил. Завършва Техническия Университет в София със специалност Електроинженер - Автоматизация на енергийните системи\" през 1977 г. В периода 1977-1980 г. работи като инженер наладчик в \"Пусково Наладъчно Управление\" към ДСО \"Монтажи\", а от 1981 до 1989 г. е научен сътрудник и ръководител на секция в НИТИ \"Техенерго\". В периода 1990 - 1991 г. е народен представител в 7-ото ВНС и заместник председател на Комисията по енергетика. От 1993 до 1996 г. е член на Съвета на Директорите на НЕК, а в периода 1995 - 1997 г. е Главен секретар на Министерство на енергетиката. В периода 2002 - 2003 г. е Изпълнителен Директор на Енергопроект, а от 2003 до 2006 г. е ръководител на проект \"Рехабилитация на блокове 1-4 в ТЕЦ Марица- Изток 3\" към \"Енергоремонт - Гълъбово\".Член е на Надзорния Съвет на \"Енел - Марица Изток 3\" за периода 2006 - 2010 г. От 2001 - 2013 г. и от 2015 г.- досега е управител на \"Пирин Ват\" ООД. В периода 2013 - 2014 е член на ДКЕВР. Женен и има син и дъщеря и внуци. Кредо:Жасмина Мирчева е лекар, доктор на науките на БАН, гост - изследовател и преподавател във Франция и Германия. Два пъти директор на Агенцията за лекарства, извършила съществени реформи за преструктуриране на фармацевтичния сектор у нас.Има 7-годишен опит като Директор за Източна Европа към Европейското представителство на производителите на безрецептурни лекарства в Брюксел. Работила е за Световна банка като експерт по лекарствена политика. Била е съветник към българския Икономически и социален съвет. Номинирана е 3 пъти за шеф на кабинета в здравното и социално министерства. Носител е на диплом за европейски политики от Националното училище по администрация на Франция. Владее свободно френски, немски, английски и руски езици.Кредо: Живко Георгиев е роден на 25 февруари 1955 г. Магистър по социология, преподавател в бакалавърски и магистърски програми на специалностите 'Социология' и 'Политология' в СУ 'Климент Охридски' в направленията 'Методология на емпиричните социологически изследвания', 'Маркетингови изследвания', 'Политически и социален маркетинг'. От 1992 г. до 2001 г. е изследователски директор на ББСС Галъп Интернешънъл, а от 2001 г. собственик и управител на Джи Кънсалтинг - компания, специализирана в изследователска и консултантска дейност.С богат професионален опит в ръководството и реализизацията на изследователски проекти за множество компании, Световната банка, UNDP, USAID, министерства, държавни агенции, общини, неправителствени организации, политически партии. През различни периоди е бил председател или член на управителния съвет на неправителствени организации като Фондация 'Развитие на гражданското общество', Институт за социална интеграция, Граждански институт, Институт 'Иван Хаджийски' и др.Кредо: Калоян Методиев е роден на 24 април 1976 година в София. Завършва 133 СОУ \"Ал. Пушкин\" с хуманитарен профил и руски език (1994). През 2001 се дипломира като магистър по политически науки със специализация \"Външна политика и национална сигурност\" в СУ \"Св. Климент Охридски\". Доктор по политически науки от СУ (2011).Преподавал е различни политически дисциплини в СУ \"Св. Климент Охридски\" и ЮЗУ \"Неофит Рилски\". Негови научни публикации са издавани на английски, сръбски, хърватски и албански език. Автор е на две монографии - \"Поколения и възраст в политиката. Българският преход\" и \"Западните Балкани и България (политика, дипломация, сигурност)\". От 2015 година е политолог и главен анализатор на Института за стратегии и анализи (ИСА). Владее английски, руски, сръбски и хърватски език. Кредо: Петър Воденски е роден в София на 15 януари 1951 година. Завършил е Английската гимназия в София (1970), а след военната си служба (1970-1972) завършва МГИМО (1977). Работил в МВнР (1978-2015), във всички кариерни дипломатически рангове от аташе до посланик, бил е началник на политическия кабинет на министъра при Станислав Даскалов (1993-1994) и при Соломон Паси (2004-2005), както и директор на различни дирекции в Министерството.Извънреден и пълномощен посланик на Република България в Република Кипър (2005-2009), в Република Молдова (1995-2001), в Република Турция (1991-92), Генерален консул на Република България в Истанбул (1990). Удостоен със златен почетен знак на Министерството на външните работи (2005 и 2013) и златен почетен знак \"За вярна служба под знамената\" (2001) на Министерството на отбраната.Автор на книгата \"А иначе дипломацията е сериозен занаят\" (2013). Владее английски, турски, руски и френски. Женен, с три деца.Кредо: Румен Гълъбинов е роден през 1966 г. в град Бургас. Завършва УНСС като магистър по Икономика. Има следдипломни квалификации от Университета на Джорджтаун, Вашингтон, САЩ (Банков рисков мениджмънт), Университет Сeйнт Джон, Колеж по застрахователен и рисков мениджмънт, Ню Йорк, Университета Екситър, Великобритания (Банки и финанси). Специализирал е банков и застрахователен мениджмънт в Германия и Англия.Предс едател на Агенцията за застрахователен надзор, след което е зам.-председател на Комисията по финансов надзор. Работил е в управителните съвети на международни финансови компании от Холандия, Австрия и САЩ.Автор е на три книги и поредица от статии в националната и международна преса в областта на банките, застраховането и финансите. Владее английски език и руски език. Кредо:", "date": "2019.03.18", "title": "Иво Христов оглави Стратегическия съвет при президента"}
{"url": "https://news.bg/world/demokratat-beto-o-rurk-izprevari-sapernitsite-si-usd6-1-mln-za-parvite-24-chasa.html", "text": "Бето О'Рурк събра 6,1 милиона долара през първите 24 часа от президентската си кампания, като задмина всички конкуренти от Демократическата партия, които са разкрили информация за събраните дарения, съобщава NBC News.Демократът от Тексас публикува данните тази сутрин. Той е събрал общо 6 136 763 долара дарения само в интернет.\"Само за 24 часа американците от тази държава се събраха, за да докажат, че е възможно да се води истинска народна кампания за президент - кампания от всички нас, за всички нас, чиито отговори не идват от комитети за политическа активност, корпорации и специални интереси, а от народа\", обяви кандидатът.О'Рурк, бивш конгресмен, който неуспешно се бори за място в Сената през миналата година, започна кампанията си през миналия петък.Той задминава сенатор ", "date": "2019.03.18", "title": "Демократът Бето О’Рурк изпревари съперниците си – $6,1 млн. за първите 24 часа"}
{"url": "https://news.bg/society/po-strogi-sanktsii-sreshtu-neizryadni-sasedi-gotvi-mrrb.html", "text": "Граждани искат санкции срещу неизрядни съседи. По думи на директора на дирекция \"Жилищна политика\" в Министерството на регионалното развитие и благоустройството Гергана Благиева има голям интерес от страна на обществото към промените, които в момента се изработват за подобряване на управлението на етажната собственост.Благиева посочи, че в момента тече дискусия за промени в Закона за етажната собственост. Предложения се събират до 15 април, след което те ще бъдат обсъдени за включване към новите текстове на закона, обясни тя и допълни, че всеки ден се получават по 10-15 предложения по темата. Благиева уточни, че много от тях са свързани със санкции за неизрядните собственици и регистрацията на етажната собственост в общинските администрации.Въз основа на постъпилите предложения може да се заключи, че много от гражданите подкрепят идеята таксите за управление и поддръжка, които са дължими и неплатени към етажната собственост, да се подават към общината, която впоследствие да ги събира заедно с местните данъци и такси.В момента собствениците на имоти имат повече права отколкото задължения и е много трудно налагането на санкция към собственик, който не изпълнява решенията на общото събрание в етажната собственост и който не плаща дължимите такси за управление и поддръжка на общите части в сградата, обясни Благиева. По тази причина се предлага завишаване на задълженията на собствениците и увеличаване правата на общото събрание за санкции към неизрядните собственици. Целта е контролът за изпълнение на правилата за поддръжка на общите части в сградата да се повиши. Освен към жилището, трябва да се полага необходимата грижа и към общите части, които са дял от всяко жилището, категорична бе Благиева.Тя посочи, че сред предложенията е и отпадането на таксите за асансьор за живеещите на първи и втори етаж. Това обаче не е добро решение според нея.По тази логика живеещите на първия етаж трябва да бъдат изключени от поддръжката на покрива, но той е обща част и средствата за него се дължат от всички живущи, обясни тя и заключи, че ще се търси механизъм за по-справедливо разпределение на таксите в зависимост от етажа и дела в общата собственост.", "date": "2019.03.18", "title": "По-строги санкции срещу неизрядни съседи готви МРРБ"}
{"url": "https://news.bg/int-politics/vuchich-ne-izklyuchva-radikalizirane-na-protestite-v-sarbiya.html", "text": "Сръбският президент Александър Вучич не изключва радикализация на протестите в страната, съобщава ТАСС. \"Те не могат да постигнат победа на парламентарните избори, затова очакваме още по-сериозни протестни действия\", допълва той.Вучич обясни, че няма да позволи на протестиращите да нарушават реда и закона. По време на съботния митинг, протестиращи нахлуха в сградата на националната телевизия на Сърбия. Специалните части на жандармерията, които бяха пристигнали на мястото, ги изгониха от сградата. Вучич се обърна към хората о обеща, че всички участници в бунтовете ще бъдат изправени пред съда.По време на президентското обръщение, протестиращите пробиха полицейския кордон и заобиколиха президентския дворец, заявявайки, че няма да освободят президента от резиденцията. Когато полицаите от специалните части стигнаха до сградата, организаторите на протеста спряха митинга и се преместиха към полицейския участък, където са изпратени задържаните протестиращи.Насилствените демонстрации на част от опозицията през последните два дни показват грозна картина от Белград, причинявайки големи щети на Сърбия, коментира сръбският външен министър Ивица Дачич, цитиран от Б92.За ръководителят на сръбската дипломация е неразбираемо, че няма посолства и ЕС, които да са направили изявление за тези събития. Дачич обяснява, че всичко това се случва в ден, в който трябва да бъде изпратено друго послание към света, за 15-тата годишнина от погрома на сърбите в Косово и Метохия. Вместо това, се появява съобщение, че в Сърбия има нестабилност, криза, конфликти, инциденти, допълва той.Дачич е попитал президента на Сърбия, Вучич и служителите на министерството на външните работи, дали някой от западните посланици се интересува какво се случва с този протест.Отговорът е, че никой от тях не се е свързал с президентството или с министерството, дори когато са отправяни заплахи срещу президента и когато демонстрантите нахлуват в държавната телевизия, обяснява той.\"Никой дори не се е обадил по телефона нито на министерството, нито на президентството, за да пита поне какво се случва. Очевидно е, че тези хора имат някаква подкрепа от Запада\", допълва Дачич.Осъждайки отново демонстрациите, които се проведоха през уикенда, Дачич подчертава, че е важно да се разбере \"дълбочината на тези проблеми\". Като свидетел на многобройни демонстрации в миналото, министърът определя последният протест в Белград като незначителен.Намерението на демонстрантите бе да променят властта, но тази цел, не е постигната, коментира сръбският външен министър Ивица Дачич.", "date": "2019.03.18", "title": "Вучич не изключва радикализиране на протестите в Сърбия"}
{"url": "https://news.bg/politics/bsp-nyama-osnovanie-da-se-vrashta-v-parlamenta-ubeden-vigenin.html", "text": "На този етап . Това заяви пред БНР Кристиан Вигенин от БСП.\"Ако видим, че нашите условия се изпълняват, че нещо драматично се е променило в парламента, . На този етап не виждам натиск нито от т.нар. опозиция, нито от други среди\", каза Вигенин.Според него Елена Йончева може да мотивира по-широк кръг хора. Това е причината в неделя, 17 март, Националният съвет на социалистите да избере Йончева за водач на листата за европейските избори.Според Вигенин в Йончева хората виждат символ на две неща, по които България е на дъното на европейските класации - борбата с корупцията и свободата на медиите.\"Елена Йончева е част от ръководството на парламентарната група. Тя в никакъв случай не е чужда на БСП, но в същото време носи различен ореол, бонуса на човек, който все пак не е партиец, но изповядва идеи, които в голяма степен са близки до нашите\", коментира Вигенин.Според него гласът на Йончева ще се чува и в ЕП. Сергей Станишев има място в следващия ЕП и може да бъде много полезен и за България, и за БСП, категоричен е Вигенин.\"Битката за България ще се води и в Брюксел, и в София. Въпрос на преценка е кой къде ще бъде най-полезен. Най-важното е, че направихме първа и важна крачка вчера на Националния съвет на БСП. Основната задача на БСП в тези избори е да ги спечели\", каза бившият външен министър.За Вигенин изборът на Националния съвет (Йончева да води листата - б.р.) беше фокусиран стремежа на БСП за победа на евровота. \"Тук не става въпрос за някакви съществени различия във фокуса на политиката на БСП на европейско равнище\", посочи Вигенин. Той подчерта, че има много сходства между платформата на БСП и тази на ПЕС.", "date": "2019.03.18", "title": "БСП няма основание да се връща в парламента, убеден Вигенин"}
{"url": "https://news.bg/disasters/risk-ot-haos-sled-neobichayna-vlakova-katastrofa-v-honkong.html", "text": "Влакова катастрофа в Хонконг създаде риск от хаос по време на пиковите часове, обявиха властите, цитирани от \"Ройтерс\".Необичайният инцидент в транспортна мрежа, използвана от близо 6 милиона души всеки ден, прекъсна транспортните услуги днес между станции Central и Admiralty, обявиха от оператора MTR Corporation.\"Ремонтът ще отнеме доста дълго време и услугата между Central и Admiralty...няма да бъде достъпна през целия ден\", поясниха от компанията.Разследва се причината за инцидента, въпреки че на влаковете не е имало пътници по време на катастрофата. В този момент е била изпитвана нова система за сигнализация.Машинистите на двата влака са хоспитализирани.Жителите на Хонконг са призовани да използват други начини на придвижване или други линии.", "date": "2019.03.18", "title": "Риск от хаос след необичайна влакова катастрофа в Хонконг"}
{"url": "https://news.bg/politics/vladimir-chukov-chete-manifesta-na-torant-kato-kodeks-na-rasista.html", "text": "Надписите на български върху оръжието на терориста по-скоро са като , нямат връзка с нашата държава. Това коментира пред БНТ арабистът проф. Владимир Чуков.Силно се съмнявам, че е влязъл в контакти на местно ниво, коментира арабистът.Припомняме, при  срещу две джамии загинаха 50 души. Обвиняем за атаката е  мъж от Нова Зеландия.За  арабистът каза, че това е четиво, което трудно може да се нарече някакъв анализ. Той го определи като кодекс на расиста, който е пълен с противоречия.\"Неговият прототип е националсоциалистическата държава по времето на Хитлер, което счита, че се реализира в момента в Китай. Той е бил е на целия Балкански полуостров - България, Гърция, Турция, но забележете, че властите на никоя от тези държави не направиха пресконференция. Според мен тази у нас беше малко излишна\", каза Чуков.Според арабиста България не фигурира в неговия манифест. Критиката срещу , включително, че трябва да напуснат своята европейска част, допълни Боян Чуков.", "date": "2019.03.18", "title": "Владимир Чуков чете манифеста на Торант като кодекс на расиста"}
{"url": "https://news.bg/world/kitay-investira-miliardi-za-da-izprevari-sasht-po-superkompyutri.html", "text": "Китай планира да инвестира милиарди долари в инфраструктура от най-бързите суперкомпютри в света. Очаква се да бъде с 50% по-бърз от американските, пише South China Morning Post, позовавайки се на източници.Целта на Китай е да излезе на първо място в класацията TOP500 с ново поколение компютри. Ако всичко върви по план, Пекин очаква да си върне първото място от Вашингтон, след като САЩ излязоха на челна позиция с най-бързия компютър, изпреварвайки Китай през 2018 г.TOP500 е проект на няколко учени от Германия (Манхайм) и САЩ (Бъркли и Ноксвил), създаден през 1993 г., имащ като основна цел да класира 500-те най-високопроизводителни самостоятелни (не разпределени) компютърни системи (суперкомпютри) в света. Класацията се обновява два пъти годишно - през юни и ноември - и се основава на теста за производителност LINPACK.В момента Китай притежава 45,4% и САЩ 21,8% от най-бързите суперкомпютри в света. Пекин и Вашингтон са следвани от Япония (6%) и Великобритания (4%).", "date": "2019.03.18", "title": "Китай инвестира милиарди, за да изпревари САЩ по суперкомпютри"}
{"url": "https://news.bg/world/gartsiya-opovesti-marshruta-ot-razhodkata-na-terorista-tarant.html", "text": "Полицията в Гърция разпространи подробности относно престоя на терориста Брентън Тарант в страната, информира БГНЕС.Нападателят, който уби 50 души и рани още толкова в град Крайстчърч, Нова Зеландия, е преминавал през южната ни съседка два пъти.През 2016 година Тарант е пристигнал в Гърция с полет от Истанбул. Той бил няколко дни на остров Крит, в местността Хералклион.След това терористът отишъл на остров Санторини.Гръцкото МВР уточнява, че Тарант е минал транзитно през страната 2 пъти - - на 29 ноември и на 10 декември 2016 година.Компетентните органи в страната към момента проверяват всички телефонни разговори на терориста по време на престоя му там. Проверява се и какви покупки е направил нападателят от Нова Зеландия.Припомняме, родните служби за сигурност разпространиха данни, че Тарант си е направил разходка на Балканите. Той със сигурност е бил в България, Турция, Хърватия и Унгария.До момента няколко държави от региона официално потвърдиха, че 28-годишният Брентън Тарант е посетил техните страни - България, Турция, Хърватия, Сърбия, Черна гора, Босна и Херцеговина. Бил и в Унгария.Предполага се, че той е бил в страната ни като турист - посещавал е исторически обекти, свързани с антиосманското движение у нас.", "date": "2019.03.18", "title": "Гърция оповести маршрута от разходката на терориста Тарант"}
{"url": "https://news.bg/int-politics/indiya-plashi-pakistan-s-vaorazhena-s-raketi-yadrena-podvodnitsa.html", "text": "Въоръжената с балистични ракети подводница на Индия INS Arihant (\"Арихант\") е напълно оперативна и в бойна готовност в разгара на конфликта между Индия и Пакистан, разразил се след терористичната атака на 14 февруари в Кашмир, при която загинаха 40 индийски военнослужещи.В рядко изявление за придвижването на своите стратегически сили, които включват техните две ядрени подводници, индийските военноморски сили заявиха, че техният флот, който е участвал в техните най-големи военни учения в историята по време на нападението в Кашмир, бързо е преминал към пълна оперативна готовност срещу пакистанските сили.\"Основните бойни подразделения на индийския флот, включително бойната група, водена от самолетоносача \"Викрамадитя\", ядрени подводници и десетки други кораби, подводници и самолети, които бързо преминаха от режим на тренировъчна в режим на оперативна готовност, след като напрежението между Индия и Пакистан се изостри\", посочиха от индийските военноморски сили.\"Арихант\", заедно със своя защитен ескорт, и ядрената подводница руско производство \"Чакра\" са базирани във Висахапатнам, а индийските ВМС няма да потвърдят дали тези сили са преместени в Арабско море в разгара на кризата между Индия и Пакистан.За да може да удари Пакистан, \"Арихант\" ще трябва да бъде разположена в Арабско море, тъй като балистичните ракети К-15, изстрелвани от подводници, с които е въоръжена, могат да удрят цели на разстояние не повече от 750 км.Възможно е обаче военноморските сили на Индия да използват ракета с по-голям обхват за подводницата, наречена К-4, която е в процес на разработка. К-4 има обхват от 3500 км и може лесно да удари Пакистан, дори ако \"Арихант\" остане разположена в Бенгалския залив.60 индийски военни кораба, 12 кораба на бреговата охрана и 60 самолета са участвали в ученията TROPEX, които са се простирали от източното крайбрежие на Африка до пролива Малака край бреговете на Сингапур, когато им е било наредено да променят местонахождението си.\"Голямото превъзходство на индийския военноморски флот във всички три измерения принуди пакистанския военен флот да остане разположен близо до брега на Макран и да не излиза в открития океан\", изтъкнаха от индийските военноморски сили.", "date": "2019.03.18", "title": "Индия плаши Пакистан с въоръжена с ракети ядрена подводница "}
{"url": "https://news.bg/world/struva-si-da-se-dade-vreme-za-sdelka-za-brekzit-obyavi-germaniya.html", "text": "Министърът на външните работи на Германия Хайко Маас заяви, че си струва да се даде повече време за постигане на споразумение с Великобритания за Брекзит, въпреки че ще бъде трудно да се гарантира дълго отлагане на напускането на ЕС, информира \"Ройтерс\".\"Преди да стигнем до \"твърд\" Брекзит, си струва да се опитаме още веднъж, вместо да спорим какво означава \"твърд\" Брекзит, именно много пречки пред двете страни\", каза Маас пред журналисти преди среща на външните министри на ЕС.Запитан дали отлагането на Брекзит може да продължи и след изборите за Европейски парламент през май, той отговори, че колкото повече се отлага, толкова по-трудно ще стане.Междувременно бившият външен министър на Великобритания Борис Джонсън обяви в статия за вестник \"Дейли телеграф\", че Лондон неизбежно ще влезе в нова фаза на преговори с ЕС. Той смята, че Великобритания най-вероятно ще участва в разговорите от позицията на слабия. Според него Камарата на общините се нуждае от доказателство, че следващият кръг преговори с Брюксел ще бъде \"радикално различен\", за да гласуват депутатите в подкрепа сделката на премиера Тереза Мей.Джонсън призова Мей да се опита отново да получи съгласието на ЕС за промени в предпазния механизъм за Ирландия.Очаква се британският парламент да гласува споразумението за трети път във вторник.", "date": "2019.03.18", "title": "Струва си да се даде време за сделка за Брекзит, обяви Германия"}
{"url": "https://news.bg/regions/stolichnata-obshtina-bezdeystva-za-razchistvaneto-na-nezakonno-smetishte.html", "text": "Вече година от Столичната община бездействат за разчистването на нерегламентирано сметище. Това стана ясно от сигнал на гражданин до news.bg.През 2018 г. Виктор Георгиев съобщава на общината, че пространството около читалище \"Асен Златаров\" на ул. \"511\" № 29 в столичния квартал \"Христо Ботев\" е превърнато в бунище. Още при първия си сигнал Георгиев посочва, че улицата се намира в това положение от близо две години, но никой не предприема мерки по въпроса.Кметът на район \"Слатина\"- СО Наталия Стоянова изпраща отговор до подателя на сигнала, в който го уверява, че инспекторите на Столичния инспекторат при Столичната община са уведомени за случая и нерегламентираното сметище ще бъде премахнато.Въпреки това година по-късно от повторен сигнал на Георгиев става ясно, че това така и не е направено. Според него случаят е показателен за \"нулевата заинтересованост и липсата на ефективност\" на общинските структури по веригата.Той препоръчва премахването на бунището, ако такова си осъществи, да се извърши преди разлистването на храстите, тъй като това ще затрудни допълнително разчистването.Георгиев отправя и ново запитване към Столичната община, а именно с каква цел преди близо половин година от южната страна на читалището е била струпана почва със самосвал.", "date": "2019.03.18", "title": "Столичната община бездейства за разчистването на незаконно сметище"}
{"url": "https://news.bg/politics/aleks-aleksiev-smyata-che-90-ot-migrantite-ot-turtsiya-sa-ot-kriminalnite-strukturi.html", "text": "\"Емиграцията разделя Европа по много опасен начин. Това, което наблюдавахме в Нова Зеландия, не е единичен случай и се страхувам, че няма да бъде последният път\".Това заяви анализаторът Алекс Алексиев пред Нова телевизия по повод на атентата в .По думите му е . \"През 2018 г. има 20% повече мигранти, които идват от Турция. 90% от тях идват с криминални структури\", каза Алексиев.Тълкуванието на тези факти е, че милиардите долари, които ЕС даде на Ердоган, за да пази Европа, отидоха само за това да гарантират работата на престъпни структури. Това е пълен провал на политиката на Ангела Меркел\", заяви Алексиев.Според него има и други хора, участници в атентата в Нова Зеландия.\"Това, което ме тревожи е, че болшинството от европейците вярват, че емиграцията им вреди\", обясни Алексиев.Брентън Тарант е бил турист и у нас, но със специална задача, смята Алексиев. Според него, новозеландският атентатор е търсел да намери някакво потвърждение на  мюсюлмани и християни.", "date": "2019.03.18", "title": "Алекс Алексиев смята, че 90% от мигрантите от Турция са от криминалните структури"}
{"url": "https://news.bg/int-politics/parviyat-ni-poslanik-v-sauditska-arabiya-vrachi-akreditivnite-si-pisma.html", "text": "Първият посланик на България в Кралство Саудитска Арабия връчи акредитивните си писма на Негово Величество крал Салман бин Абдулазиз Ал-Сауд.В рамките на церемонията Пазителят на двете свещени джамии направи изявление пред посланиците на Австрия, България, Бразилия, Виетнам, Грузия, Кения, Кувейт, Мавритания, Мозамбик, Пакистан, Сиера Леоне, Судан и Чад, съобщиха от Министерството на външните работи.В изявлението си кралят заявил необходимостта от справяне с предизвикателствата чрез засилване на сътрудничеството в борбата срещу световния тероризъм и екстремизъм.Салман коментира и нападението в град Крайстчърч, Нова Зеландия. По думите му този терористичен акт е трагедия за цялото човечество.От Външно припомнят, че Димитър Абаджиев е , който изпълнява задълженията на посланик от саудитската столица.Намеренията на страната ни да открие посолство в Рияд бяха заявени от министър-председателя Бойко, пишат още от МВнР.През следващата година стартира процедурата по откриване на посолството ни в Рияд, а Димитър Абаджиев, който представляваше страната ни в Словения, беше предложен за посланик в Саудитска Арабия през септември 2018 година.В рамките на засиления диалог между двете страни в България бяха осъществени редица посещения на представители на саудитски министерства и агенции - Министерството на околната среда, водите и селското стопанство, Саудитския фонд за публични инвестиции, Агенцията за инвестиции в селското стопанство и животновъдството.", "date": "2019.03.18", "title": "Първият ни посланик в Саудитска Арабия връчи акредитивните си писма"}
{"url": "https://news.bg/world/kitay-arestuval-13-000-teroristi-v-sindzyan-uygurskiya-region-ot-2014-g.html", "text": "Китай защити спорната си политика за сигурност в Синдзян-уйгурския автономен регион и съобщи, че близо 13 000 \"терористи\" са арестувани от 2014 г., информира АФП.Пекин е подложен на международна критика заради политиките си в региона, където един милион уйгури и други предимно мюсюлмански малцинства са задържани в лагери, алармират неправителствени организации.Но Държавният съвет отново отвърна на критиките с Бяла книга, в която се отбелязва, че правителството безмилостно действа в съответствие със закона срещу насърчаването на тероризъм и екстремизъм.В документа се подчертава, че Синдзян отдавна е част от китайската територия, но \"терористични и екстремистки сили\" подстрекават към сепаратистки действия чрез \"фалшифициране\" на историята на региона.От 2014 г. Синдзян е унищожил 1588 престъпни и терористични банди, арестувани са 12 995 терористи, иззети са 2052 експлозивни устройства, наказани са 30 645 души за 4 858 незаконни религиозния действия, конфискувани са 345 229 копия незаконни религиозни материали, пише в Бялата книга.Уверява се, че антитерористичната работа и борбата срещу екстремизма в Синдзян винаги е била провеждана в съответствие с върховенството на закона.Документът бързо е заклеймен от уйгурска правозащитна организация, която определя действията на Пекин като \"политическо извинение за репресирането на уйгурите\".", "date": "2019.03.18", "title": "Китай арестувал 13 000 терористи в Синдзян-уйгурския регион от 2014 г. "}
{"url": "https://news.bg/health/za-4-godini-sme-izteglili-nad-1500-lekarstva-ot-pazara.html", "text": "Над 1500 лекарства са били изтеглени от българския пазар за последните 4 години. Това съобщи БНР по информация на председателя на Асоциацията за развитие на паралелната търговия с лекарства Боряна Маринкова.На проведената в Пампорово работна среща на Федерация \"Български пациентски форум\" и Българската асоциация за развитие на паралелната търговия с лекарства стана ясно, че в 62% от случаите недостигът на лекарства се дължи на временно или трайно преустановен внос или на дерегистрирани лекарства с изтрити от България досиета по желание на техните първовносители, които обаче лекарите продължават да изписват, а пациентите - да търсят, без те да са налични на територията на страната.Според Маринкова паралелният износ може да помогне за справяне с недостига. Тя посочи, че се предвижда въвеждането на системата за следене на лекарствените наличности. Маринкова изрази мнение, че е необходимо чрез законов механизъм да се въведат проактивни мерки, а не просто забрана за износ на лекарства в случай на недостиг.Не просто ще има лекарство, което ще влезе в забрана за износ, а там ще се инициира процедура за много бърз паралелен внос на това лекарство, откъдето е необходимо, обясни тя.Според нея трябва да се направят поправки в Закона за лекарствата, за да се даде възможност за паралелен внос на дерегистрирани лекарства, които не са изтеглени от България заради проблеми с лекарствената безопасност.Като пример тя посочи, че през 2017 г. общо 327 лекарства са били дерегистрирани. Нито едно от тях обаче не е имало проблем с лекарствената безопасност.От Българската асоциация за развитие на паралелната търговия с лекарства подчертават, че чрез паралелен внос липсващите лекарства могат да стигнат до българския потребител за около три седмици. Според Маринкова този период е приемлив, за да не усетят пациентите остър недостиг.На онлайн платформата, създадена на 9 юни 2018 г. съвместно с Федерация \"Български пациентски форум\", за шест месеца са били получени 400 сигнала. Според Маринкова това е много интензивен период на сигнализиране спрямо досегашните форми за обратна връзка от страна на пациентите.Сигнали са били получени за общо 274 медикамента, като 85% от тези сигнали са били подадени от пациенти или техни близки.", "date": "2019.03.18", "title": "За 4 години сме изтеглили над 1500 лекарства от пазара"}
{"url": "https://news.bg/world/trima-ubiti-i-petima-raneni-pri-terorizam-v-utreht.html", "text": "Най-малко трима души са загинали, а други девет са ранени при стрелба в холандския град Утрехт, съобщи кметът на града Ян ван Занен пред \"Ройтерс\".Занен добави, че трима от ранените са в тежко състояние.Не можем да изключим терористичен мотив. Вероятно има един нападател, но може и да са повече, каза кметът.По-късно полицията ревизира информацията за ранените от деветима на петима. От силите на реда поясниха, че са отцепили площад на трамвайна спирка в града. Стрелбата е станала около 10,45 часа до градски трамвай на възел 24 Oktoberplein.На място са изпратени антитерористични звена. Полицията призовава жителите да избягват района.Стрелецът е избягал.Изпратени са най-малко три хеликоптера за пострадалите.От местната транспортна компания U-OV съобщиха, че спират движението на всички трамваи в града.От полицията поясниха, че е възможно зад нападението да има терористичен мотив.\"Няколко изстрела бяха произведени в трамвай и няколко души са ранени. На място са изпратени хеликоптери, няма арестувани\", коментира говорител на полицията.Местната медия RTV Utrecht цитира очевидец, който е коментирал, че е видял жена (между 20 и 35-годишна възраст) да лежи на земята на фона на някакво спречкване. Няколко мъже избягаха от мястото, каза свидетелят. Джими де Костер разкри, че няколко изстрела са били произведени. Той се е прибирал от работа, когато е видял жена да лежи на земята до трамвай, като е крещяла \"Нищо не съм направила\". Костер добави, че е чул три изстрела и е видял четирима мъже \"бързо да бягат към жената и да се опитват да я влачат\". Последвали са още няколко изстрела и мъжете избягали. Пълен хаос, разказа очевидецът.Премиерът на Холандия Марк Рюте заяви, че е \"дълбоко обезпокоен\" и че ще бъдат проведени кризисни разговори в отговор на инцидента. Холандското радио информира, че властите са засилили мерките за сигурност около правителствените институции в Хага.Холандската национална телевизия NOS обяви, че бял чаршаф е поставен върху тяло до трамвая, където е станала стрелбата.Властите наложиха най-високото ниво на терористична заплаха в холандската провинция Утрехт - за първи път откакто е въведено. Холандският национален координатор за борба с тероризма (NATC) Петер-Яп Алберсберг вдигна нивото на терористична заплаха до последната пета степен. Тя ще остане в сила до най-малко 18,00 часа местно време. Инцидентът \"към момента има всички характерни черти на терористична атака\", подчерта координаторът.Засилени са мерките за сигурност около училища, религиозни центрове, летища и гари. NOS News информира, че антитерористи са обградили сграда, където се предполага, че се укрива нападателят.Тежковъоръжени служители на звеното за борба с тероризма са се събрали пред жилищна сграда до мястото на атаката.Холандска медия съобщава, позовавайки се на полицейски източници, че може да има повече от един нападател. По непотвърдена информация няколко души са избягали пеша от мястото на инцидента и впоследствие с автомобил червен Seat.Петер-Яп Алберсберг съобщи за стрелба на няколко места в Утрехт.Холандската полиция пусна снимка от охранителна камера на предполагаемия нападател. Полицията написа в \"Туитър\", че Премиерът Марк Рюте обяви, че Холандия е ударена от атака в Утрехт и че тероризмът като мотив не се изключва. По думите му имало е стрелба по пътници в трамвай в Утрехт, има ранени.Ако е терористична атака, имаме само един отговор: нашата държава, демокрация трябва да бъде по-силна от фанатизма и насилието, призова той.Нападението е извършено няколко дни след терора в Нова Зеландия, който шокира света. При нападението в , а други близо 50 души пострадаха.Припомняме,", "date": "2019.03.18", "title": "Трима убити и петима ранени при тероризъм в Утрехт"}
{"url": "https://news.bg/crime/tir-opita-da-vnese-7200-l-spirt-maskiran-kato-kokosovo-mlyako.html", "text": "7200 л спирт в консерви, опаковани като кокосово мляко, задържаха митнически служители в района на \"Дунав мост 2\".Нарушението е било установено при проверка на 15 март.Стоката, обявена като кокосово мляко, била открита в камион с българска регистрация, пътуващ към Западна Европа.Когато отворили една от фабрично запечатаните консерви, подредени в десет палета с общо тегло над 6 тона, митническите служители установили, че \"кокосовото мляко\" всъщност е 96,8-градусов спирт.По случая е образувано административнонаказателно производство.", "date": "2019.03.18", "title": "ТИР опита да внесе 7200 л спирт, маскиран като кокосово мляко"}
{"url": "https://news.bg/int-politics/nyama-priznatsi-severna-koreya-da-se-gotvi-za-izstrelvane-na-raketi.html", "text": "Твърде рано е да се каже дали скорошната активност в някои от ракетните съоръжения на Северна Корея е подготовка за изстрелване на ракети, коментира министърът на отбраната на Южна Корея на парламентарно изслушване, съобщава \"Ройтерс\".По-рано този месец няколко американски мозъчни тръста и южнокорейски служители съобщиха, че сателитните изображения показват възможна подготовка за изстрелване от  в Тончан-ри, Северна Корея, която е използвана в миналото за изстрелване на сателити, но не и за междуконтинентални ракети, способни да носят ядрена бойна глава.\"Прибързано е да го наречем ракетна дейност. Тончан-ри е място за изстрелване, но не виждаме каквато и да е дейност за изстрелване на ракети\", заяви министърът на отбраната Джон Кионг-ду пред парламентарната комисия по отбраната. Във връзка с информацията за функционалното възстановяване на Сохе, министърът обясни, че е нецелесъобразно разузнавателните органи да коментират всяко медийно съобщение по един или друг начин. Той допълва, че има признаци за продължаваща ядрена активност в Северна Корея, но не уточнява детайли.Министърът на обединението Чо Мьонг-гион коментира пред отделна парламентарна комисия, че е възможно последните събития в района да укрепят влиянието на Северна Корея в преговорите.\"Но предвид продължаващата работа на Северна Корея е необходим задълбочен анализ, за ​​да се установят точните намерения\", допълва той.Миналия петък севернокорейският зам.-министър на външните работи коментира пред чуждестранни дипломати и журналисти в Пхенян, че Ким Чен Ун обмисля спиране на преговорите със САЩ и може да преосмисли замразяването на ракетните и ядрените опити, ако САЩ не направят отстъпки.Информацията за дейности в Сохе се появи малко преди Доналд Тръмп да се срещне с Ким в Ханой в края на миналия месец.  поради различията в исканията на САЩ и Северна Корея.След първата си срещата в Сингапур миналата година, Тръмп заяви, че Ким е обещал да спре дейностите в Сохе. Северна Корея е използвала Сохе за изстрелване на спътници в космоса от 2011 г., а САЩ твърдят, че това е помогнало за разработване на ракетни технологии.Пускането на сателит през април 2012 г. премахна сделката с администрацията на Обама за замразяване на ядрените и ракетните тестове в Северна Корея, постигнати седмици по-рано.Миналата сряда, 38 North, група, която наблюдава Северна Корея, съобщи, че от 8-ми март не е наблюдаване нова дейност в Сохе.", "date": "2019.03.18", "title": "Няма признаци Северна Корея да се готви за изстрелване на ракети"}
{"url": "https://news.bg/politics/mareshki-sabra-ot-feysbuk-vaprosi-i-predlozheniya-kam-gerb.html", "text": "Десетки българи изпратиха на зам.-председателя на 44-то народно събрание Веселин Марешки предложения за управленски приоритети, които да представи на срещата на парламентарните групи на ВОЛЯ и на ГЕРБ в сряда.Във всеки коментар присъства настояването за предприемане на мерки за повишаване на доходите и пенсиите, информираха от партията.Най-важен приоритет за хората е подобряване на здравеопазването. Реформите в образователната система и спешни мерки за демографската криза също са сред първите управленски политики, поясняват от партията.Преобладават и предложенията за създаване на повече работни места, подкрепа за малкия и среден бизнес. В топ десет на предложенията е и справянето с корупцията на всички нива.Хората искат да са в центъра на управлението, да се решават техните неотложни проблеми, които ще подобрят стандарта им на живот, коментират от партията получените предложения и изтъкват, че нямало нито един ред за купуване на изтребители.Припомняме, от месеци Марешки атакува решението на правителството и на парламента , с които да изпълним отговорността си към НАТО и за \"въздушен контрол\" на страната. Когато вицепремиерът и военен министър Красимир Каракачанов обяви решението за изтребителите, Марешки каза, че .Марешки бе носител на екстравагандната идея .\"Това (закупуването на изтребители и модернизацията на армията - б.р.) изобщо не е в приоритетите на българските граждани\", пишат от партията и изтъкват, че се противопоставят на \"тази грабителска сделка\".Нито има яснота кога ще се увеличат пенсиите, нито кога лекарите и учителите ще получат достойно заплащане, нито , коментират хората на Марешки преди срещата в сряда. Според тях акцентът на срещата с ГЕРБ ще бъде преглед на изпълнението на управленската програма и разчет на дейностите до края на мандата.Припомняме, в четвъртък, , но не обясниха мотивите си. На следващия ден -  за събиране на кворум на заседанието, а л така и не можа да отговори какво ще е поведението на партията му в народното събрание.", "date": "2019.03.18", "title": "Марешки събра от Фейсбук въпроси и предложения към ГЕРБ"}
{"url": "https://news.bg/society/hristo-smolenov-provokatsiyata-v-nova-zelandiya-e-strategicheska.html", "text": "В ситуация, когато равновесието в света е загубено, много малко въздействие в една точка може да създаде силни трусове. Това заяви пред bTV експертът по национална сигурност Христо Смоленов, по повод атаката в Нова Зеландия, при която в град Криайстчърч загинаха 50 души. Този човек (нападателят от Нова Зеландия - б.р.) проявява системен интерес към региона (Балканите - б.р.). Провокацията е стратегическа, добре обмислена. Първият му туристически тур е до Турция и Западните Балкани. Вторият етап е след седмица, в края на 2018 г. Тогава България вече се беше изявила на международното дипломатическо поприще като инициатор за омиротворяване на Западните Балкани. Голямата правилна идея на страната ни за посредничество за интеграция на Западните Балкани очевидно не се харесва на някого.Повторението на моделът Брайвик ме притеснява, каза Смоленов. По думите му, нападателят от Нова Зеландия е бил обикновен човек от работническа класа, със скромен произход. Той пътува системно, целево - прекарва месеци в Турция, обикаля всички основни страни от Западни Балкани. Фактът, че първоначално не се показа и пътуването му до Гърция говори за сериозен интерес, каза експертът. - той има системна подготовка, обсебеност от определена идея. От нас е пътувал до Румъния, след това Унгария, може да е скочил до Австрия - това са региони, където са се водили цивилизационни войни.Още на следващия ден след атаката в Нова Зеландия Ердоган смени тона, с който говореше.  - това на дипломатически език може да означава предупреждение, каза Смоленов.Според него стратегическата провокация ще бъде по оста Европа-Турция и тя заварва Турция в силно неравновесно положение. В Европа има износване на старите елити.Смоленов изтъкна, че българите сме наследници на древна цивилизация, визирайки некрополите в Загора, във Варна. Тук са реперите на нещо велико, което се е случило на тази прекрасна земя сме длъжни чрез човещина и патриотизъм да запазим и страната, и културата, допълни Смоленов.", "date": "2019.03.18", "title": "Христо Смоленов: Провокацията в Нова Зеландия е стратегическа"}
{"url": "https://news.bg/int-politics/maduro-prizova-ministrite-si-da-podadat-ostavka.html", "text": "Президентът на Венецуела Николас Мадуро призова своите министри да подадат оставка за преструктуриране на кабинета. За това съобщи в неделя изпълняващият длъжността вицепрезидент Делси Родригес в Twitter.\"Президентът Николас Мадуро се обръща към всички в изпълнителната власт с молба да подадат оставка с цел на дълбоко преструктуриране на дейността на боливийско правителство\", написа тя.Родригес допълни, че целта на рестрикцията е да \"Защити Родината на (Симон) Боливар и (Уго) Чавес от всяка заплаха\".На 23 януари лидерът на венецуелската опозиция Хуан Гуайдо, чието назначение на поста говорител на парламента бе анулирано два дни по-рано от Върховния съд, се обяви за изпълняващ длъжността президент.В същия ден САЩ го признаха за президент, към него се присъединиха и участници от Групата на Лима (за изключение на Мексико), Организацията на американската страна и редица други страни.Президентът на Венецуела Николас Мадуро определи случващото се като опит за преврат и заяви за разрив на дипломатическите отношения със САЩ. В подкрепа на Мадуро се обявиха Русия, Беларус, Боливия, Иран, Китай Куба, Никарагуа, Салвадор, Сирия и Турция.", "date": "2019.03.18", "title": "Мадуро призова министрите си да подадат оставка"}
{"url": "https://news.bg/crime/marinov-v-sasht-na-sreshta-s-shefa-na-fbr.html", "text": "Министърът на вътрешните работи Младен Маринов е на посещение в САЩ, където ще се срещне с директорите на ФБР и Сикрет Сървис.В хода на срещата Маринов ще говори и с представители на Бюрото по международни въпроси в областта на наркотиците и правоприлагането (INL), службата срещу разпространение на наркотиците ДЕА и Офиса за наблюдение и борба с трафика на хора към Държавния департамент на САЩ.Маринов е придружаван от директора на ГДБОП главен комисар Ивайло Спиридонов и директора на ГД \"Гранична полиция\" Светлан Кичиков.Във столицата на САЩ Маринов ще се срещне и с представители на българската общност.По данни на БНР Маринов ще посети стената по границата на САЩ с Мексико. Той се надявал да черпи опит за справяне с мигрантския натиск по родната граница.Коментарът му идва въпреки думите от различни политически фигури, включително и председателя на ПГ на ГЕРБ Цветан Цветанов, че . Цветанов заяви това на 12 март в рамките на  в парламента, посветена на миграционния поток по време на изборите за Европейски парламент.Припомняме и че по данни на ЕК.На обратното мнение е бившият вътрешен министър Валентин Радев. Той мисли, че .", "date": "2019.03.18", "title": "Маринов в САЩ на среща с шефа на ФБР"}
{"url": "https://news.bg/politics/mihail-mikov-obvini-ninova-v-bolshevizatsiya-na-partiyata.html", "text": "Изборът на Елена Йончева за водач на листата на БСП и отхвърлянето на Сергей Станишев като такъв е  и е израз на пълзящата болшевизация.Така бившият лидер на социалистите Михаил Миков определи процесите, които текат в партията и които достигнаха своята кулминация вчера на Пленума на БСП при участието си в Нова телевизия.Миков остро разкритикува поведението и отношението на ръководството на партията, заявявайки, че той не желае да бъде представител на БСП в нито една листа, докато това ръководство владее партията.Припомняме, през 2016 г. Миков загуби надпреварата за председател на БСП в състезание с Корнелия Нинова.Вчера, на Пленума точно когато се е записал за изказване, се е взело решение обсъжданията да бъдат прекратени, стана ясно от думите на Миков.Михаил Миков обясни, че от няколко месеца има явна тенденция за натиск за отстраняване на Станишев и в момента дори има вариант, при който Станишев да не бъде изобщо в листата на БСП. Това е разбрал самият Миков от думите на Корнелия Нинова в края на Пленума, а и е \"ясно, че е нежелан, от няколко месеца\".Преекспонирането на един човек - водача на листата - пречи основно на това, че разговорът за политики и общата визия какво БСП иска да постигне в ЕП, се губи. И това ще е провал не на Нинова, а на БСП. \"Ние два месеца не говорихме за политика, а говорихме Станишев или Елена\", възмутен е Миков. Персоналните въпроси не могат да бъдат решение, особено на фона на големите въпроси, които предстоят пред Европа и пред България.Кому беше необходимо това - да сблъскваме двама души, се пита Миков, според когото Елена Йончева има своите лични качества, но тя е била използвана от ръководството на партията.\"Не казвам, че Елена няма качества и не може да бъде достоен представител в ЕП\", заяви Миков, но допълни, че изборът й е разчистваме сметки и .Формалното премерване е едно, а лошият вкус, който остава след това, е друго, посочи Миков. Политиката на противопоставяне, на сблъсък се пренасят и на долните нива на партията, според Миков, а персоналните въпроси вземат връх, което разбива самата партия. Миков даде пример с проблеми в партийните структури в Хасково и Казанлък.Това е пълзяща болшевизация, повтори Михаил Миков и призова да се обърне внимание на това какво се случва с коалицията - \"бяха разгонени малките коалиционни партньори и те си търсят друго политическо пространство\".Отсъства политическото, всичко е лично, разкритикува Миков.Според него в момента един от важните въпроси какви са отношенията между БСП и ПЕС, където и членството на БСП е \"формално\" и има сериозни противоречия. Заявката на и за Елена Йончева е тя да се занимава с вътрешни проблеми, въпреки че е представител в Европейския парламент.\"Ако госпожа Йончева смята да решава такива проблеми там, по-добре да си седи тука\", заяви Миков и посочи големите теми - неравенството в заплащането, миграцията.Представителите на БСП в ЕП имат по-големи задачи от нейните заявки, според Миков.Вчера много членове на Националния съвет изразиха основателни съмнения в начина, по който се проведе гласуването, заяви Миков, който през 2016 г. загуби надпреварата за председател на БСП в състезание с Нинова.\"Нека имаме още нещо предвид. Поне 20 души - членове на НС, са в трудово-правни отношения с Нинова. Познайте те как ще гласуват. Не оспорвам гласуването. Въпросът е, че последните два месеца имаше явна тенденция за натиск за отстраняване на Станишев\", допълни Миков.Той разкритикува и поведението на БСП във вътрешната политика и най-вече излизането на депутатите социалисти от парламента.\"Отказваш се от парламентарните механизми и започваш да изпълняваш куриерски механизми\", е мнението на Михаил Миков по повод и на последната акция на БСП в АПИ, където лидерът Корнелия Нинова се е снимала на стълбите на АПИ и е внесла искане в деловодството, вместо да инициира например парламентарна комисия.", "date": "2019.03.18", "title": "Михаил Миков обвини Нинова в болшевизация на партията"}
{"url": "https://news.bg/regions/metrostantsiya-zapaden-park-be-vremenno-zatvorena.html", "text": "Временно затворена бе метростанция \"Западен парк\", съобщиха от Столична община. Причината е забравен багаж. Полицията направи оглед.Малко по-късно, от Метрополитен съобщиха, че метростанцията вече е отворена.Припомняме, на 12 март - вторник, бе отцепена метростанция \"Витоша\". Тогава също бе оставен съмнителен багаж на бул. \"Черни връх\" и ул. \"Сребърна\". Влаковете тогава се движеха до метростанция \"Джеймс Баучер\".", "date": "2019.03.18", "title": "Метростанция \"Западен парк\" бе временно затворена"}
{"url": "https://news.bg/politics/stanishev-gotov-za-vsichki-razvitiya-za-evrovota.html", "text": "Президентът на ПЕС Сергей Станишев не е разочарован от . Припомняме вчера, 17 март, пленумът на БСП избра за лидер в евролистата Елена Йончева.\"Аз не се почувствах предаден, напротив. Аз се почувствах подкрепен от 45% от Националния съвет, което е много сериозен резултат. Няма да предам доверието на хората, които застанах зад мен с имената си\", увери той пред bTV.По думите на Станишев напрежението в партията е създадено от вътрешнопартийна кампания, която се е водила в последния месец. Кампанията създала разделителни линии. Тези линии били преодолими, но затова трябвало воля. \"В крайна сметка целта е да победим\", каза още бившият министър председател.Станишев: \"Разбира се, че поздравих Йончева. Пожелах и успех, кураж. Тя тепърва ще види колко е трудна тази задача да бъде евродепутат, защото това е голяма отговорност.\"Президентът на ПЕС заяви, че неговите гласове в Националния съвет са чисто политически гласове, с много чиста и ясна политическа мотивация. Вотът за Йончева пък бил от други различни компоненти.Според Станишев мнението на лидера Корнелия Нинова е различно от това на пленума на партията, във връзка с думите ѝ, че \"Станишев не е нужно да е евродепутат\". Въпросът се поставял така, че изглеждало, че се раздават някакви позиции.Станишев коментира думи на Нинова, че има случаи, в които лидерите на партиите в ЕП не са евродепутати. В този контекст той заяви, че е хубаво ако не председателят, то поне секретарят на партията да бъде евродепутат, за да може да се\"Всяко политическо семейство разбира, че връзката, взаимодействието между партия и парламентарна група не трябва да бъде формално и веднъж на месец, а трябва да бъде ежедневно\", заяви Станишев.Той не се чувствал като паднал от мотора заради резултата от пленума. За него изборите за ЕП са демонстрация на силата на ядрата. Целта БСП трябвала да бъде именно такава - да се привлече ядрото, а не периферията.\"Винаги резултатът на БСП на евроизбори е бил по-нисък от този на национални избори. Затова целта е на евроизбори да събереш поне ядрото\", обясни той.\"Ясно е, че Елена и аз сме фаворитите за листата, имахме най-много номинации. Затова предложих да имаме челна двойка, защото очевидно има напрежение. Това не бе подложено на гласуване\", каза Станишев.На въпрос дали е имало натиск за избора на Йончева Станишев заяви: \"Аз знам, че членове на Националния съвет са прозвънявани индивидуално, което впрочем е правено и от другата страна, защото всеки отбор търси подкрепа... 20 човека от Националния съвет са директно на щат от \"Позитано, тоест работодателят им е ръководството на БСП.\" Станишев също \"прозвънявал\" и това било абсолютно нормално в хода на предизборна кампания.Мачът обаче за избор на водач на евролистата не бил нагласен. Резултатът го показвал - за 45% от националния съвет това не било така.", "date": "2019.03.18", "title": "Станишев готов за всички развития за евровота"}
{"url": "https://news.bg/society/so-i-mtsp-se-grizhat-za-mobilnostta-na-stolichani-spored-biser-petkov.html", "text": "Министерство на труда и социалната политика и Столична община предприемат необходимите мерки за подобряване на транспортния сектор. Това заяви социалният министър Бисер Петков по време на 18-та Годишна конференция на Мрежата на синдикалните организации от европейски столици (ECTUN).Той припомни, че за последните години в модернизирането на инфраструктурата в столицата е направено много и всеки гражданин на столицата може да види промяната по улиците и булевардите.Бисер Петков отбеляза, че замяната на остарелите с нови и технологични чисти автобуси води не само до намаляване на замърсяването, но и до подобряването на работещите в транспортния сектор.Ролята на държавата да гарантира равни условия на труд е от особено значение на заетите в транспортния сектор, посочи Петков.По думите му транспортът и мобилността са важни за икономиката и гражданите на Европа. Няма съмнения, че мобилността оказва голямо влияние върху ежедневието на европейските граждани, каза Петков.Развитието на транспорта обаче зависи от редица фактори като състояние на инфраструктурата, помощни инвестиции, доходи на домакинствата и други, подчерта още социалният министър.", "date": "2019.03.18", "title": "СО и МТСП се грижат за мобилността на столичани според Бисер Петков"}
{"url": "https://news.bg/world/sasht-ostavyat-1000-voynitsi-v-siriya.html", "text": "Пентагонът подготвя план за оставане на близо 1000 военнослужещи в Сирия, обявиха американски представители пред \"Уолстрийт джърнъл\".Изданието отбелязва, че това е промяна в стратегията на САЩ след  за пълно изтегляне на войските от арабската държава. Първоначално Белият дом искаше да остави много по-малко войници.Проточилите се преговори на администрацията с Турция, европейските съюзници и подкрепяните от Вашингтон кюрди до момента не водят до споразумение за създаване на зона за сигурност в Североизточна Сирия, което е част от плана на Тръмп за изтегляне от арабската държава.Сега плановете на САЩ предвиждат да продължи работата с кюрдските сили в Сирия, въпреки че Турция заплашва с нападения срещу кюрдите, поясниха източниците. Те отбелязаха, че според предложението 1000 американски войници могат да останат от Северна Сирия до Южна Сирия.Веднъж щом последният бастион на ДАЕШ (\"Ислямска държава\") бъде превзет, САЩ очакват да се съсредоточат върху изтеглянето на стотици американски сили, което е в съответствие със заповедта на Тръмп за изтегляне от държавата.Първоначалното решение на американския лидер беше за изтегляне на всички повече от 2000 американски войници от Сирия, което принуди, а също така предизвика тревога, че САЩ могат да напуснат преди да приключи войната срещу ДАЕШ.Американски представители смятат, че ДАЕШ има между 15 000 и 20 000 джихадисти по света, включително и спящи клетки в Ирак и Сирия.Източниците заявиха, че все още се уточнява точният брой на войниците от Запада в Сирия.Но шефът на генщаба на САЩ генерал Джоузеф Дънфорд отрече медийната информация като \"фактически невярна\". Той написа в \"Туитър\", че няма промяна в обявения през февруари план.", "date": "2019.03.18", "title": "САЩ оставят 1000 войници в Сирия?"}
{"url": "https://news.bg/politics/patriotite-iskat-tsiganozashtitnitsite-da-pozhiveyat-v-getata.html", "text": "Циганозащитниците трябва да бъдат пращани да живеят със \"страдащите онеправдани\" жители на гетата. Тази позиция на евродепутата Ангел Джамбазки и столичния общински съветник Карлос Контрера пристигна на редакционната ни поща.Според двамата, защитниците на сегашния начин на живота в гетата нямат място в Брюксел. Политиката на т.нар. \"зелени\" е пагубна за устоите и ценностите на ЕС, категорични са Джамбазки и Контрера.Позицията им е в подкрепа на община Бургас, която спря водата на част от циганския квартал \"Комлука\". Причината - неплатени сметки от над 100 хил. лв.\"Този напълно законен акт, обаче, беше използван от т.нар. правозащитници, които са сигнализирали Брюксел. И реакцията от там не закъсня в лицето на зелените в ЕП. Евродепутатът Ромео Франц написа писмо до администрацията на морския град. В писмото той казва, че хората в гетото \"много страдали\" заради спряната вода. Нямало как да се измият и изкъпят, а те силно искали да се освежат без пари. Освен това имали и малки деца, които оставали жадни\", пише в позицията на Джамбазки и Контрера.Патриотите виждат и втори пласт в писмото на зеления евродепутат. \"Именно там се крие и бомбата с часовников механизъм, която бесните либерали в Съюза заложиха отдавна назад в годините. Тези розово-зелени мултикултуралисти повдигнаха не само темата за трети пол, вече налагат безполово образование в детските градини и училищата, въведоха местоимението \"hes\", което използват за децата си\", пишат патриотите.Те обвиняват мултукуралистите, че: пробутват джендър идеологията под миловидната форма \"борба с насилието над жени и домашното насилие\" (Истанбулската конвенция, подкрепена от ПЕС, към чието семейство е и БСП), но и техни представители в недалечно време поискаха узаконяване на инцеста - кръвосмешението. Това са крайно опасни практики, които ще доведат не само до гибелта на ЕС, но и на европейската култура, на старите ценности, изградени върху християнската религия. Ценности, платени с кръв\", пишат патриотите.С този мотив те предлагат защитниците на досегашните условия на живот на ромите в гетата, да поживеят малко в българските гета. \"След това ние ще ги попитаме какво мислят по темата цигани, права на травеститите, изнасилвачите и убийците, както и какво мислят за кръвосмешението, педофилията и други подобни техни болни фиксации\", пишат българските патриоти.Припомняме, според човешките права, \"Всяка личност има право непрекъснато и постоянно да се снабдява с вода за лични и домашни нужди, пиене, санитарни нужди, миене и тоалет, приготвяне на храна, лична и домашна хигиена\".Спирането на водата в конкретния случай има предвид услугата водоподаване и пречистване на отпадните води.В коментар на писмото от Ромео Франц представителите на патриотите казват, че това на първо място е недопустима намеса в политиката и правоприлагането на суверенна държава, каквато е България.\"Ние, Патриотите от ВМРО - Българско национално движение, сме категорични и последователни в позицията си, че законите са еднакви за всички. Няма как да консумираш нещо и да не го плащаш. Нещо повече - да консумираш, а друг да плаща сметката, защото за тази вода, за да стигне до циганската махала, са направени разходи. А тези разходи някой трябва да плати - в случая изрядният потребител, който всеки месец си плаща потребеното. Няма как едната част от обществото да работи, да плаща данъци, да си плаща наема или вноските за собствено законно притежавано жилище, а останалата - наречена от Франц \"многострадална\" група, да има само права без насрещни задължения и да живее на гърба на останалите\", категорични са патриотите.Стига толкова политическо лицемерие, категорични са Джамбазки и Контрера.Джамбазки и Контрера бяха в основата на разкритията как в София циганите от \"Филиповци\" и \"Факултета\" крадат всяка година вода за милиони. Според патриотите липсва ясна политическа воля на големите парламентарни групи този въпрос веднъж завинаги да се реши чрез криминализиране на кражбите на вода.Войводите са категорични, че никой от партията няма да отстъпи от поставената за обсъждане Концепция за интеграция на маргинализираните групи от обществото на вицепремиера и лидер на ВМРО Красимир Каракачанов. Документът бе наречен \"Концепция срещу циганизацията\".По места общинските съветници и кметовете на ВМРО поискаха ревизия и събаряне на незаконните постройки, преобладаваща част от които са в циганските гета. Имаме и внесен законопроект за спиране на социалните плащания при неизпълнение на ответни задължения от страна на бенефициентите. Има и проекти за насърчаване на образованата разумна раждаемост, припомнят от патроточната формация. ", "date": "2019.03.18", "title": "Патриотите искат \"циганозащитниците\" да поживеят в гетата"}
{"url": "https://news.bg/politics/manolov-iska-poveche-sindikati-v-ep.html", "text": "Трябва да се направи повече, за да присъстват синдикатите в Европейския парламент. За това настоя президентът на КТ \"Подкрепа\" Димитър Манолов по време на XVIII-та Годишна конференция на Мрежата на синдикалните организации от европейски столици (ECTUN).По думите му Европа е на кръстопът и европейските избори ще дадат нова посока във визията на Европа за в бъдеще. Манолов иска дневния ред на синдикатите да се доближи към дневния ред на обикновените хора, за да дадат своя принос в бъдещето на Европейския съюз.По време на конференцията, той изтъкна и всички предимства и богатства на столицата. Според Манолов няма друга европейска столица като София, в която да има множество използваеми минерални извори. Той се похвали още, че в последните 10 години градът се е развил така, както не се е развивал в последните две десетилетия\"Ние сме една истинска европейка столица и дано развитието на града продължи\", надява се шефът на КТ \"Подкрепа\".Той благодари на столичния кмет Йорданка Фандъкова за всички усилия, направени в областта на градския транспорт. Манолов обеща, че разговорите ще продължат, за да може да се грижат за условията на хората, работещи в транспортния сектор.", "date": "2019.03.18", "title": "Манолов иска повече синдикати в ЕП"}
{"url": "https://news.bg/society/nagrazhdavat-mazhete-spasili-dete-pri-vodopada-suchurum.html", "text": "Награждават мъжете, .Четиримата мъже ще бъдат наградени официално в общината в Карлово.На церемонията ще присъстват кметът на Карлово д-р Емил Кабаиванов, директорът на Областната дирекция на МВР в Пловдив старши комисар Атанас Илков и представител на командването на 61-ва Стрямска механизирана бригада.На награждаването ще присъства и областният управител на Пловдивска област Здравко Димитров, информира БНР.Припомняме, над Карлово след опит за селфи.", "date": "2019.03.18", "title": "Награждават мъжете, спасили дете при водопада Сучурум"}
{"url": "https://news.bg/world/pravitelstvoto-na-nova-zelandiya-s-printsipno-reshenie-za-ogranichavane-na-orazhiyata.html", "text": "Премиерът на Нова Зеландия Джасинда Ардърн съобщи, че кабинетът е \"напълно обединен\" за реформиране на законодателството за притежание на огнестрелно оръжие след терористичната атака в Крайстчърч, но излезе от срещата с министрите без конкретни предложения за промяна на законодателството, пише \"Гардиън\".Очакваше се Ардърн да обяви мерки като забрана на полуавтоматичните оръжия. Предложението за забрана на полуавтоматичните оръжия беше съобщено от главния прокурор Дейвид Паркър ден след Но след дългото правителствено заседание Ардърн съобщи, че до края на седмицата екипът й ще продължи да работи върху детайлите, след като кабинетът постигна \"принципно\" съгласие за промяна на законите. Споразумението беше постигнато само 72 часа след атаката, каза тя и сравни отговора на правителството с австралийските власти след убийството в Порт Артър през 1996 г., когато бяха убити 35 души, а 23 пострадаха.Ардърн отбеляза, че това не е просто законодателство и ще отнеме време.Часове преди коментара на премиера най-големият интернет сайт за наддаване TradeMe забрани полуавтоматичните оръжия и \"свързаните\" с тях аксесоари.В понеделник 18-годишен младеж е обвинен за разпространение на съдържание с масовото убийство. Съдът отказа да бъде пуснат под гаранция. Той публикува снимка с една от нападнатите джамии със съобщения, които подбуждат към насилие, пише New Zealand Herald.Нова Зеландия безуспешно се опита да промени законодателството за притежание на оръжие през 2005, 2012 и 2017 г.Ардърн разкри още, че ще бъде проведено разследване на събитията, довели до стрелбата, включително движението на заподозряния, използването на социалните мрежи и дали изразеното безпокойство от мюсюлмани е било взето на сериозно.Припомняме,Тя призова притежателите на огнестрелно оръжие да предадат оръжията си и посъветва всеки, който възнамерява да закупи оръжие да изчака няколко дни преди да се приемат промените, за да не инвестира средства напразно.От компанията Gun City потвърдиха, че са продали четири оръжия на нападателя.Гражданите на Нова Зеландия притежават около 1,2 милиона огнестрелни оръжия, показва проучване от 2017 г. Това означава, че на глава от населението Нова Зеландия има повече оръжия от Австралия, но далеч по-малко от САЩ, където се пада по повече от едно оръжие на човек. Законите за притежание на оръжие в Нова Зеландия като цяло не са променяни от 1992 г.Полицията обяви, че ", "date": "2019.03.18", "title": "Правителството на Нова Зеландия с принципно решение за ограничаване на оръжията"}
{"url": "https://news.bg/regions/predvizhdat-ezhegodno-uvelichenie-na-zaplatite-v-transporta.html", "text": "До месец трябва да се финализират преговорите за тригодишната програма за ежегодно увеличение на заплатите в транспортния сектор с по 10%.Това обяви столичният кмет Йорданка Фандъкова пред журналисти, която участва в XVIII-та Годишна конференция на Мрежата на синдикалните организации от европейски столици (ECTUN).Програмата е по предложение на синдикатите от КНСБ и \"КТ Подкрепа\". Столичният кмет се надява, че чрез нея служителите в градския транспорт ще бъдат мотивирани да работят повече и по-добре за гражданите.Градоначалникът увери, че в никакъв случай няма да допусне разреждане на линиите в градския транспорт или влошаване на качеството на транспорт за гражданите.По думите ѝ е много важно да се гарантира перспективата на водачите в градския транспорт. Фандъкова обеща, че ще се прави всичко възможно, за да бъдат запазени хората, които работят в градския транспорт, както и да бъдат привлечени и нови.По време на конференцията, Фандъкова отчете, че работата на водачите и на ватманите е изключително трудна и има недостиг на кадри. Именно затова се налага увеличението на доходите им.Тя допълни, че нейните усилия за модернизацията на транспорта са огромни, които трябва да доведе подобряването на атмосферния въздух.Фандъкова обърна внимание, че живеем в изключително сложни и динамични време, в които битката и противопоставянето между прагматизма и популизма се води изключително трудно.", "date": "2019.03.18", "title": "Предвиждат ежегодно увеличение на заплатите в транспорта"}
{"url": "https://news.bg/world/rohani-sanktsiite-na-sasht-sa-prestaplenie-sreshtu-chovechestvoto.html", "text": "Президентът на Иран Хасан Рохани заяви, че санкциите на САЩ срещу Иран са \"престъпление срещу човечеството\" и че Техеран ще внесе съдебна жалба срещу американски представители за създаване на трудности на държавата, информира \"Ройтерс\".Рохани обяви по време на реч, предавана на живо по държавната телевизия, че санкциите на САЩ удрят стойността на иранския риал и увеличават инфлацията, но той обеща правителството да преодолее трудностите.По-рано този месец президентът на Ислямската република обвини Вашингтон в провеждане на \"икономическа и психологическа\" война срещу Иран. Той изключи нови преговори със САЩ.", "date": "2019.03.18", "title": "Рохани: Санкциите на САЩ са престъпление срещу човечеството"}
{"url": "https://news.bg/regions/tarsyat-2-godishno-dete-v-selo-ravnets.html", "text": "2-годишно дете е изчезнало в село Равнец, област Бургас. Това заяви за news.bg говорителят на Областната дирекция на МВР в Бургас Цветелина Рандева.В издирването на детето участвали екипи от много МВР структури - полиция, жандармерия, гранична полиция. В издирването се включили и местни жители. До момента обаче от детето няма следа.Сигналът е подаден в МВР малко след 20 часа вчера, 17 март.Цяла нощ детето е било търсено с термокамери.\"Видели са го на около 300 метра над селото около 18 часа. Претърсили сме широк район около мястото, но без успех. Вечерта използваха и термокамери, но и това не помогна\", посочи кметът на селото Христо Колев, цитиран от \"Дарик.", "date": "2019.03.18", "title": "Търсят 2-годишно дете в село Равнец"}
{"url": "https://news.bg/world/prints-salman-naredil-operatsiya-za-smalchavane-na-disidentite.html", "text": "Престолонаследникът на Саудитска Арабия Мохамед бин Салман е наредил да се проведе тайна кампания за \"смълчаване\" на дисидентите повече от година преди убийството на журналиста Джамал Кашоги.Информацията съобщава американското издание \"Ню Йорк таймс\", позовавайки се на източници, които са запознати с класифицирани доклади на разузнаването за кампанията.Според информацията същата група от оперативни лица, която уби Кашоги в саудитското консулство в Истанбул през миналата година, е провела най-малко дузина подобни операции, които включват отвличания, изтезания и в някои случаи принудително връщане на саудитски граждани в страната, които живеят в чужбина.Екипът е известен на американските представители като Саудитската група за бърза интервенция. Тя провежда мащабна кампания за заглушаване на гласа на саудитските дисиденти от 2017 г.Правителството на Саудитска Арабия твърди, че няма нищо общо със смъртта на Кашоги и че убийството е извършено от ренегати и че сега виновниците ще бъдат съдени.Припомняме, Кашоги, колумнист на \"Вашингтон пост\", . Рияд твърди, че престолонаследникът Мохамед бин Салман .Американските разузнавателни агенции заключиха, че .Американският президент , след като въпреки доклада на ЦРУ по случая, той отказа да обвини открито саудитския престолонаследник.Финансовото министерство на  срещу 17 души за ролята им в убийството на журналиста.  предложението, направено от Турция за международно разследване на убийството на Джамал Кашоги. и разпространиха . Според Анкара високопоставени лица в Рияд са свързани с убийството. , но после се появи в пълния си вид.", "date": "2019.03.18", "title": "Принц Салман наредил операция за „смълчаване” на дисидентите"}
{"url": "https://news.bg/int-politics/mey-mozhe-da-otlozhi-tretoto-glasuvane-po-sdelkata-za-brekzit.html", "text": "Премиерът на Великобритания Тереза Мей може да отложи третото гласуване в парламента по сделката за Брекзит .Провеждането на ново гласуване трудно може да бъде оправдано, ако предварително е ясно, че ще то ще завърши с поражение, заяви министърът по външнотърговските отношения Лиъм Фокс пред телевизионния канал Sky News.Аналогичен коментар направи и министърът на финансите Филип Хамънд.Той на свой ред заяви, че правителството няма да подлага на ново гласуване споразумението с ЕС, ако не бъде осигурена достатъчна подкрепа за него сред консерваторите, както и от страна на  - северноирландската Демократична юнионистка партия.Към момента Тереза Мей не разполага с достатъчна подкрепа в своята партия. Правителството полага усилия тя да бъде постигната, увери Хамънд в интервю за Би Би Си.Третият вот по сделката за Брекзит беше насрочен за 19 март, след като парламентът гласува срещу излизането от ЕС без споразумение и отхвърли провеждането на втори референдум.", "date": "2019.03.18", "title": "Мей може да отложи третото гласуване по сделката за Брекзит "}
{"url": "https://news.bg/weather/slanchevo-pochti-tiho-s-temperaturi-nad-20-gradusa.html", "text": "През неделния ден се очакват много слънчеви часове и пролетни температури. Не се очакват валежи.През нощта времето ще бъде ясно и почти тихо, а през деня ще има слаб вятър от юг, в източните райони - до умерен.През сутрешните часове в източната част от страната е възможно да се образуват мъгли и ниска облачност. Като цяло денят ще бъде слънчев, с временни увеличения на облачността в западните райони през втората половина на деня.Минималните температури са в интервала 3-8 градуса.Максималните в по-голямата част от страната ще са между 21 и 26 градуса, малко по-ниски по Черноморието, където няма да надхвърлят 20 градуса.", "date": "2019.03.18", "title": "Слънчево, почти тихо, с температури над 20 градуса"}
{"url": "https://news.bg/press/ninova-ne-vizhda-neobhodimost-stanishev-da-e-v-ep-brozhenie-v-sarbiya-brekzit.html", "text": "Гласуването за водач на евролистата на БСП е сред водещите теми на неделните вестници.\"След четири часа дебати и тайно гласуване Националният съвет на БСП избра журналиста и депутат Елена Йончева за водач на листата с кандидати за евродепутати за изборите през май. За Йончева са гласували 95 от участниците в закрития пленум, а за другия претендент Сергей Станишев - 75. Резултатът може да се тълкува като преброяване на подкрепата за най-тясното ръководство и за вътрешната опозиция в БСП, а разликата се оказа малка, коментираха социалисти. Мотивът на партийния лидер Корнелия Нинова и Изпълнителното бюро на БСП да издигнат непартиен кандидат за водаческото място е желанието да разширят подкрепата на предстоящите избори. Йончева е лансирана като \"борец срещу корупцията\". Засега не е известно на кое място в листата ще бъде президентът на Партията на европейските социалисти (ПЕС) Сергей Станишев, който също имаше много номинации от местните структури на БСП. По неофициална информация той е бил издигнат на 87% от местата, а зад кандидатурата му седят някои от ключовите преди лица на БСП като Георги Гергов, Михаил Миков - предишен лидер на лявата партия, Димитър Дъбов, Георги Пирински, Ангел Найденов и Атанас Мерджанов...\" - в. \"Дневник\".\"Лидерът на БСП Корнелия Нинова нажежи страстите на червения пленум като категорично се опълчи на идеята Сергей Станишев да оглави партийната листа за евровота. \"Не е задължително Станишев да е евродепутат. Да освободим Сергей от неудобството да изразява позицията на БСП, съчетано с различна позиция на ПЕС\", заявила Нинова. После подробно припомнила всички различия между родните социалисти с ПЕС. Като аргумент Корнелия изтъкнала също, че лидерите на ЕНП и АЛДЕ не са евродепутати. Ня дала пример и с бившия президент на ПЕС Поул Расмусен, който също не е бил част от ЕП. Преди пленума Изпълнителното бюро на столетницата посочи като свой фаворит Елена Йончева. В отговор Станишев репликирал, че президентът на АЛДЕ Греъм Уотсън е в ЕП, както и генералният секретар на ЕНП Антонио Лопез. Станишев обвинил Нинова, че търси разделителни линии в партията. Той бил категоричен, че е некоректно да се поставя лоялността му под въпрос. Президентът на ПЕС предупредил, че без помощ от ПЕС БСП няма да успее, ако дойде на власт. Въпреки това Нинова се обявила категорично против предложението на Станишев да се гласуват заедно първо и второ място в листата, което би позволило Сергей и Елена да си гарантират мандати.\" - в. \"Стандарт\".\"Елена Йончева призна, че не е очаквала да се изправи в битка срещу бившия си приятел и настоящ президент на ПЕС Сергей Станишев за водач на евролистата на БСП. Признанието си тя направи в студиото на Би Ти Ви в предаването \"120 минути\", след като социалистите гласуваха за нея. След проведения таен вот Йончева получи 95 гласа от Националния съвет, а Станишев - 75. \"Не ми беше леко. Не мисля, че е голямо противопоставяне. Хората, които подкрепиха мен, Станишев и Деница Златева, над 200 номинации получи всеки един от нас. Аз получих 266, а Станишев 230. Аз искам да благодаря на всички, които застанаха зад мен, това е огромна отговорност. Това не е просто битка за Европейския парламент, това не е битка за тези 17 депутати. Това е битка за България, за всички тези хора, които са проевропейски настроени\", коментира Йончева. На коментара на лидера на ПЕС \"Не е важно Станишев или Йончева, а дали ще успеем да излезем след този избор обединени\", избраната за водач на евролистата на социалистите бивша журналистка заяви, че БСП са единни, защото е нормално в една партия да има дебат.\" - в. \"24 часа\".\"Сергей Станишев остана без детелина за късмет в деня на св. Патрик. Нещо повече. Той претърпя двойна загуба. В ранните часове на деня той преживя първото си разочарование след провала на Марош Шефчович на президентските избори в Словакия. Енергийният еврокомисар е ключова фигура в ПЕС и Брюксел, но на родна почва претърпя съкрушителна загуба от една екозащитничка - Зузана Чапутова, която е новобранец в политика, но има всички шансове в края на месеца да стане първата жена - държавен глава в Братислава. Часове по-късно днес Сергей Станишев получи втори удар - от БСП, след като загуби битката за водачеството в червената евролиста. И то отново от жена, прохождаща в политиката. Която лично той представи на естаблишмънта в Брюксел още като премиер, приемайки овациите за влизането на България в Евросъюза преди 12 години. Тогава Елена Йончева беше неговата фаворитка. Днес тя, макар и семейна приятелка, влезе в ролята на партиен опонент - избраницата на партията, която трябва да се пребори както за запазване на партийното статукво, така и за победата на БСП на предстоящите избори. Днес Сергей Станишев даде лидерски урок на Корнелия Нинова. Показа как се правят нещата по европейски: яви се на пленума с играчка рицар - подарък за сина на Елена. Издаде, че малкият пожелал дара, когато с майка му били на гости на семейство Станишеви. Така даде елегантен знак, че Елена не му е враг, че не води с нея партийни битки. Станишев поиска още пленумът да избере и първия, и втория в листата. За да се сложи точка на партийната интрига Елена или Сергей. И ясно показа, че джентълменти ще приеме второто място. Но Нинова не го разбра. За нея подреждането на евролистата е част от дребната й битка да се утвърди като железния лидер който командва. Маха, сваля, реди - всичко решава тя. Затова и прекрачи границата като каза, че за нея Станишев изобщо няма място в листата. Ответният удар не закъсня. Думите, с които Станишев напусна пленума: \"Не приеха протегната ръка, битката продължава\", прозвучаха като проклятие. Интригите в Брюксел са пословични, апаратните игри също. Ако Станишев поиска, ще помете Нинова. Има вече и знанието, и опита и евролостовете за това. За мен не е самоцел да водя листата на БСП, каза преди пленума Сергей Станишев и още тогава сложи точката в интригата кой печели гласовете на Столетницата. Но остави въпроса защо дългогодишният лидер на социалистите допусна да го вкарат в тази куца битка. Тъй като дузина причини още от самото начало подсказваха, че финалът е предизвестен, а решението ще зарадва Йончева...\" - в. \"Стандарт\".Протестите в Сърбия срещу президента Вучич също заемат подобаващо място на страниците на вестниците.\"Протестиращите в Белград започнаха да правят \"жива верига\" около сградата на президентството, опитвайки се да попречат на президента Александър Вучич да я напусне, предаде кореспондентът на БГНЕС. Лидерът на партия \"Двери\" Бошко Обрадович заяви, че днес са се събрали през президентството, за да повторят искането си за оставка на държавния глава. Той настоя държавната телевизия РТС да бъде \"върната на гражданите\" на Сърбия и на опозицията и организаторите на протеста \"един от 5 милиона\" да се даде достъп да говорят във вечерните новини. Обрадович подчерта, че няма да позволят на президента Александър Вучич да излезе от президентството. \"Днес сме тук, за да го изпратим и да му поискаме оставка\", каза лидерът на \"Двери\" и призова жителите на Белград да се присъединят към протестиращите. \"Вучич е обграден\" и може да напусне зданието само чрез тайни изходи. \"Това е един добър народ, който има лоши управници. Нека заедно да освободим Сърбия\", обяви Небойша Зеленович, председател на \"Заедно за Сърбия\". Писателят Синиша Ковачевич заяви, че \"Вучич вече не е президент\" и народът ще му го каже. Пред президентството има голям брой полицаи и граждани, които са наобиколили сградата. Те скандират: оставка, заловете Вучич. Обстановката е напрегната и на моменти имаше сблъсъци между жандармерията и протестиращите. В същото време стана известен призивът на полицейския синдикат, който призова служителите на реда да не използват сила срещу протестиращите. Той също така осъди действията на вътрешния министър Небойша Стефанович, който е един от виновниците за вчерашните сблъсъци пред телевизията. Тогава той издаде заповед на силите на реда, които с брутална сила се опитаха да изтласкат демонстрантите от сградата на националната телевизия.Тя се намира изцяло под контрола на президента Вучич и отказва да отразява справедливия протест на сърбите. Именно това новинарско затъмнение разгневи сърбите...\" - в. \"Сега\".\"Сръбският президент Александър Вучич успя да се измъкне от резиденцията си, която цял ден беше под обсада от близо хиляда демонстранти. Държавният глава е напуснал сградата със служебен автомобил около 17 часа, без това да доведе до ексцесии, съобщи ТАНЮГ. Предвожданият от лидера на \"Двери\" Бошко Обрадович протест обаче се пренесе пред централата на полицията заради ареста на петима участници в нахлуването в държавната телевизия РТС в събота. Сред тях е и 19-годишния Павле Цвеич, който е бил осъден по бързата процедура за \"дръзко и безобразно поведение в група\" и веднага ще бъде изпратен в затвора. За останалите четирима се очаква съдът да вземе решение по-късно днес. Пред управлението са разположени членове на жандармерията, а в сградата е и вътрешният министър Небойша Стефанович. По-рано днес демонстрантите направиха жива верига около сградата на президентството, за да попречат на Вучич да излезе от нея. През това време той написа в Инстаграм профила на \"Бъдещето на Сърбия\", че в \"страната не бива да има страх и че по възможно най-добрия начин ще отвърне на насилието\". Той публикува и снимка как играе шах с вътрешния министър Небойша Стефанович. Когато президентът започна обръщението си заради снощното нахлуване на опозиционни демонстранти в сградата на държавната телевизия РТС, протестиращите скандираха: \"Край с него\", \"Арестувайте Вучич\", \"Оливер Иванович\" (името на косовския сръбски лидер, за който опозицията твърди, че е убит по нареждане на Вучич - бел. ред.). \"Няма да допуснем насилие, онези, които нарушават закона, ще отговарят\", заяви Вучич в обръщението си към народа. По повод нахлуването в РТС и протеста около президентството той каза, че \"Сърбия разрешава протести, докато не се стигне до насилие\". \"Никой никога в такива условия не е давал пресконференция\", каза Вучич и добави, че е искал да покаже, че \"не бива да има страх от хулигани, побойници и фашисти като Бошко Обрадович и олигарси като Драган Джилас и Вук Йеремич\". \"Те мислеха, че няма да посмея да дойда тук. Не се страхувам. Мога да изгубя само живота си. Ще продължа да се боря за Сърбия, няма нищо по-важно от това\", каза той. Председателят на партия \"Левица\" Борко Стефанович призова гражданите да стоят пред президентството като \"жива верига на свободата\" и да не пуснат Вучич да излезе. Лидерите на опозиционния \"Съюз за Сърбия\" призоваха събралото се множество към мирна и ненасилствена форма на борба. Те искат оставките на Вучич, на премиера Ана Бърнабич, на председателката на парламента Мая Гойкович и на директора на РТС Драган Буйошевич, както и създаване на условия за честни и демократични избори...\" - в. \"Стандарт\".Сред темите с продължение е и Брекзит.\"Хаосът около брекзит се пренася от Великобритания в Европейския парламент. Това заяви пред БТВ бившият министър на външните работи в правителството на Сергей Станишев през 2007 г. Милен Керемедчиев. Той допълни, че проблемът се прехвърля и в Брюксел заради разделението между евролидерите. \"Има възможност в последния момент да се постигне сделка, стига нервите и сърцето на г-жа Мей да издържи на това напрежение. На 2 юли евродепутатите ще се закълнат и ще влязат в залата на парламента. Дори да бъдат избрани британски евродепутати, докато не влязат в пленарна зала, има възможност да се поправи този по-голям хаос, който би се случил\", каза Керемедчиев. Бившият министър припомни, че има решение на Европейския парламент да се намали броят на депутатите от 751 на 705. Той допълни, че 10% от депутатите в Брюксел са от Великобритания. \"73 евродепутати са от Великобритания. Ако държавата стигне до европейски избори, те ще бъдат хаотични. Ще се покаже лявото разделение на британците. Хаосът се премести в Европейския парламент, защото британските депутати ще могат да гласуват за новия председател на Европейската комисия\", заяви Керемедчиев. Дипломатът е на мнение, че предсрочни парламентарни избори на Острова са слабо вероятни. \"И представителят на лейбъристите - г-н Корбин има много нисък процент на доверие. Британският парламент гласува Тереза Мей да продължи с преговорите. Това за нея беше като подпечатване на бъдещите ѝ преговори\", допълни бившият министър. \"На британците им писна от тези скандали и преговори, които се водят втора година. Г-жа Меркел смята, че трябва да има по-дълги преговори, но да се стигне до споразумение. Президентът Макрон има друго мнение. Той казва: \"За какво преговаряме две години без резултат\". Нереалистично е обаче Великобритания да напусне ЕС преди евроизборите\", заяви Керемеджиев.\" - в. \"Труд\".\"Северноирландската Демократична юнионистка партия (ДЮП) иска да участва в търговските преговори след Брекзита в замяна на подкрепата си за постигнатото от Тереза Мей споразумение с Брюксел, съобщава \"Ройтерс\", цитирана от БТА. Споразумението беше отхвърлено два пъти от британските депутати. ДЮП настоява и за гаранции, че британската провинция Северна Ирландия няма да бъде третирана по различен начин от останалата част на Великобритания по време на преговорите. \"Категорични сме, че Брекзитът трябва да се състои в съответствие с резултатите на референдума, но единственият приемлив за нас начин е Великобритания да бъде третирана като единно цяло\", заяви заместник-лидерът на ДЮП Найджъл Додс, цитиран от медията. Той добави, че правителството обръща внимание на този въпрос, но политическите изявления няма да бъдат достатъчни. ДЮП има 10 места в Камарата на общините, но при досегашните две гласувания в долната камара на британския парламент се обяви против постигнатото от премиерката Мей споразумение за Брекзит. Подкрепата на северноирландската партия може да се окаже ключова за одобряването на споразумението от британския парламент, който вече го отхвърли два пъти. Третото гласуване на споразумението е насрочено за следващата седмица.\"", "date": "2019.03.18", "title": "Нинова не вижда необходимост Станишев да е в ЕП, брожение в Сърбия, Брекзит… "}
{"url": "https://news.bg/disasters/otkriha-shodstva-mezhdu-dvete-katastrofi-s-boeing-737-max.html", "text": "Анализът на данните от черните кутии на катастрофиралия самолет Boeing 737 Max 8 на Етиопските авиолинии показва \"явни сходства\" с инцидента в Индонезия, при който през октомври се разби лайнер от същия модел, собственост на компанията Lion Air.Очаква се в рамките на месец да бъде огласен експертният доклад по случая, съобщи министърът на транспорта на Етиопия - Дагмауид Могес, цитирана от Би Би Си.Миналата неделя самолетът на Етиопските линии катастрофира след излитане от Адис Абеба, при което загинаха всички 157 души на борда.Анализът на черните кутии беше възложен на експерти от френското Бюро за разследване и анализ на сигурността на гражданската авиация BEA.\"Констатирани са явни сходства между полет 302 на Етиопските авиолинии и полет 610 на Lion Air, които ще бъдат обект на по-нататъшни проучвания в рамките на разследването\", коментира Могес пред медиите.И в двата случая данните показват резки колебания във височината, на която са летели самолетите, с хаотични изкачвания и спускания.По-късно шефът на \"Боинг\" Денис Мюлънбърг потвърди, че компанията е заявила своята подкрепа за разследването.В официално изявление той заяви, че \"Боинг\" извършва актуализация на софтуера, целяща да подобри работата на системата за контрол на полета на Boeing 737 Max 8.Междувременно в. \"New York Times\" излезе с публикация, според която пилотите, управляващи 737 МАХ, не са имали възможност да се обучават на симулатор и не са били подготвени за работата със софтуера и конкретно със стабилизираща система . В неделния ден в Кения и Етиопия се проведоха траурни церемонии за жертвите на катастрофата.Хиляди хора се стекоха в катедралата \"Светата Троица\" в Адис Абеба, където бяха положени празни ковчези, покрити с националния флаг. В някои от тях имаше пръст и пепел от мястото на трагедията. Уточнява се, че е не е възможно да бъдат открити телата на всички жертви, а останките, които са намерени, вси още не са идентифицирани.След катастрофата в Етиопия компанията \"Боинг\" препоръча спирането на полетите с всички самолети Boeing 737 Max.Към момента експлоатацията им е под забрана в 50 държави.През октомври 2018 г. в Индонезия се разби същият тип самолет със 181 пътници на борда и 8-членен екипаж.", "date": "2019.03.18", "title": "Откриха сходства между двете катастрофи с Boeing 737 Max "}
{"url": "https://news.bg/world/v-kolata-na-terorista-brentan-tarant-sa-otkriti-dve-bombi.html", "text": "Извършителят на масовото убийство в новозеландския Крайстчърч - Брентън Тарант, е оказал съпротива при задържането му, а в колата му са намерени две самоделни бомби.Това съобщи на пресконференция комисарят от полицията на Нова Зеландия Майк Буш, цитиран от \"Ройтерс\".По думите му, полицаите, които са спрели колата му, са действали с изключително храбро и с риск за живота си са предотвратили възможността той да извърши други престъпления.Междувременно адвокатът му Ричард Питърс съобщи, че атентаторът е решил да се защитава сам и го е освободил от този ангажимент.Питърс смята, че Тарант смята да използва процеса като трибуна за екстремистките си идеи.От полицията смятат, че Тарант е можел да предприеме ново нападение, ако не е бил задържан.Времето от началото на атаката до задържането му е 36 минути, уточнява комисар Буш.Изданието \"NZ Herald\" съобщава, че полицейският екип, който е задържал терориста, случайно е бил в Крайстчърч - той е пристигнал в града за учение. Чувайки сигнала за тревога, полицаите, чиито имена не се назовават, доброволно са тръгнали да патрулират и почти веднага са забелязали издирвания автомобил.Теса преценили, че най-добрият начин да го спрат е с таран и са действали именно по този начин.Припомняме, на 15 март Брентън Тарант откри огън в две джамии, като уби на място 49 души и рани други 48. На 17 март в болница почина един от ранените.", "date": "2019.03.18", "title": "В колата на терориста Брентън Тарант са открити две бомби"}
{"url": "https://news.bg/int-politics/poroshenko-ukrayna-shte-si-varne-krim-1.html", "text": "Президентът на Украйна Петро Порошенко очаква решение на въпроса за връщането на украинския суверенитет върху Крим с разполагането на миротворческа мисия на ООН след президентските избори в страната, предаде радио \"Свободна Европа\".\"Украйна никога няма да тръгне към никакви пазарлъци, никакви задкулисни игри. И ще си върне Крим. Ще направим всички възможно, за да стане това колкото може по-скоро, веднага след президентските избори.\" - коментира Порошенко.Припомняме, на вота за държавен глава, който е насрочен за 31 март, Порошенко ще се бори за втори мандат.По думите му, руският президент Владимир Путин много се надява да бъде избран друг кандидат, който да \"подари\" Крим на Москва.\"Моята позиция е - няма да дочакат. Ние ще освободим Крим\", подчерта Порошенко.Той допълни, че Украйна укрепва военната си мощ и международната солидарност, осигурява икономически растеж.Според проучване на Центъра за социални и маркетингови изследвания \"Социс\", проведено между 5 и 10 март, лидер в общественото доверие е Владимир Зеленски с 28%. Порошенко е втори с 19.6%), трета е председателката на партията \"Отечество\" (Батькивщина) Юлия Тимошенко с близо 15%.", "date": "2019.03.18", "title": "Порошенко: Украйна ще си върне Крим"}
{"url": "https://news.bg/int-politics/shotlandiya-tarsi-zakonova-forma-za-vtori-referendum-za-nezavisimost.html", "text": "Премиерът на Шотландия Никола Стърджън може да успее да проведе \"законосъобразен\" референдум за независимост, ако Тереза ​​Май откаже да даде съгласието си за ново допитване в Шотландия за излизане от състава на Великобритания, съобщи изданието \"The Scotsman\".Конституционни експерти твърдят, че може да се посочи правно легитимен аргумент за организирането на повторен вот по темата, въпреки че конституционните правомощия за това принадлежат на Уестминстър. Но дори шотландците гласуват с \"да\" по този сценарий, местният парламент няма да има правомощия да обяви независимост - за това ще трябва да се произнесе парламентът в Лондон.През следващите седмици премиерът Стърджън ще обяви плановете си за провеждане на втори референдум.Припомняме, на допитването през 2014 г. 55 на сто от шотландците гласуваха за оставане в Обединеното кралство.Професорът по гражданско право Айлийн Макхарг от университета в Стратклайд смята, че въпросът с правомощията не е еднозначен.Макхарг се позовава на Закона за Шотландия, по силата на който е създаден местният парламент и в който са записани правомощията, \"запазени\" за Уестминстър - в тях не е посочено организирането на референдуми.В юридически смисъл, както гласуването Brexit, така и шотландският референдум 2104 бяха само \"консултативни\". Така че, самото задаване на въпрос на шотландците не може да се разглежда като накърняващо Съюза, посочва професорът.Все пак Айлийн Макхарг отбелязва, че категоричната преценка за това кое засяга Съюза и кое - не, може да бъде дадена само по съдебен път.", "date": "2019.03.18", "title": "Шотландия търси законова форма за втори референдум за независимост"}
{"url": "https://news.bg/world/marinov-nyamame-danni-brentan-tarant-da-e-kontaktuval-s-balgari.html", "text": "МВР няма информация нападателят срещу джамиите в Нова Зеландия - Брентън Тарант да е имал контакти с български граждани по време на престоя си у нас. Това заяви за БНР вътрешният министър Младен Маринов.\"Категорично на този етап можем да твърдим, че неговата цел тук е била единствено туризъм и до този момент нямаме информация той да се е срещал с български граждани или да е познавал такива\", каза Маринов.Той напомни, че нападателят е бил в България в периода 9-15 ноември 2018 г.Вътрешният министър определи атаката в Нова Зеландия като недопустим терористичен акт.Маринов е на посещение в САЩ, по време на което ще има срещи с ръководството на ФБР, \"Сикрет сървис\" и службите за гранична сигурност.По време на визитата си в САЩ министърът ще посети и границата с Мексико с надеждата да обмени опит за противодействие на \"мигрантския натиск\" в България.", "date": "2019.03.18", "title": "Маринов: Нямаме данни Брентън Тарант да е контактувал с българи"}
{"url": "https://news.bg/health/bezplatni-pregledi-za-tuberkuloza-do-22-mart.html", "text": "Безплатни прегледи за туберколоза се провеждат от днес, 18 март до 22 март в областните градове на страната, съобщиха от Министерството на здравеопазването.Всеки желаещ ще може да си направи скрининг за заболяването. Допълнителни прегледи и изследвания ще се извършват на рисковите пациенти. Инициативата се провежда във връзка със Световния ден за борба с туберкулозата - 24 март, като тази година мероприятията в световен мащаб ще протекат под мотото: \"Време е: за Свят без туберкулоза!\".По време на кампаниите през март, юни, септември и декември 2018 г. 11 751 души са проверили своя здравен статус за туберкулоза. От тях 6 935, които са били в риск от туберкулоза, са извършени медицински прегледи и допълнителни изследвания. Открити са 120 лица с туберкулоза и 359 лица с латентна туберкулозна инфекция, на които е започнато лечение.Инициативата се провежда от 2009 г. и е допринесла за по-добра разкриваемост на случаите на туберкулоза и латентна туберкулозна инфекция, ефективна превенция на туберкулозата в страната и осигуряване на достъп до здравни грижи.", "date": "2019.03.18", "title": "Безплатни прегледи за туберкулоза до 22 март"}
{"url": "https://news.bg/crime/antikoruptsiyata-otne-imushtestvo-za-nad-polovin-milion-leva-ot-biznesmen-i-aktrisa.html", "text": "Имущество за 537 507 лева отнема Комисията за противодействие на корупцията и за отнемане на незаконно придобитото имущество (КПКОНПИ) от бизнесмен и актриса.Съгласно решение на Софийския апелативен съд бизнесменът Росен Чолов-Чолата е осъден да заплати на КПКОНПИ и 16 660 лева юрисконсултско възнаграждение, както и 984 лева разходи за експертизи.През 2013 г. срещу мъжа беше повдигнато обвинение за това, че в периода 2003-2013г. е ръководил С решението на съда от бизнесмена и актрисата се отнема левовата равностойност на дружествени дялове и суми по сметки в различни банки, както и паричната равностойност на двуетажна сграда с двор в София. Имотът не подлежи на отнемане, тъй като е купен с банков заем.КПКОНПИ е установила, че през проверения 10-годишен период Чолов и Ирена Милянкова, с която е живеел на съпружески начала, не са имали достатъчно законни доходи, за да покриват разходите си, включително и вноските по ипотечния кредит.Припомняме, делото срещу Росен Чолов започна още през 2012 г. Тогава стана ясно, че над 20 фотомодели са проиституирали в бандата на бизнесмена.През декември същата година той беше , а през 2014 г. Комисията за отнемане на незаконно придобито имущество Към днешна дата делото продължава в Апелативния специализиран наказателен съд.", "date": "2019.03.18", "title": "Антикорупцията отне имущество за над половин милион лева от бизнесмен и актриса"}
{"url": "https://news.bg/politics/mtsp-proveryava-signala-za-falshivi-trudovi-knizhki.html", "text": "От Министерството на труда и социалната политика ще сигнализират прокуратурата, ако засекат фалшиви образци на трудовите книжки.Това обяви социалният министър Бисер Петков след като взе участие на XVIII-та Годишна конференция на Мрежата на синдикалните организации от европейски столици (ECTUN).Петков обеща още, че ако има нарушение на договорни положения и нарушения на законодателството, те ще бъдат санкционирани.Припомняме, през миналата седмица президентът на Конфедерация на труда \"Подкрепа\" Димитър Манолов алармира за издаване на нерегламентирани трудови книжки с фалшиви формуляриФормуляр за трудова книжка се издава на база на министерско постановление. Това означава, че този формуляр е защитен, но някой го фалшифицира.Социалният министър припомни, че сигналът е постъпил миналата седмица от президента на \"КТ Подкрепа\" и се очаква той да бъде проверен. По думите на Петков на пазара се продават трудови книжки, които са издадени и разпечатани от неоторизирани фирми.До настоящия момент проверката показва, че социалното министерство има договор още от 90-те години с една от фирмите, която също е подала сигнал за наличие на такива случаи.На въпрос готов ли е анализът колко от хората ще бъдат ощетени от новата формула за изчисляване на пенсиите, Петков припомни, че на последното заседание на Надзорния съвет на НОИ е било възложено на оперативното ръководство  затова как ще се отрази прилагането на новата формула за изчисляване на пенсиите.\"Такъв анализ се подготвя и той трябва да бъде готов до края на тази седмица\", акцентира социалният министър.Той посочи, че ако от формулата бъдат извадени трите години от 1997, 1998 и 1999 г. за 37% от хората, пенсиите би била в по-малък размер, а за останалите би била в по-голям размер.\"Именно затова е възложено да се направи анализ с колко и в какви интервали може да се очаква увеличение и намаление на пенсиите. Очакваме през тази седмица да има резултатите\", допълни Бисер Петков.", "date": "2019.03.18", "title": "МТСП проверява сигнала за фалшиви трудови книжки"}
{"url": "https://news.bg/world/brentan-tarant-mozhe-da-e-poluchil-pomosht-no-pochti-sas-sigurnost-e-deystval-sam.html", "text": "Брентън Тарант може да е получил помощ, но почти със сигурност е действал сам при , обяви полицията, цитирана от местни медии.Комисарят на полицията Майк Буш поясни, че в най-голямата операция в историята на полицията на Нова Зеландия участват 250 експерти и разследващи, които получават помощ от ФБР и австралийските агенции.При нападението през миналата седмица загинаха 50 души, а близо 50 пострадаха. До момента срещу Тарант е повдигнато едно обвинение. Полицията \"определено вярва\", че само един човек е отговорен за атаката, подчерта Буш, но той се закани, че ще стигнат докрай и че много важна част от разследването е дали нападателят е получил помощ.Представителят отбеляза, че полицаите предимно носят оръжие като временна мярка.", "date": "2019.03.18", "title": "Брентън Тарант може да е получил помощ, но почти със сигурност е действал сам"}
{"url": "https://news.bg/crime/razsledvat-ubiystvoto-na-53-godishna-zhena-v-harmanli.html", "text": "Разследват убийството на 53-годишна жена в Харманли, съобщиха от Областната дирекция на МВР в Хасково.Около 10.26 часа вчера на телефон 112 постъпил сигнал за открита мъртва жена в тревната площ на разграден празен парцел на улица \"Васил Левски\" в града. Трупът е бил открит от случаен минувач.Пристигналите на мястото служители на реда установили, че жертвата е 53-годишна местна жителка.Съдебният лекар е констатирал множество наранявания по главата. Трупът е откаран за аутопсия в \"Съдебна медицина\" - Хасково.Работата по случая продължава.", "date": "2019.03.18", "title": "Разследват убийството на 53-годишна жена в Харманли"}
{"url": "https://news.bg/society/pochti-vsichki-iskat-nadbavkite-za-trudov-stazh-da-ostanat.html", "text": "Всеки трети човек в страната не одобрява законовите промени в Кодекса на труда, предвиждащи премахването на надбавките за трудов стаж. Това сочат данни от изследване на социологическата агенция \"Афис\".Въпрос: \"Одобрявате ли предложената промяна в Кодекса на труда, която предвижда премахване на надбавките за трудов стаж?\"Само един от всеки 10 души одобрява промените. 3/4 от българите не одобряват това, а останалите 14% нямат мнение по въпроса според данните на \"Афис\".\"Вече стана традиция в първите месеци на годината работодателските организации да инициират законови промени, които увеличават гъвкавостта на трудовите отношения в посока намаляване на правата на работниците, пишат от агенцията във връзка с промените.Демографска разбивка на данните показва, че негативното мнение по въпроса сред обществото е сравнително равномерно застъпено в градове и села, сред млади и стари и различни етноси и занятия. \"С едно изключение обаче - в категорията \"работодатели и арендатори\". При тях одобрението се среща 3 и половина пъти по-често от обичайното (35% вместо 10%)\", показва изследването.Според резултатите от анализа сред хората във възрастовия интервал 18-29 години съотношението \"одобрение - неодобрение\" също е доминиращо негативно - 11% към 59%. Следователно може да се отхвърли предположението, че младите работници възприемат надбавките на по-опитните си колеги като дискриминация.\"Дали това говори за остаряло мислене? Всъщност говори за наблюдение върху реалността - обявите за търсене на наемни работници обичайно съдържат изискване за определен стаж със сходен предмет на дейност. Следователно трудово наетите осъзнават, че стажът е ценно качество на работната сила\", констатират от агенцията.Въпрос: \"Одобрявате ли предложената промяна в Кодекса на труда, предвиждаща разрешаване на сключването на трудови договори, при които работникът е длъжен да се явява на работа \"на повикване\" и да му се заплаща само за отработените часове?\"Става дума за така наречените договори \"zero-hour\", които все по-широко се прилагат във Великобритания след кризата от 2008 г. Там те са остро критикувани от левите партии и профсъюзите заради това, че правата и задълженията на двете страни по такива договори образуват трайна пазарна ниша за \"прекариат\" (от \"precarious\" - рисков, несигурен и \"пролетариат\"). Причината е, че уж временната плаваща заетост се превръща в капан за дълговете и бедността. Въпреки това подобна уредба се предлага и у нас.55% от пълнолетните българи не одобряват тази идея. 28% я одобряват. Останалите 17% са без мнение.И тук по-подробните разбивки показват, че гледната точка силно зависи от позицията на гражданина в релацията \"работодател-работник\". При бизнеса и категорията на \"самонаетите\" съотношението между съгласни и несъгласни се обръща и става 49% към 38%.Негативното мнение, което е преобладаващо, се обяснява не толкова с масово познаване на тенденциите в британския и други трудови пазари, колкото с фактическото положение в България - \"гъвкавостта\" на труда у нас реално гарантира нестабилен живот на наемния работник и без специално предназначен за това регламент. 58% от българите получават част от номиналната си заплата в плик, за сметка на осигурителните си права, а във всяко пето домакинство (22%) поне един член губи работа в течение на година.Въпрос: \"Одобрявате ли предложената промяна в Кодекса на труда, предвиждаща двойно увеличение на разрешените часове за извънреден труд - от 30 на 60 часа месечно?\"Според данните 54% не одобряват тази инициатива, а 27% я одобряват. Останалите нямат мнение.И по този въпрос е налице инверсия при \"предприемачи, арендатори\" (60% са за, 31% против). Сред хората с доход на член на семейството от най-високата категория - над 1 000 лв. месечно, 46% са \"за\", а 41% са \"против\".\"Ако допълнителният труд годишно нараства от 150 часа на 300 часа при около 260 работни дни, се прекрачва границата на 8-часовия работен ден и се преминава към \"нова нормалност\" - 9-часов работен ден. Исторически, идеята \"8 часа труд, 8 часа сън, 8 часа свободно време\" е минималното искане, от което тръгва в последната четвъртина на 19 век световното работническо движение. Нейното осъществяване структурираше начина на живот през 20-ти век, при което огромното мнозинство, съставено от наемни работници, се ползваше от благата на цивилизацията. Същото важи за \"прогресивните\" инициативи за създаване на социално дъно от \"работещи бедни\", тълкуват още от \"Афис\".", "date": "2019.03.18", "title": "Почти всички искат надбавките за трудов стаж да останат "}
{"url": "https://news.bg/regions/v-petrich-obyaviha-obshtestvena-porachka-za-remont-na-veche-remontiran-pokriv.html", "text": "За обществена поръчка за ремонт на покрив, който вече е ремонтиран, сигнализираха от bTV. Необичайната ситуация е от Петрич.Бъдещ център за настаняване от семеен тип се ремонтира в рамките на няколко обществени поръчки, като последната е обявена на 1 февруари.Крайният срок за прием на документи по нея е бил до 18 февруари, но въпреки че така и не е бил избран изпълнител на обекта, се оказва, че строителна фирма вече е подменила старите керемиди на покрива с нови.Кметът на Петрич Димитър Бръчков се оправда, че заради изпълнението на много други инфраструктурни обекти едва сега разбира за абсурдния случай.От своя страна техник във фирмата, извършила ремонта на покрива, казва, че не е получил никакво заплащане за свършената работа. Той обаче и не настоявал за такова.Това се води център за настаняване от семеен тип, а тук при нас сърцата са ни отворени, обясни работникът.", "date": "2019.03.18", "title": "В Петрич обявиха обществена поръчка за ремонт на вече ремонтиран покрив"}
{"url": "https://news.bg/int-politics/vuchich-sarbiya-mozhe-da-prosti-no-ne-mozhe-da-zabravi-agresiyata-na-nato.html", "text": "Сръбският президент Александър Вучич откри международна конференция \"Двадесет години след бомбардировките на Югославия - уроци за европейската сигурност през 21 век\", съобщава ТАСС.\"Можем да простим, но не можем да забравим агресията на НАТО, искаме добри отношения с НАТО, но не искаме да се присъединяваме към НАТО,\" каза Вучич.\"Според статистиката захарта през последните десетилетия е убила повече хора, отколкото барутът. В Сърбия ситуацията е различна, дълго няма да бъдем страна с такава статистика. Емоциите не могат да бъдат избегнати, когато си спомните колко деца загинаха. Но това не означава, че не трябва да анализираме с трезв ум всичко, което се случи\", обясни президентът.Според него, през 1999 г. агресията срещу Югославия е била от полза за много играчи както в американската администрация, така и в НАТО. \"Сега светът се е променил от биполярен на многополюсен, но Мартин Лутер е прав, когато казва, че насилието може да донесе само кратка победа\", допълва той.Вучич коментира, че \"вековните основи на конфликта не са изчезнали, сега имаме определено гето за сърбите и за албанците. Страхувам се, че тази ситуация ще продължи, докато сърбите и албанците не разберат, че трябва да решават собственото си бъдеще.\"Сръбският президент допълни, че никакъв натиск върху Сърбия няма да я принуди да изостави интересите си. \"Ако някой мисли, че може да се притисне Сърбия, за да се откаже от своите интереси, то казвам ви, че такъв натиск не съществува.\"", "date": "2019.03.18", "title": "Вучич: Сърбия може да прости, но не може да забрави агресията на НАТО"}
{"url": "https://news.bg/world/netanyahu-pripomni-na-erdogan-che-osmanskata-imperiya-ne-sashtestvuva.html", "text": "Премиерът на Израел Бенямин Нетаняху заяви, че президентът на Турция Реджеп Ердоган трябва да помни, че Османската империя вече не съществува и че еврейският народ не е под заплаха, информират медии.\"Ердоган очевидно е забравил, че Османската империя е изчезнала. Днес еврейският народ си има държава - силна, демократична и свободна - която не е под заплаха. Ако Ердоган иска да научи урок за свободата на вероизповедание и уважаването на хората от всички вероизповедания, той може да се поучи от израелската демокрация, която зачита всички религии по образцов начин\", написа премиерът на еврейската държава в \"Туитър\".През миналата седмица Ердоган и Нетаняху си отправиха обвинения.", "date": "2019.03.18", "title": "Нетаняху припомни на Ердоган, че Османската империя не съществува"}
{"url": "https://news.bg/crime/gdbop-izze-tsenni-antiki-ot-30-godishen-imanyar.html", "text": "Откриха ценни антики при спецоперация на ГДБОП.При проверка на 12 март в имот в ямболското село Раздел, ползван от 30-годишен мъж, били иззети над 50 старинни метални и керамични предмета, 15 старинни монети и метал детектор. Било претърсено и жилище на мъжа в Бургас, където бил открит класьор с над 100 старинни монети. Иззетите и от двата адреса артефакти не били регистрирани по съответния ред. По първоначална информация те датират от III век пр.н.е. и от I-IV век.Работата по случая продължава. Образувано е досъдебно производство.", "date": "2019.03.18", "title": "ГДБОП иззе ценни антики от 30-годишен иманяр"}
{"url": "https://news.bg/int-politics/kral-salman-lishil-sina-si-mohamed-bin-salman-ot-chast-ot-pravomoshtiyata-mu.html", "text": "Наследникът на саудитския трон не е присъствал на поредица важни заседания на правителството и дипломатически срещи в Саудитска Арабия през последните две седмици и се твърди, че е бил лишен от част от финансовата и икономическата си власт. Това съобщава британският в. \"Гардиън\", който се позовава на собствени източници.Решението за ограничаване, макар и само временно, на отговорностите на принц Мохамед бин Салман е било разкрито на група високопоставени членове на правителството по-рано миналата седмица от баща му крал Салман.Смята се, че кралят е помолил Бин Салман да присъства на това заседание на правителството, но той не е присъствал.Въпреки че този ход не е бил обявен публично, източниците на \"Гардиън\" са разкрили, че един от доверените съветници на краля - Мусаед ал Айбан, който е получил образованието си в Харвард и наскоро е бил назначен за съветник по националната сигурност, неофициално ще контролира решенията за инвестиции от името на краля.Посолството на Саудитска Арабия във Вашингтон е отклонило многобройни искания за коментари, след като \"Гардиън\" са отправили въпроси към него през миналата седмица.Отношенията между краля и сина му са обтегнати след  Джамал Кашоги, за което се твърди, че е наредено от принц Мохамед и предизвика международно осъждане на престолонаследника. Това беше отречено от саудитското правителство.Експерти по Близкия изток са разделени по въпроса дали убийството и опасенията за ролята на кралството в конфликта в Йемен са довели до напрежение в сърцето на известния с потайността си кралски двор.Ала въпреки че повечето наблюдатели очакват принц Мохамед да се възкачи на престола, има някои признаци, че кралят се опитва да обуздае противоречивия си син в момент, когато Саудитска Арабия е под светлината на прожекторите.На \"Гардиън\" им е било казано, че принц Мохамед не е присъствал на две от най-скорошните седмични заседания на министрите от кабинета, които се ръководят от краля.Престолонаследникът също така не е присъствал на други важни разговори с гостуващи в кралството политици, включително на тези през миналата седмица с руския външен министър Сергей Лавров.Принц Мохамед също така не е присъствал на среща с висши официални лица от областта на икономиката и финансите по-рано през миналата седмица, на среща между краля и главния мюфтия, среща с ръководителя на Световната здравна организация и срещи с премиера на Ливан, както и посланиците на Индия и Китай.Говорител на саудитското посолство във Вашингтон е отказал да коментира отсъствията на принца или да предостави информация за местонахождението на престонаследника.Говорителят също така не е коментирал относно предполагаемото решение да бъдат отнети някои от финансовите отговорности на принц Мохамед или решението неофициално да бъде назначен Ал Айбан да контролира финансовите въпроси.Не е ясно от неотдавнашни официални изявления за медиите за дейностите на краля и принца дали принц Мохамед е отсъствал от всички важни събития, но принцът не се е появил на никои от снимките или изявленията за медиите, освен в информация, че той е разговарял с японския премиер Шиндзо Абе по телефона през миналата седмица.Говорителката на руското външно министерство е потвърдила, че принц Мохамед не се е срещал с руския външен министър миналата седмица. Тя също така посочила, че такава среща изобщо не е била планирана предварително.Въпреки че принц Мохамед е пропускал срещи преди, източник, запознат с работата на кралския двор, коментирал, че е налице истинска изненада от някои от неприсъствията му през последните две седмици.Станало е ясно, че кралят е бил особено недоволен от отсъствието на сина си от заседанието на правителството във вторник, по време на което кралят е обсъдил многото предизвикателства, пред които е изправено кралството.В реч, продължила два часа, кралят е изразил опасения за предполагаеми загуби на инвестиции в Саудитска Арабия.Това е довело до изискване всички важни бъдещи финансови решения за момента да се нуждаят от личното одобрение на краля. Решението е влязло в сила незабавно и засяга големи инвестиции на кралството и други договори.", "date": "2019.03.18", "title": "Крал Салман лишил сина си Мохамед бин Салман от част от правомощията му "}
{"url": "https://news.bg/int-politics/evropa-razsledva-eventualni-kraynodesni-vrazki-na-terorista-ot-nova-zelandiya.html", "text": "Властите в Европа работят, за да установят дали мъжът, заподозрян в извършването на най-кръвопролитната , е имал някакви връзки с крайнодесни групировки на континента.От петък насам властите в Турция,  и други страни в Европа започнаха официални разследвания за интензивните пътувания на терориста в Европа в годините преди да се премести в Нова Зеландия.28-годишният австралиец Брентън Тарант изглежда е пътувал из Европа, Близкия изток и Азия, включително в Турция, Франция, Пакистан, България, Унгария и Северна Корея.\"Манифестът\", публикуван онлайн в минутите преди нападението на Тарант срещу две джамии в Крайстчърч в петък, в което загинаха 50 души, твърди, че по време на пътуването през Западна Европа през 2017 г. възгледите му за имиграцията \"драматично се промениха\".Тарант е написал, че докато пътувал през Франция, Португалия и Испания, бил ужасен от убийството на 11-годишното момиче Ебба Ареклунд, след като  в група пешеходци в Стокхолм през април 2017 г.Две от автоматичните оръжия, използвани в стрелбата в Крайстчърч, имаха изписани върху тях препратки към Акерлунд, наред с други послания.В манифеста също така той споменава президентските избори във Франция през 2017 г., изтъквайки, че бил почувствал \"отчаяние\" от загубата на лидера на крайната десница Марин льо Пен.Манифестът създава впечатлението, че Тарант е особено огорчен от имиграцията във Франция. Той пише, че бил почувствал \"разяждащ гняв и задушаващо отчаяние\" от \"нашествениците\", изтъквайки, че французите били \"често в малцинство\".Въпреки че Тарант не е бил под наблюдението на специалните служби в Австралия или Нова Зеландия, експертите смятат, че вероятно е бил повлиян от крайнодясното \"идентитарно\" движение.Създадено във Франция през 2016 г., движението се характеризира, както привържениците му твърдят, с тези за подмяната на европейската култура с неевропейска, като много от тях бяха отразени в документа \"Голямата замяна\". Експертът по борба с тероризма Грег Бартън от Университета \"Дийкин\" в Мелбърн\" изтъква, че изглежда, че Тарант споделя редица идеи с идентитарното движение.\"Разбира се, това е само спекулация, но в този контекст би имало смисъл, че той е възприел тези идеи по време на пътуването си в Европа по това време\", коментира Бартън пред \"Гардиън\".В манифеста се твърди, че авторът му бил спечелил пари от криптовалутата Bitconnect, която беше масово определена като схема на Понци, преди да бъде закрита през 2018 г. В информации също така се посочва, че в други публикации в социалните мрежи Тарант е намеквал, че е използвал наследствени пари след смъртта на баща си, за да финансира част от пътуванията си.Той е пътувал два пъти до Турция през 2016 г. за общо 43 дни, според турската държавна телевизия. Той е посетил страната между 17 и 20 март и се е върнал на 13 септември, преди да напусне на 25 октомври.Турската телевизия цитира турски официален представител, който казал, че властите \"в момента разследват движенията и контактите на терориста в страната\".Манифестът съдържа много експлицитни препратки към Османската империя, Турция и нейния президент Реджеп Тайип Ердоган, заявявайки, че мюсюлманите трябва да бъдат изгонени от частта от Турция, която се намира западно от Босфора и Дарданелите, където минава границата между Европа и Азия.Тарант е посетил и Испания през миналата година. Пренощувал е в хотел в южния град Херес през февруари 2018 г. Испанската полиция заяви, че нямат информация за Тарант или посещението му в страната.  ", "date": "2019.03.18", "title": "Европа разследва евентуални крайнодесни връзки на терориста от Нова Зеландия"}
{"url": "https://news.bg/world/tiradzhii-blokiraha-barselona-v-znak-na-protest.html", "text": "Стотици шофьори на камиони блокираха Барселона в знак на протест, съобщава \"Ла Вангуардия\".Стачкуващите настояват за по-добри условия на труд. Те негодуват и срещу дългото време, през което трябва да чакат на пристанищните терминали за товарене и разтоварване на стоките, срещу нестабилността в сектора и лошото състояние на превозваните контейнери.Камионите обикалят по улиците на Барселона под лозунга \"Пристанищата забогатяват, докато работниците обедняват\".Председателят на асоциация \"Синтрапорт\", организирала протеста, обясни, че по-късно днес ще се проведе заседание, на което ще се реши докога ще продължат стачните действия.", "date": "2019.03.18", "title": "Тираджии блокираха Барселона в знак на протест"}
{"url": "https://news.bg/world/37-godishniyat-turchin-gyokmen-tanash-zapodozryan-za-atakata-v-utreht.html", "text": "Полицията на Холандия разпространи снимка на предполагаемия нападател в град Утрехт.В съобщение в \"Туитър\" полицията на Утрехт публикува снимка от охранителна камера в обществения транспорт. Издирва се 37-годишният Гьокмен Танъш, който е роден в Турция.. Властите не изключват терористични мотиви.", "date": "2019.03.18", "title": "37-годишният турчин Гьокмен Танъш - заподозрян за атаката в Утрехт"}
{"url": "https://news.bg/world/na-shanz-elize-arestuvaha-dzhihadist-gotvil-atentati-v-parizh-i-balgariya.html", "text": "Джихадист е арестуван през нощта в Париж, а шофьорът му е бил пиян на \"Шанз-Елизе\", съобщават \"Паризиен\" и \"Фигаро\", цитирайки АФП.Около 2 и 50 часа, на ъгъла на булеварда и улица Дютуи, вниманието на полицаи от отряда за борба с престъпността е привлечено от поведението на шофьор на \"Ситроен\".\"Той показа всички признаци на пиянство. Той е арестуван за шофиране под въздействието на алкохол\", коментира източник и допълва, че за изненада, когато служителите проверяват документите за самоличност на пътника, те откриват, че е издирван.По време на проверката, той е идентифициран в три списъка, включително-S (държавна сигурност), за принадлежност към джихадистко движение. Той също така е обект на заповед за арест за престъпна конспирация за подготовка на терористични актове в региона на Париж и България.Той също така е издирван за криминален заговор за подготовка на престъпление за нападение срещу хора. Задържан е и се очаква да бъде прехвърлен към специализираните служби.", "date": "2019.03.18", "title": "На \"Шанз-Елизе\" арестуваха джихадист, готвил атентати в Париж и България"}
{"url": "https://news.bg/world/germaniya-zasili-merkite-za-sigurnost-po-granitsata-s-holandiya.html", "text": "Полицията на Германия съобщи, че е засилила наблюдението по границата с Холандия и следи за нападателя, който стои зад стрелбата в холандския град Утрехт, информира АП.Говорител на федералната полиция в провинция Северен Рейн-Вестфалия заяви пред медията, че са мобилизирани допълнителни служители на реда не само на големите магистрали, но и на по-малките пътни артерии и железопътните гари.Представителят добави, че федералната полиция поддържа връзка с холандските власти и има описанието на заподозряния. Според говорителя първоначално на германските власти е било съобщено да следят за червен автомобил Renault Clio, но впоследствие е станало ясно, че колата е открита изоставена в Утрехт.В съобщение в \"Туитър\" полицията на Утрехт публикува снимка от охранителна камера в обществения транспорт. Издирва се 37-годишният Гьокмен Танъш, който е роден в Турция.. Властите не изключват терористични мотиви.", "date": "2019.03.18", "title": "Германия засили мерките за сигурност по границата с Холандия "}
{"url": "https://news.bg/int-politics/rusiya-razpolaga-strategicheski-bombardirovachi-v-krim.html", "text": "В Крим се разполагат стратегически бомбардировачи Ту-22М3, съобщава \"РИА Новости\", цитирайки Виктор Бондарев, председател на комисията по отбрана на Съвета на Федерацията.Според него ракетоносците ще бъдат модернизирани, за да противостоят на системите за въздушна и противоракетна отбрана навсякъде в Европа.Сенаторът обяснява, че тези мерки са предприети в отговор на разполагането на елементи от американската противоракетна отбрана в Румъния.\"Тази стъпка коренно промени баланса на силите в региона\", допълва той.", "date": "2019.03.18", "title": "Русия разполага стратегически бомбардировачи в Крим"}
{"url": "https://news.bg/finance/nad-30-ot-pensionerite-vzimat-po-malki-pensii-zaradi-zakonodatelnite-promeni.html", "text": "Заради промяната в пенсионното законодателство от началото на 2019 г. Националният осигурителен институт (НОИ) подготвя оценка на ефектите от влезлите в сила разпоредби на Закона за бюджета на държавното обществено осигуряване за 2019 г. Фокусът на изследването ще бъде върху ефекта от отпадането на дохода за 1997-1999 г. при изчисляване на индивидуалния коефициент (ИК) на лицата с пенсии, които ще бъдат отпуснати след 31 декември 2018 г.Предварителните резултати за влиянието на промяната върху размера на индивидуалния коефициент са на базата на данни за 67 881 осигурени лица, които навършват изискуемите години за пенсия през следващата година.Изключването на доходите за 1997, 1998 и 1999 г. и налагането на ограничение върху крайната стойност на ИК води до увеличение в размера на ИК за 56,8% от обхванатите лица, а без промяна остават размерите на ИК на 11,9%. При 31,3% обаче се получава намаление в ИК. От НОИ прогнозират в бъдеще делът на негативно засегнатите да намалее.Предварителният анализ на данните сочи, че заради промените средният ИК ще се увеличи с 0,3%. Това показва, че от гледна точка на системата ефектът е неутрален, заключават от НОИ. Средното увеличение на ИК е 4,3% за съвкупността на лицата с увеличение и запазване на размера, а средното намаление на лицата, за които е изчислен по-нисък ИК, е 8,3%.Очаква се промяната да доведе до намаление на разходите за пенсии с 9,1 млн. лева за 2019 г. Това е само 0,09% от общия разход за пенсии, който е заложен в Закона за бюджета на държавното обществено осигуряване за тази година.Към този момент намаление на размера на ИК се наблюдава предимно при лица, които в периода 1997-1998 са се осигурявали за по-малък брой месеци на високи доходи.", "date": "2019.03.18", "title": "Над 30% от пенсионерите взимат по-малки пенсии заради законодателните промени"}
{"url": "https://news.bg/regions/ognebortsi-se-boriha-poveche-ot-chas-s-pozhar-v-blagoevgrad.html", "text": "Голям пожар избухна в Благоевград, съобщават от БНТ.Три екипа огнеборци са се борили с огнената стихия повече от час.Пожарът се е разразил край Професионалната гимназия по икономика, след което се е разпространил до оградата на КАТ и е тръгнал към ДАП - \"Пътнически превози\". Изгорели са над 500 дка сухи треви.При инцидента няма пострадали. В момента се изяснява откъде е тръгнал огънят, който задими промишлената зона на Благоевград.", "date": "2019.03.18", "title": "Огнеборци се бориха повече от час с пожар в Благоевград"}
{"url": "https://news.bg/int-politics/putin-obeshta-rusiya-premahva-kontramerkite-ako-es-otmeni-sanktsiite.html", "text": "Русия е готова да отмени контрамерките, които въведе срещу Европейския съюз, ако Брюксел реши да премахне наложените срещу Москва санкции. Това обяви руският президент Владимир Путин, цитиран от руските медии.\"Моят отговор няма да удовлетвори нашите руски земеделски производители, но трябва да ви кажа, че ако бъдат премахнати европейските санкции, тогава определено ще трябва да премахнем ответните мерки от наша страна, защото няма да има основателни причини за тяхното налагане\", коментирал Путин по време на среща с френска делегация, добавяйки, че санкциите \"в крайна сметка ще причинят щети на всички\".По-рано руското външно министерство предупреди, че ще реагира на новите санкции, наложени от Европейския съюз.", "date": "2019.03.18", "title": "Путин обеща: Русия премахва контрамерките, ако ЕС отмени санкциите"}
{"url": "https://news.bg/world/ne-razreshavat-na-mey-da-podlozhi-sdelkata-si-za-brekzit-na-treti-vot.html", "text": "Председателят на Камарата на общините Джон Бъркоу обяви, че споразумението за Брекзит на премиера Тереза Мей няма да бъде подложено на гласуване в долната камара, ако не бъде променено, пише \"Гардиън\".Изданието отбелязва, че изявлението към депутатите е изненадващо.Той поясни, че има много спекулации около гласуването на споразумението за трети път.На 13 март лейбъристки депутат е запитал дали е позволено от правилника правителството да подложи едно и също предложение на гласуване.Бъркоу добави, че депутати от двете страни на Камарата на общините са изразили тревогата си пред него, че законодателите ще гласуват един и същи документ за пореден път.Председателят обобщи хронологията на събитията: споразумението с ЕС беше публикувано на 14 ноември; на 25 ноември беше одобрено от Европейския съвет; първият вот трябваше да се проведе на 11 декември, но на 10 декември гласуването беше отложено след 164 речи за три от планираните пет дни на дебати, гласуването беше отложено от правителството; първото ключово гласуване се проведе на 15 януари, правителството изгуби с 230 гласа; следващото беше предвидено за февруари, но беше отложено и се проведе през миналата седмица, и това гласуване беше изгубено от кабинета.Той е категоричен, че няма да позволи друго гласуване на сделката, ако ЕС не се съгласи на нови промени. Не само нещо различно като формулировка, а различно като съдържание, подчерта Бъркоу.На  изменената сделка на Мей. Гласуването приключи с 391 гласа \"против\" срещу 242 гласа \"за\". На 15 януари 432 британски депутати срещу 202 гласуваха ", "date": "2019.03.18", "title": "Не разрешават на Мей да подложи сделката си за Брекзит на трети вот"}
{"url": "https://news.bg/crime/anton-ginev-osaden-na-11-mesetsa-zatvor-za-iztochvane-na-zheleznitsite.html", "text": "Бившият заместник-министър на транспорта Антон Гинев отива за 11 месеца в затвора, съобщиха БГНЕС и БНР.Това постанови Софийският градски съд. Той бе осъден ефективно по обвинение за умишлена безстопанственост, струвала над 4 милиона лева на Националната компания \"Железопътна инфраструктура\" и на Държавното предприятие \"Транспортно строителство и възстановяване\".По същото дело ефективна присъда получи и бившият директор на железопътна секция в град Русе Огнян Георгиев. Той бе осъден на 2 и половина години затвор при първоначален общ режим.2-годишна условна присъда с 5 години изпитателен срок получи бившият депутат от ДПС Илия Илиев.от кабинета на Бойко Борисов през юни 2016 година, след като бе привлечен като обвиняем.Според прокуратурата в качеството си на директор на НКЖИ през 2007 и 2008 година, Гинев е сключил договори за Възстановяване на отводнителните съоръжение в междугарието Моруница - Бяла с предварително определени дружества в нарушение на Закона за обществените поръчки и на основание на документи с невярно съдържание им е изплатил 4,2 млн. лева, въпреки че дейностите по договор не са били изпълнени.Адвокатите на Гинев и останалите двама подсъдими обявиха, че ще обжалват присъдата пред апелативния съд.", "date": "2019.03.18", "title": "Антон Гинев осъден на 11 месеца затвор за източване на железниците "}
{"url": "https://news.bg/world/erdogan-turtsiya-razsledva-atakata-v-utreht.html", "text": "Турция разследва атаката в холандския Утрехт. Целта е да се установи какви са мотивите зад нея - тероризъм или лични причини, предаде \"Ройтерс\".Това съобщи турският президент Реджеп Ердоган в телевизионно интервю. Анкара официално осъди нападението. Припомняме, че по-рано днес стана ясно, че полицията в Утрехт е арестувала 37-годишния турски гражданин Предстои изясняване на мотивите на нападателя. Холандските власти не изключват тероризъм на този етап. . Властите наложиха най-високото ниво на терористична заплаха в холандската провинция Утрехт.", "date": "2019.03.18", "title": "Ердоган: Турция разследва атаката в Утрехт "}
{"url": "https://news.bg/world/es-mozhe-da-otlozhi-reshenieto-si-za-brekzit.html", "text": "Лидерите на Европейския съюз могат да отложат окончателното си решение за отлагането на Брекзит и да не се произнесат през тази седмица. Това съобщи \"Ройтерс\", като се позова на свои дипломатически източници. Предстои лидерите да се срещнат в Брюксел по-късно тази седмица, но темата може и да не бъде обсъждана тогава.Всяко отлагане трябва да бъде одобрено от 27-те членки. Председателят на Камарата на общините Джон Бъркоу обяви, че споразумението за Брекзит на премиера Тереза Мей няма да бъде подложено на гласуване в долната камара, ако не бъде променено. На  изменената сделка на Мей. Гласуването приключи с 391 гласа \"против\" срещу 242 гласа \"за\". На 15 януари 432 британски депутати срещу 202 гласуваха Официално, Лондон трябва да напусне Общността на 29 март, но това изглежда все по-несигурно. ", "date": "2019.03.18", "title": "ЕС може да отложи решението си за Брекзит "}
{"url": "https://news.bg/crime/otlozhiha-deloto-za-ekstraditsiya-na-gal-barak.html", "text": "Съдът отложи делото за екстрадицията на израелеца Гал Барак,на австрийска онлайн измама, предаде \"Нова\". Той беше задържан в България през януари по искане на Австрия. На 1 февруари същият е задържан за постоянно. На 7 февруари пък Апелативният съд в София пуска лицето под домашен арест.Барак живее у нас от 5 години и се занимава с недвижими имоти. Негов адвокат е Тодор Батков. Според данните, измамени са хиляди граждани на Германия, Австрия и други страни членки на ЕС, а нанесената им щета е Хората са били заблуждавани да инвестират лични средства, след като измамниците им предлагали по интернет лъжливи благоприятни условия. След като потърпевшите \"инвестирали\" парите си, средствата били нареждани по банков път към различни банкови сметки, включително такива извън България, като по този начин се извършвало изпирането на съответните суми.Барак отрича да има общо с измамната схема. \"Аз не съм \"вълкът от София\". Вълкът от София е Илан Цоря. Моята невинност ще бъде доказана\", категоричен беше Гал Барак.Според Батков, в европейската заповед за разследването фигурират още двама души - Илан Цоря и Уве Ленхоф.\"Господин Уве Ленхоф е задържан в Австрия, в предварителния арест, за господин Цоря няма никаква мярка за неотклонение. Много ми прилича на преразпределение на пазара в полза на господин Цоря с ръцете на австрийските правни органи\", коментира той.", "date": "2019.03.18", "title": "Отложиха делото за екстрадиция на Гал Барак"}
