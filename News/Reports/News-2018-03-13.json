{"url": "https://news.bg/int-politics/bivsh-moldovski-deputat-vliza-v-zatvora-za-shpionazh-v-polza-na-rusiya.html", "text": "Бившият депутат от парламента на Молдова Юрий Болбочану беше осъден на 14 години затвор за шпионаж в полза на Русия, предаде Дойче веле.Информацията беше огласена в прессъобщение на молдовската спецпрокуратура.Според съдебното решение, Болбочану няма да може да заема държавни длъжности в продължение на четири години след освобождаването си от затвора.Съобщава се, че той може да обжалва присъдата пред апелативен съд.В хода на процеса е установено, че ексдепутатът е бил вербуван от сътрудник на руския военен аташе в Киев, който е в действителност е бил служител на главното управление на командването на руските въоръжени сили (ГРУ).От октомври 2016 до март 2017 година Юрий Болбочану му е предавал информация, която може да бъде използвана срещу интересите на Молдова. Бившият депутат е информирал Москва за политиката на Кишинев по изпълнение на Споразумението за асоцииране на страната към Европейския съюз.За шпионската си дейност в полза на Москва той е получавал възнаграждения между 100 и 1000 евро.Юрий Болбочану беше задържан на 17 март 2017 година. В постановлението за обиска в дома му беше посочено името на човека, който го е вербувал - Александър Грудин. Грудин е сред руските дипломати, които през май 2017 г. бяха обявени от Молдова за персони нон грата и бяха експулсирани от страната.", "date": "2018.03.13", "title": "Бивш молдовски депутат влиза в затвора за шпионаж в полза на Русия"}
{"url": "https://news.bg/crime/konstitutsionniyat-sad-othvarli-zhalbata-na-bsp-za-byudzhet-2018.html", "text": "Конституционният съд - КС отхвърли като неоснователно искането на БСП (шестдесет и шест народни представители) за обявяване на наредбата за държавния бюджет за 2018 като противоконституционна.На своя уебсайт КС цитира чл. 6, ал. 1, Раздел II, т.1.2. \"Субсидии и други текущи трансфери\"от Закона за държавния бюджет на Република България за 2018 г. Решението е прието единодушно с 11 гласа.Припомняме,  за процедурата по приемане на държавния бюджет. Според социалистите Конституцията е нарушена с позволяването на трето гласуване на бюджета.\"Нарушен е чл.88 от българската Конституция, където ясно е разписано как се приема всеки закон - на две четения. Искаме процедурата по приемането на Закона за държавния бюджет да бъде обявена за противоконституционна\", коментира тогава зам.-председателят на ПГ на \"БСП за България\" Жельо Бойчев.\"Трябва да защитим честта и достойнството на българския парламент, няма да се обръщаме за помощ към държавния глава. Сами ще извървим този път\", коментира в началото на декември зам.-председателят на ПГ на БСП Драгомир Стойнев в отговор на въпрос дали БСП ще се обърне към президента Румен Радев да наложи вето на Закона за държавния бюджет.\"Веднъж завинаги трябва да се разбере, че България е парламентарна република. Правителството е избрано от парламента и то служи на народа\", обясни тогава той.", "date": "2018.03.13", "title": "Конституционният съд отхвърли жалбата на БСП за Бюджет 2018"}
{"url": "https://news.bg/crime/sadat-dade-hod-na-edno-ot-grazhdanskite-dela-za-hitrino.html", "text": "Състав на СГС даде ход на гражданското дело, заведено от Цанко Георгиев по казуса около .Страните по делото получиха едномесечен срок, в който да се запознаят и да предоставят доказателства по делото. Стана ясно, че следващото заседание ще се проведе на 6 ноември от 13.30 часа.От фирмата \"Булмаркет\" се опитаха да оспорят твърдението в исковата молба, че основната причина за инцидента е високата скорост на влаковата композиция. Те представиха  от румънски свидетел, който съдът прие, че ще бъде разпитан на следващо заседание.Адвокатът на ищеца Николай Димитров заяви преди заседанието, че частна експертиза може да ползва всяка от страните, но тя не може да послужи пред съда. Той коментира, че това е едно от делата, заведени от граждански лица, които не са спрени. За останалите съдебните състави са преценили, че трябва да се приключи наказателното производство.Общо заведените граждански искове, заедно с исковете за обезщетения от страна на бизнеса, възлизат на стойност над 10 млн. лв.Цанко Георгиев, който е от съседно на Хитрино село, е минавал покрай злополучната влакова композиция и по време на инцидента е обгоряло лицето му и са пострадали краката му. \"Исковата ми молба е за 50 хил. лв. обезщетение\", посочи той. По думите му вина имат и машинистите и обслужващите гарата.Говорителят на главния прокурор Румяна Арнаудова коментира пред медиите след края на заседанието по гражданския иск, че е въпросната експертиза на \"Булмаркет\" е частна и заключенията на тези вещи лица нямат каквато и да е доказателствена стойност - нито по досъдебното производство, нито в съдебната фаза, в каквато се намира делото в момента. \"Тази версия приемаме като защитна\", обясни Арнаудова. По думите ѝ това е била и първоначалната версия на разследването, но тя е била отхвърлена, благодарение на множеството експертизи и експертни заключения на вещите лица, както от огледа на местопроизшествието, така и от огледа на самата влакова композиция.", "date": "2018.03.13", "title": "Съдът даде ход на едно от гражданските дела за Хитрино"}
{"url": "https://news.bg/world/tramp-rusiya-veroyatno-stoi-zad-otravyaneto-na-bivsh-dvoen-agent-na-ostrova.html", "text": "Държавният глава на САЩ Доналд Тръмп заяви, че Русия вероятно стои зад отравянето на бивш двоен агент във Великобритания, информира \"Блумбърг\".Според медията коментарът вероятно допълнително ще обтегне отношенията между Вашингтон и Москва.\"Звучи ми като да е Русия\", коментира Тръмп на брифинг в Белия дом атаката на Острова, позовавайки се на появилите се до момента доказателства.66-годишният Скрипал и 33-годишната му дъщеря Юлия се намират в критично, но стабилно състояние в болница, след като изпаднаха в безсъзнание на обществена пейка пред търговски център в английския град Солсбъри по-рано този месец.Вчера премиерът на Великобритания Тереза Мей заяви, че има много голяма вероятност Русия да стои зад атаката. Мей разкри, че бившият руски шпионин Сергей Скрипал е бил отровен с вещество, разработено в бившия СССР. Британските медии разкриха, че става дума за \"новичок\". То е нервно паралитично вещество, което засяга нервната система на човека. Разработено е през 70-те години на миналия ХХ век в СССР. Новичок е бил предназначен за военни цели. Химикалът е забранен за използване.В понеделник говорителят на Белия дом обяви, че САЩ подкрепят разследването на Великобритания, но не посочи Русия като виновник. Държавният секретар на САЩ Рекс Тилърсън заяви пред журналисти в понеделник, че Русия е отговорна.Доналд Тръмп се закани да \"порицае Русия или който\" стои зад атака в Солсбъри.Той добави, че днес ще разговаря с британския премиер Тереза Мей.Междувременно руското външно министерство предупреди, че заплахите на Лондон, че ще наложи санкции на Москва заради случая със Скрипал няма да останат без отговор, информира \"Ройтерс\". Според ведомството измислените обвинения, че Русия е замесена са провокация.Великобритания наложи ултиматум на руския лидер Владимир Путин до полунощ да представят информация за използвания химичен агент срещу двойния шпионин.", "date": "2018.03.13", "title": "Тръмп: Русия вероятно стои зад отравянето на бивш двоен агент на Острова"}
{"url": "https://news.bg/regions/kachestvoto-na-vodata-ot-reka-timok-e-dobro.html", "text": "Няма опасност за качеството на питейната вода и за околната среда в района на Брегово. Това съобщи министърът на околната среда и водите Нено Димов, който по разпореждане на премиера Бойко Борисов инспектира района на Брегово, където беше обявено  заради обилното снеготопене.Резултатите от пробите на Регионалната здравна инспекция за качеството на питейната вода показват стойности в границите на допустимото.Според резултатите от първите експресни анализи на Басейнова дирекция \"Дунавски район\" от водата на река Тимок се установява, че качеството на водата е добро и характерно за годишния сезон. При анализа на пробите са получени следните резултати: РН - 7,74, разтворен кислород - 8,7 mg/l, eлектропроводимост - 346 µs/sm, температура - 9,4 °C.Стана ясно и че контролът за качеството на питейната вода ще продължи и през следващите дни и ако има промяна, гражданите ще бъдат уведомени.\"През цялото време държавата е на мястото си - институциите работят в координация и се взимат необходимите мерки, с които да се гарантират животът и здравето на хората\", категорично заяви Димов и добави, че е безотговорно да се насаждат страхове у хората. \"Кметът тук явно е започнал предизборна кампания\", отсече министърът. \"Опозицията е за това, да следи управлението, но в такива ситуации трябва да има консенсус\", коментира Димов по повод нападките на БСП, че . Димов съобщи още, че ВиК - Видин е в напреднала фаза по проекти за 36 млн. лв. по Оперативна програма \"Околна среда\".\"Разговарях с министъра на земеделието Румен Порожанов и той е поел ангажимент веднага след оттеглянето на водата да бъдат направени оценки и да бъдат компенсирани хората с реални загуби.\"Екоминистърът увери и че властите следят нивата на реките и комплексните и значими язовири. По думите му към днешна дата няма опасност.Димов коментира и ангажимента на правителството да се създаде нова структура за язовирите, която да реагира бързо при аварийни ситуации. След създаването на структурата кметовете на населените места ще разполагат със срок от около месец, за да преценят дали могат да управляват водоемите. Ако не могат, язовирите ще се прехвърлят към новия орган. \"В момента се подготвят законови промени за язовирите, защото трябва да имаме ясни критерии за категоризация и кой носи конкретна отговорност\".", "date": "2018.03.13", "title": "Качеството на водата от река Тимок е добро"}
{"url": "https://news.bg/world/ruski-biznesmen-i-partnyor-na-berezovski-e-otkrit-martav-vav-velikobritaniya.html", "text": "Руски бизнесмен и близък партньор на Борис Березовски е открит мъртъв във Великобритания.Това пише британският вестник \"Дейли телеграф\", позовавайки се на адвоката на Николай Глушков.Глушков, бивш заместник-директор на Aeroflot, е починал на 69 г., казал адвокатът пред руско радио. Андрей Боровков не разкри причината за смъртта му.В Русия два пъти са повдигани обвинения срещу Глушков за измама.Според разпространявана информация Глушков е бил \"дойна крава\" за подкрепа на международни шпионски операции\".Березовски беше един от най-влиятелните бизнесмени в Русия, който помогна на Владимир Путин да поеме властта през 1999 г. Впоследствие бизнесменът се скара с руския лидер и се премести в Лондон през 2000 г., където стана един от най-големите критици на Путин. Березовски беше намерен обесен в дома си през 2013 г. при очевидно самоубийство.Информацията е публикувана на фона на провеждането разследване във Великобритания във връзка с отравянето на бившия двоен агент Сергей Скрипал.66-годишният Скрипал и 33-годишната му дъщеря Юлия се намират в критично, но стабилно състояние в болница, след като изпаднаха в безсъзнание на обществена пейка пред търговски център в английския град Солсбъри по-рано този месец.Според Запада Русия стои зад нападението с химически агент.", "date": "2018.03.13", "title": "Руски бизнесмен и партньор на Березовски е открит мъртъв във Великобритания"}
{"url": "https://news.bg/world/nie-li-sme-vinovni-za-uvolnenieto-na-tilarsan-pita-moskva.html", "text": "С подигравка Русия реагира на изненадващата новина, че държавният секретар на САЩ Рекс Тилърсън е уволнен. Говорител на руското външно министерство попитали дали вече Москва е виновна за развитието, информира АФП.Започнаха ли да обвиняват Русия за кадровите промени във Вашингтон, попита говорителят Мария Захарова в съобщение до агенцията.По-рано днес държавният глава на САЩ Доналд Тръмп заяви, че Русия вероятно стои зад отравянето на бивш двоен агент във Великобритания. Той направи коментара след решението си да уволни Тилърсън. Вчера пред журналисти държавният секретар Тилърсън заяви, че Русия е отговорна.", "date": "2018.03.13", "title": "Ние ли сме виновни за уволнението на Тилърсън, пита Москва "}
{"url": "https://news.bg/economics/biznesat-predupredi-za-nova-dalavera-v-energetikata.html", "text": "За нова далавера с мащаби на трета \"американска\" централа и с негативен ефект за всички потребители на електроенергия предупреждава бизнесът в България.В позиция, подготвена енергийните експерти на АОБР Константин Стаменов и Румен Радев, от БСК настояват Министерството на енергетиката и КЕВР да предоставят становища по въпроса за системата за резервиране или т.нар. студен резерв.Работодателите са разтревожени, че се подготвя увеличение в количеството закупуван студен резерв до 1000 МВт. Анализирайки наличните капацитети в страната, както и публикуваните новини за модернизации и реконструкции, можем да прогнозираме заявки, както за ново интензивно газопотребление от порядъка на 600 - 800 млн. н.м3 годишно, така и за ангажименти за изкупуване на електроенергия на непазарни цени - вероятно от НЕК, т.е. като част от микса на електроенергия в обществения доставчик.\"Имаме основания да предполагаме, че заявените обеми ще са в диапазона 1,8-2,4 млн. мегаватчаса, което според различни ценови хипотези води до нова далавера в енергетиката за около 200 млн. лв. годишно\", посочват от БСК.От БСК посочват и че през януари 2017г., поради ред неблагоприятни фактори - обективни и субективни, сме станали свидетели на съществен енергиен дефицит в системата, при който са лъснали \"крадливи схеми за злоупотреби с резервирани, но нефункционални генерационни капацитети\". Тогава са наложени насрещни санкции, които се оказаха непропорционално ниски спрямо причинените щети/откраднатите пари.В съответствие със Закона за енергетиката, Електроенергийният системен оператор (ЕСО) е задължен да поддържа определен със заповед на министъра на енергетиката студен резерв, обезпечаващ безопасното и ефективно функциониране и управление на електроенергийната система. ЕСО изкупува този резерв от централите и при необходимост го активира. Приходите за това ЕСО получава от цената за достъп до електропреносната мрежа, която се определя ежегодно от КЕВР и се плаща за всеки пренесен по мрежата мегаватчас. Следователно, всички потребители на електроенергия в България - както битови, така и индустриални, сме силно заинтересовани от начина, по който работи системата за резервиране, коректността на участниците в нея, както и стриктното съблюдаване на правила на търговия по прозрачен, проследим и пазарен начин.Практиката след август 2013 г. у нас е министърът на енергетиката да определя средногодишна стойност на резерва от 500 МВт. През зимните месеци този обем достига 700 МВт, докато през останалия период е около 300 МВт.Естествено е всеки потребител на електроенергия, както и избраният от същите тези потребители министър, да се стремят към оптимизация на разходите по резервиране. Но оптимизация в полза на потребителите, а не на заинтересовани производители на електроенергия. Първото представлява естествено задължение на ресорното министерство и ръководещия го екип, второто народът простичко нарича \"далавера\".През януари 2017г., поради ред неблагоприятни фактори - обективни и субективни, станахме свидетели на съществен енергиен дефицит в системата, при който лъснаха крадливи схеми за злоупотреби с резервирани, но нефункционални генерационни капацитети. Наложени бяха насрещни санкции, които се оказаха непропорционално ниски спрямо причинените щети/откраднатите пари. С други думи, случилото се демонстрира неадекватност.Директива Енергийна ефективност 2012/27/EО е транспонирана през 2014 г. в нашето законодателство и, по-специално - в Закона за енергийна ефективност, но за съжаление не в цялост - надяваме се, поради чиновнически пропуски, а не умишлено. Конкретно т.4 на чл.15 от Директивата казва, че \".\" След това, т.8 на чл.15 от Директивата казва, че \".\"С други думи, и производителите на електроенергия, и потребителите при равни условия следва да се състезават за резервирането на електроенергийната система. Пиковите натоварвания не е задължително да се покриват само от генерацията - преоразмеряване на парка и мрежите, безполезни инвестиции, ниско КПД, не гарантира най-добрата цена. Всъщност отдавна за това има гъвкава генерация плюс диспечеруеми товари (т.н. Demand Supply Response) във всички сегменти - битови потребители, офиси, услуги, разпределение, МСП, големи индустриални потребители и, не на последно място - промишлени батерии.Адекватните добри практика се откриват лесно ако се разгледат механизмите на резервиране в шест държави на ЕС - Германия, Франция, Белгия, Италия, Гърция и Полша, чиято нотификация приключи миналия месец - на 7.2.2018г. Впрочем, нотификацията бе наложителна именно поради задължителното равноправно третиране между потребители и генерация при осигуряване на резерва (справка - разследването на ЕК за държавна помощ No. SA.42955(2016/N-2) - Germany Network Reserve).Вместо рационални действия в съответствие с горенаписаното, ние, представителните на национално равнище организации на работодателите, научаваме, че се подготвя увеличение в количеството закупуван студен резерв до 1000 МВт. Анализирайки наличните капацитети в страната, както и публикуваните новини за модернизации и реконструкции, можем да прогнозираме заявки, както за ново интензивно газопотребление от порядъка на 600 - 800 млн. н.м3 годишно, така и за ангажименти за изкупуване на електроенергия на непазарни цени - вероятно от НЕК, т.е. като част от микса на електроенергия в обществения доставчик. Имаме основания да предполагаме, че заявените обеми ще са в диапазона 1,8-2,4 млн. мегаватчаса, което според различни ценови хипотези води до нова далавера в енергетиката за около 200 млн. лв. годишно. Питаме се, колко ли гъби и билки трябва да се произведат, за да се оправдае една нова когенерация с електропроизводство като горепосоченото? Една нова далавера с мащаби на трета \"американска\" централа! Естествено, с негативен ефект за всички потребители на електроенергия.С оглед значимостта на подобни действия и с цел да се избегне изненадата от евентуални управленски и регулаторни решения, настояваме Министерството на енергетиката, вкл. и в качеството си на принципал, както и КЕВР своевременно да ни предложат становищата си по повдигнатите в тази позиция теми.", "date": "2018.03.13", "title": "Бизнесът предупреди за нова далавера в енергетиката"}
{"url": "https://news.bg/crime/razsledvat-smartta-na-moryaka-zaginal-na-feribota-geroite-na-sevastopol.html", "text": "Окръжната прокуратура във Варна образува досъдебно производство за смъртта на българския моряк, който загина при .Сигналът за произшествието и смъртта на 56-годишния О. С. е подаден към държавното обвинение от параходство \"Български морски флот\".Образуваното производство е по член 330, ал. 3 от Наказателния кодекс -палеж. Заради фактическата и правна сложност на случая, разследването по него е възложено на следовател в Окръжния следствен отдел към Окръжната прокуратура.Припомняме, пожарът на ферибота \"Героите на Севастопол\" възникна на 9 март, по време на преход от пристанище Черноморск, намиращо се в Украйна, до порт Поти, Грузия. Пожарът възниква в международни води.Очаква се днес плавателният съд да акостира в морската ни столица - Варна. След това властите ще извършат оглед на местопроизшествието за установяване на причините и обстоятелствата за възникването на пожара, довел до смъртта на моряка.", "date": "2018.03.13", "title": "Разследват смъртта на моряка, загинал на ферибота \"Героите на Севастопол\""}
{"url": "https://news.bg/world/sazdadoha-bezpilotno-aerotaksi.html", "text": "Създадоха безпилотно аеротакси. Безпилотните летящи таксита направиха една голяма крачка напред, за да се измъкнат от страниците на научната фантастика и да влязат в реалния свят. Това се случчва благодарение на фирмата на съоснователя на Google Лари Пейдж - \"Кити Хоук\", информира \"Гардиън\".Финансираната от милиардера фирма обяви, че ще започне процеса на одобрение на регулациите, необходим за пускането в експлоатация на новата си автономна система за пътнически дронове в Нова Зеландия. Фирмата вече е направила тайни тестове.Двуместният кораб на фирмата, наречен \"Кора\", е 12-роторен самолет-дрон хибрид, който може да се издигне вертикално като дрон, но след това използва витло в задната част, за да лети до 110 мили в час за около 62 мили.Напълно електрическата машина може да лети на височина до 914 метра над земята, крилата на летящото \"такси\" са дълги 11 метра. Машината е била в производствен процес вече 8 години.\"Проектирането на въздушно такси за ежедневието означава да се донесе летището при хората. Ето защо Кора може да излети и да кацне като хеликоптер, елиминирайки нуждата от писти за излитане и кацане \", казват от \"Кити Хоук\". \"\"Кора\" има потенциал да преобрази пространства като покриви и паркинги\". Това би означавало, че аеротакито може да излита и от вашия квартал.\"Кити Хоук\" е лично финансирана от Пейдж и се управлява от Себастиан Трън.", "date": "2018.03.13", "title": "Създадоха безпилотно аеротакси"}
{"url": "https://news.bg/world/razsekretiha-video-s-nlo-v-sasht.html", "text": "Разсекретиха видео, което показва бързо движещо се НЛО до Източното крайбрежие на САЩ, следено от двама пилоти от ВМС през 2015 г., съобщават американски медии.От видеото не става ясно какъв е обектът, пилотите се чува да се смеят и да викат, докато се опитват да следят неидентифицирания обект.\"Уоу! Какво е това, човек\", пита единият от пилотите на видеото. \"Виж как лети\". Кадрите са разпространени в края на миналата седмица от аналитичната компания To The Stars Academy Of Arts And Science, която също предостави анализ на клипа.Кадрите са направени от боен самолет F/A-18E/F \"Супер Хорнет\".Компанията отбелязва, че обектът няма крила или опашка, а също така не оставя следи.Пентагонът не е коментирал видеото.През миналата година вестник \"Ню Йорк таймс\" разкри, че Пентагонът е разследвал за НЛО от 2007 до 2012 г.", "date": "2018.03.13", "title": "Разсекретиха видео с НЛО в САЩ"}
{"url": "https://news.bg/int-politics/chavoshoglu-nastoyava-za-premahvane-na-vsichki-targovski-ogranicheniya-s-rusiya.html", "text": "Турският външен министър Мевлют Чавушоглу по време на посещението си в Москва, коментира пред ТАСС позицията на Анкара за Сирия и операцията \"Маслинова клонка\", реализацията на проекта \"Турски поток\" и АЕЦ \"Аккую\" и очертава визия за премахване на търговските ограничения с Русия.Чавушоглу коментира, че Турция и Русия са добри партньори. Дълбоки социални и културни връзки обединяват двете държави. Икономики се допълват взаимно, а в енергийната сфера потенциалът за сътрудничество е огромен. Трябва да се създадат необходимите условия за използване на този огромен потенциал, смята той.Допълва, че в по-широка перспектива двете държави са отговорни за регионалното и глобалното положение. Постиженията на Русия и Турция в ограничаването на кръвопролитията в Сирия са ярък пример за това как да се постигне промяна към по-добро.По отношение на Сирия, общата цел на Русия, Иран и Турция е да се подобри ситуацията с помощта на примирие в цялата страна. Трите държави създават ползотворни работни отношения, въпреки различното виждане за бъдещето на Сирия, коментира Чавушоглу.\"Ние всички уважаваме единството и териториалната цялост на Сирия. Всички подкрепяме политическото решение като начин за разрешаване на конфликта. Всички се съгласяваме с необходимостта от борба с тероризма. Успяхме да създадем зони на деескалация в Сирия и помогнахме да се намали нивото на насилие\", допълва той. Ще продължат сътрудничеството с Русия и Иран по отношение на сирийския конфликт.По отношение на операция \"Маслинова клонка\", Чавушоглу коментира, че \"преди всичко, трябва ясно да кажа, че за терористични организации не би трябвало да има място в бъдещето на Сирия. Това е важен елемент за възстановяване на стабилността в Сирия. Турция се ангажира да се бори с всички терористични организации включително с IG и PYD / YPG. Турция е решена да унищожи всяка заплаха за своята територия и е в състояние да направи това\".Винаги са подчертавали, че сътрудничеството с кюрдските бойци, дори по тактически причини, е сериозна грешка. Такива краткосрочни тактически действия се превръщат в източник на нестабилност. Териториите в Сирия, контролирани от кюрдите, трябва да бъдат върнати на настоящите им собственици. Усилията на коалицията против \"Ислямска държава\" да стабилизира ситуацията на изток от \"Ефрат\" няма да има легитимност, докато участват в нея и кюрдските сили, подчертава Чавушоглу.Той допълва, че по време на неотдавнашното посещение на държавния секретар Рекс Тилърсън в Турция има съгласие за създаване на механизъм, ориентиран към резултати. Делегациите на САЩ и Турция се срещнаха миналата седмица, 8-9 март, във Вашингтон и присъстват на първата среща на турско-американска работна група за Сирия. Има плодотворен диалог по конкретни въпроси и Турция е твърдо решена да продължи този диалог и да си постави за цел постигането на резултати.Във връзка с изграждането на АЕЦ \"Аккую\", Чавушоглу коментира, че електроцентралата е първа стъпка за Турция да развива ядрена енергия за производство на електроенергия. \"Ние, като нашите руски партньори, сме решени да изпълним изцяло проекта. И двете страни имат волята и ангажимента да пуснат първия реактор до 2023 г. Енергията, включително ядрената, е една от основните на нашите забележителни двустранни отношения с Русия. Нашето сътрудничество в тази област, основаващо се на взаимноизгоден подход, ще продължи да се разширява и задълбочава\", допълва той.Изпълнението на проекта \"Турски поток\" е в съответствие с плановете, изграждането на морския участък на тръбопровода ще бъде завършено в съответствие с графика, а заедно с Русия завършват наземните участъци. \"Турски поток\" е от полза както за Русия, така и за Турция, допринася за енергийната сигурност на Турция, а вторият клон на потока ще позволи на Русия да изнася газ за клиенти в Европа.Чавушоглу обяснява, че Русия е основен търговски партньор на Турция не само в енергийния сектор, но и за инвестиции, туризма, селското стопанство и други сектори. Последните търговски показатели показват положителна тенденция в развитието на търговските отношения. Обемът на двустранната търговия се е увеличил с 30% и е достигнал 22 милиарда долара през 2017 г., според официални данни.\"Трябва да премахнем всички ограничения в търговията и да задълбочим отношенията в търговската сфера. Заедно работим усилено за постигането на тази цел чрез изпълнението на важни проекти в областта на енергетиката и отбраната. Но трябва да обърнем внимание и на подобряването на бизнес отношенията на микро и макро ниво. Надявам се, че в резултат на сключването на споразумението за търговия с услуги и инвестиции през 2018 г. ще се осъществи по-нататъшно укрепване на търговските ни връзки\", допълва турският външен министър.Във връзка със споразумение за доставката на руски С-400 и възможни други споразумения в областта на военно-техническото сътрудничество, Чавушоглу коментира, че ако има действия в тази посока, първо те ще научат за това.Турция е една от най-предпочитаните ваканционни дестинации за руски туристи, коментира ТАСС, а Чавушоглу допълва, че през миналата година туристите надвишават цифрите от предходните години и достигат 4,7 милиона души. Споразумението, подписано през 2010 г. относно премахването на визите предоставя надеждна основа за укрепване на социалните, икономическите и културните връзки между двете държави, обяснява той.", "date": "2018.03.13", "title": "Чавошоглу настоява за премахване на всички търговски ограничения с Русия"}
{"url": "https://news.bg/crime/i-ohranitelite-skochiha-sreshtu-tekstove-v-zakona-za-chastnata-ohrana.html", "text": "Охранителите също скочиха срещу новите текстове на Закона за частна охранителна дейност.Охранителите недоумяват - кои лица могат да бъдат възложители по договор за охрана. \"Не може да се нарушава конституционно право на неприкосновеност на личността. Не може юридическото лице като работодател, независимо на кое физическо лице, да бъде възложител по договор за неговата лична неприкосновеност.\" Това заяви началникът на сектор \"Лиценз и контрол на ЧОД\" в ГД \"Национална полиция\" Камелия Кукева в хода на национална среща на фирмите, работещи в охранителния бранш в България, организирана и водена от Национална асоциация на фирми за търговска сигурност и охрана (НАФТСО).Според охранителите новият закон изисква и промяна на настоящите договори, сключени с охранителните фирми, а срокът от 6 месеца е непосилен период, в който те да променят всички договори, особено тези за СОТ.\"Имаме хиляди договори с клиенти, които не живеят в България, т.е. е почти невъзможно да бъдат намерени за преподписване на договора.\", изтъкна председателят на НАФТСО и изпълнителен директор на охранителна фирма Александър Митев.На този проблем охранителите намериха решение - новите правила да важат за договорите, сключени или преподписани от 1 април тази година. Това обаче ще постави тези договори в неравностойно положение спрямо новолицензираните фирми.В резултат от обсъждането преговарящите страни стигнаха до консенсус - срокът да бъде удължен до 1 година. Следва това предложение а бъде внесено. Представителите на властта от своя страна направиха уточнение, че тези промени на договорите не се налагат за обществените поръчки, тъй като не са налични разминавания в новото законодателство и Закона за обществените поръчки. Там където има такова, ще се счита за изключение.Охранителите обсъдиха и друг важен момент - изискването за охраняването на масовите мероприятия. \"Ако утре на един митинг, неразрешен от властите, стане инцидент и има смъртен случай, кой ще бъде отговорен? Вие. Организаторите нямат разрешение, което значи, че организатори няма, защото никъде не са се подписали и никой не им е разрешил. Остават единствено тези лица, които между другото в закона, вече са длъжностни лица, да носят отговорността. Затова организаторите трябва да ви представят документ, че това е официално мероприятие и вие да сте спокойни, че има кой да отговаря.\", обясни Мануил Манев, член на парламентарната комисия по вътрешна сигурност и обществен ред при НС.Национална среща на фирмите, работещи в охранителния бранш в България, се проведе на 9 март, петък. На форума присъстваха и представилите на КРИБ, КНСБ, и други браншови организации в сферата на сигурността, както и представители от бизнеса, които са пряко засегнати от промените в закона.На срещата стана ясно още, че предстои председателят на НАФТСО да организира още 6 подобни срещи, които ще се проведат на регионално ниво. На тях ще бъдат канени компании от съответните райони.Припомняме, вчера, 12 март, първо , а после и  сезираха Конституционния съд относно спортните текстове в Закона за частната охранителна дейност.По думтие на президента \"държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии\".Припомняме и че на 19 януари и от   върху Закона за частна охранителна дейност. От партията призоваха президентът Радев да сезира и Конституционния съд за тълкуване на част от текстовете.В края на месец януари . Техните мотиви бяха различни - искат по-лек лицензионен режим за частната охранителна дейност. С приемането на предложения от Министерски съвет проект, правителството и мнозинството обявяват капитулацията си в сектор Сигурност, невъзможността си да се справят с опазването на сигурността на българските граждани и тотален отказ да реформират системата, обявиха от ДБГ.", "date": "2018.03.13", "title": "И охранителите скочиха срещу текстове в Закона за частната охрана"}
{"url": "https://news.bg/politics/dbg-zaplashvat-da-napusnat-rb-ako-blokat-ne-poiska-ostavka-na-pravitelstvoto.html", "text": "Това корупционно управление води държавата към разруха, затова искаме оставката му. Това заяви в ефира на bTV председателят на \"Движение България на гражданите\" Димитър Делчев.По думите му става ясно, че от ДБГ искат РБ да заеме ясна позиция относно исканата оставка на правителството. ДБГ още иска създаване на реформаторски общности по места, за да се противопоставят на феодалния модел на управление на общините.ДБГ са готови да напуснат блока, ако исканията им не се подкрепят и изпълнят. Ако РБ действа по друг начин, ДБГ ще сметне, че блокът отказва да бъде алтернатива на управлението, заяви Делчев.По думите му съществува червена линия в дясното пространство. Линията представлявала кой подкрепя \"корупционното управление\" и кой е против. ДБГ се обявяват категорично против. 7 РБ също решил да е в опозиция, но ДБГ не виждат опозиционни действия от колегите си.За смяна на корупционния модел, подкрепян и от ГЕРБ, и от БСП, са нужни общи действия, категоричен е Делчев и добави, че всички политически групи ясно трябва да се позиционират.", "date": "2018.03.13", "title": "ДБГ заплашват да напуснат РБ, ако блокът не поиска оставка на правителството"}
{"url": "https://news.bg/crime/rekonstruirat-i-razshiryavat-ribarskoto-pristanishte-v-sozopol.html", "text": "Реконструират и разширяват рибарското пристанище в Созопол. Беше одобрен устройствен план за разширение и реконструкция на пристанището. Със своя заповед заместник-министъра на регионалното развитие и благоустройство Валентин Йовев е одобрил устройствен план. С него се предвижда разширяване на пристана за лодки е черноморския град.Действията на зам.-министър Йовев са във връзка с необходимостта на община Созопол от модерно рибарско пристанище. Очаква се реконструкцията да допринесе за развитието на риболовната дейност и за запазване на рибарството като занаят.", "date": "2018.03.13", "title": "Реконструират и разширяват рибарското пристанище в Созопол"}
{"url": "https://news.bg/world/chistkata-na-beliya-dom-prodalzhava-vzeha-glavata-i-na-zamestnika-na-tilarsan.html", "text": "Белият дом уволни и заместника на вече бившия държавен секретар Рекс Тилърсън, съобщава БиБиСи.По-рано днес Доналд Тръмп обяви, че Тилърсън е уволнен и ще бъде заменен от шефа на ЦРУ Майк Помпео.Журналисти в Държавния департамент съобщиха, че Белият дом е уволнил заместник-секретаря Стив Голдщайн.Голдщайн заяви днес, че Тилърсън не е бил уведомен предварително от президента на САЩ, че ще бъде уволнен, а е разбрал от съобщението на Тръмп в \"Туитър\".Голдщайн беше четвъртият най-високопоставен държавен служител в департамента.Тилърсън заема поста едва 405 дни. Той е 26-ият високопоставен служител, напуснал администрацията на американския лидер.Вчера Тилърсън беше принуден да прекрати обиколката си в Африка. Държавният секретар беше придружаван от журналисти, които споделиха, че не е имало сигнали, че ще бъде уволнен.Междувременно АП съобщава, че началникът на администрацията Джон Кели е посъветвал Тилърсън в петък и събота да следи за съобщение на Тръмп в \"Туитър\".Тилърсън е бил уведомен, че може да има съобщение на държавния глава в социалната мрежа, което лично го касае.Кели не казал на Тилърсън какво ще е съдържанието на съобщението и кога ще бъде публикувано, информира АП, позовавайки се на източник.В медиите се спекулира, че държавният секретар е уволнен заради обидата си към Тръмп от миналата година, че е \"малоумник\", или заради иранската сделка, или преговорите с КНДР.Според американски медии предстоят още рокади в администрацията на държавния глава.", "date": "2018.03.13", "title": "Чистката на Белия дом продължава – взеха главата и на заместника на Тилърсън"}
{"url": "https://news.bg/crime/zasipaha-s-prast-razrushenata-diga-kray-vidin.html", "text": "Засипаха с пръст разрушения участък от дигата до моста при видинското село Иново, съобщи БНР. Действията бяха предприети, за да се предотврати повторно заливане на земеделски земи.След спешните аварийни действия вече няма опасност за инфраструктурата в района на селото. Припомняме, преди ден зам.-министърът на земеделието, храните и горите Атанас Добрев след инспекция на наводнените територии от река Тимок, заяви, че има нужда от спешни мерки. От думите му стана ясно, че след като водата се оттече, ще бъде задействано обезщетението на собствениците, чиито земи са пострадали.Незабавната проверка беше извършена веднага след обявеното бедствено положение във Видинско.", "date": "2018.03.13", "title": "Засипаха с пръст разрушената дига край Видин"}
{"url": "https://news.bg/int-politics/rusiya-se-raztrevozhi-ot-planovete-na-ukrainskite-natsionalisti-da-provalyat-prezidentskite-izbori.html", "text": "Москва е разтревожена от намеренията на украинските националисти да провалят провеждането на изборите за президент на Русия в дипломатическите ведомства на страната на територията на Украйна. Това се подчертава в изявление на Министерството на външните работи на Русия, цитирано от руските медии.\"Подобни заплахи са грубо нарушаване на задълженията на Украйна по Виенската конвенция за дипломатическите и консулските отношения, което е пряко следствие от провежданата от режима в Киев русофобска политика, смесена с откровен национализъм и съучастие на екстремистки групировки от различен вид\", се изтъква още в изявлението.Националистите от \"Свобода\", \"Десен сектор\" и \"Национален корпус\" по-рано обявиха, че възнамеряват да блокират руските дипломатически представителства в Украйна на 18 март, за да попречат на гласуващите на руските президентски избори. Те обещават да блокират сградите и да организират \"коридор на позора\" за онези, които са дошли в избирателните секции.", "date": "2018.03.13", "title": "Русия се разтревожи от плановете на украинските националисти да провалят президентските избори"}
{"url": "https://news.bg/politics/vmro-skochi-na-falshivite-novini-ot-ep.html", "text": "От ВМРО определят като невярна информацията, че от страна на Еврокомисията (ЕК) и на Европарламента (ЕП) има натиск за ратифицирането на Истанбулската конвенция, стана ясно от информация, изпратена от ВМРО.Вчерашният дебат в ЕП е завършил без гласуване и без да се приемат декларации, резолюции или други валидиращи документи. Затова и, според ВМРО, поднесена по този начин информацията не е вярна.В информацията на ВМРО за проведения дебат за Истанбулската конвенция в ЕП в понеделник поясняват, че отново правата на жените и домашното насилие са манипулативно използвани като оръжие, а страната ни е била открито нападната, че толерира насилието, след като не иска да приеме именно този правен акт.Според ВМРО: \"джендър лобитата използват ситуацията, за да вменят на страната ни вина и чрез една изфабрикувана теза за институционален натиск, да върнат документа отново на дневен ред в парламента\". Те са категорични, че няма да допуснат подобно вменяване на вина.Интересен факт е, че разпространената от ВМРО позиция пристигна едновременно с прессъобщение от ЕП, в което се казва, че \"Евродепутатите призоваха единадесетте държави членки, които не са ратифицирали Истанбулската конвенция, да го направят. Това стана в дебат с комисар Ансип в понеделник\".Според информацията от ЕП нежеланието на някои държави да ратифицират текста често се базира на погрешно разбиране и подвеждащи аргументи относно термина \"социален пол\" (gender), използван в Конвенцията. От ЕП призоваха Комисията и Съвета да предприемат реални мерки, за да може оставащите държави членки да ратифицират текста възможно най-бързо, се казва в информацията на Европарламента.Ето и видео от изказването Ангел Джамбазки:", "date": "2018.03.13", "title": "ВМРО скочи на фалшивите новини от ЕП"}
{"url": "https://news.bg/finance/nad-10-rast-na-vnosa-i-iznosa-kam-es-prez-2017-godina.html", "text": "През 2017 година износът на България за ЕС е нараснал с 10.8% спрямо 2016 година и е в размер на 34 518.7 млн. лева. Това сочат предварителните данни на Националния статистически институт (НСИ) относно търговията на България с ЕС през 2017 година.Основните търговски партньори на България от страните членки на ЕС са Германия, Италия, Румъния, Гърция, Белгия и Франция. Износът ни към тези страни формира 67.5% от целия ни износ за държавите, членки на Общността.В сравнение с 2016 година през 2017 година най-голям ръст при износа към ЕС е отбелязан в секторите \"Мазнини, масла и восъци от животински и растителен произход\" (30.3%) и \"Артикули, класифицирани главно според вида на материала\" (23.9%) (табл. 4 от приложението). Най-голям спад се наблюдава в сектор \"Безалкохолни и алкохолни напитки и тютюн\" (14.8%).През 2017 година вносът на страната ни от ЕС се е увеличил с 11.2% спрямо предходната година и достига до 37 794.7 млн. лв. Най-голям е стойностният обем на стоките, внесени от Германия, Италия, Румъния, Испания и Гърция.При вноса от ЕС за 2017 година спрямо 2016 година най-голямо процентно увеличение е отчетено в сектор \"Необработени (сурови) материали, негодни за консумация (изкл. горивата)\" (45.6%). Намаление се наблюдава единствено в сектор \"Мазнини, масла и восъци от животински и растителен произход)\" (5.6%).Предварителните данни на НСИ за търговията на България с трети страни за месец януари 2018 година отчитат спад при износа от страната ни и ръст на вноса.В сравнение с месец януари 2017 година през януари 2018 година износът на страната ни за трети страни е намалял с 16.3% и възлиза на стойност 1 098.0 млн. лева. Основни търговски партньори на България са Турция, Китай, Македония, Сърбия, Руската федерация и САЩ, които формират 57.3% от износа за трети страни.За същия период вносът на страната ни към трети страни се е увеличил с 15.9% и възлиза на стойност 1 829.2 млн. лева. Най-голям е стойностният обем на стоките, внесени от Руската федерация, Турция, Китай и Сърбия.", "date": "2018.03.13", "title": "Над 10% ръст на вноса и износа към ЕС през 2017 година"}
{"url": "https://news.bg/world/okolo-30-kandidati-ubiti-predi-izborite-v-meksiko-prez-yuli.html", "text": "Около 30 кандидати на заплануваните за юли избори в Мексико са убити. Това съобщи вътрешният министър на държавата Алфонсо Наварете, цитиран от ДПА.Според Наварете повечето от убитите е трябвало да участват на изборите за кмет и местен парламент в югозападния щат Гереро, който е един от най-засегнатите от насилието в държавата.На 1 юли мексиканците ще изберат нов президент, депутати за двете камари на парламента, законодатели за регионалните парламенти, осем губернатори и кметове, включително в Мексико сити.Наркобандите в Мексико често се опиват да наложат контрол над политиката, особено на местно ниво, което често е придружено и с елиминиране на политиците, които им се противопоставят.През 2017 г. страната регистрира най-кръвопролитната година за последните две десетилетия. Регистрирани са общо 29 000 убийства.", "date": "2018.03.13", "title": "Около 30 кандидати убити преди изборите в Мексико през юли"}
{"url": "https://news.bg/world/tramp-uvolni-darzhavniya-sekretar-tilarsan.html", "text": "Президентът на САЩ Доналд Тръмп уволни държавния секретар Рекс Тилърсън.Това съобщиха официални представители от Белия дом, цитирани от вестник \"Вашингтон пост\".Тилърсън заема поста на държавен секретар 405 дни.Още в края на лятото на 2017 г. се заговори, че Тилърсън може да подаде оставка или да бъде уволнен от президента на САЩ.Тилърсън ще бъде заменен от директора на ЦРУ Майк Помпео.Изданието отбелязва, че администрацията организира голяма промяна в екипа за национална сигурност на фона на информацията за предстояща среща с КНДР.Американският лидер потвърди информацията със съобщение в \"Туитър\".Майк Помпео, директорът на ЦРУ, ще бъде нашият нов държавен секретар. Той ще свърши фантастична работа. Благодаря на Рекс Тилърсън за службата му. Джина Хаспъл ще е новият директор на ЦРУ - първата жена на поста. Честито на всички, написа Тръмп в социалната мрежа.Съветник на Тилърсън заяви, цитиран от АП, че Тръмп никога не е обяснил причината на държавния секретар за решението.По думите на съветника Тилърсън е искал да остане на поста.Още миналия петък Тръмп е поискал Тилърсън да се оттегли. Топ дипломатът беше принуден да съкрати обиколката си в Африка и вчера се завърна във Вашингтон.Според трима източници от Белия дом президентът чувства, че сега е моментът за промяна, докато се подготвя за разговори с лидера на КНДР Ким Чен-ун.Малко по-късно Тръмп заяви пред журналисти в Белия дом, че Тилърсън е направил нещо по отношение на иранското ядрено споразумение, което не се одобрява от него.Според непотвърдена информация държавният глава е наложил краен срок до май за промяна на иранската сделка.Американският лидер заяви, че решението за уволнението е лично негово.Сега Тилърсън ще бъде много по-щастлив, добави Тръмп и поясни, че има различно мислене с Тилърсън, но добра химия с Помпео.Доналд Тръмп каза още, че сам е взел решение за Северна Корея.В същото време Държавният департамент излезе със съобщение за Тилърсън, в което се казва, че държавният секретар не е разговарял с президента и не е наясно с причината, но е благодарен за получената възможност да служи на страната.През миналата година се появи информация, че военният министър Джеймс Матис и финансовият министър Стивън Мнучин са договорили \"самоубийствен пакт\" с Тилърсън - ако един от тримата бъде уволнен от Тръмп, останалите двама подават оставка. В отделни съобщения Помпео и Хаспъл благодарят на държавния глава за повишението.Номинациите на Помпео и Хаспъл трябва да бъдат потвърдени от Сената на САЩ.Джина Хаспъл до момента бе заместник-директор на ЦРУ. Тя е първата жена, която поема управлението на разузнавателната агенция.Междувременно \"Уолстрийт джърнъл\" пише, че личният асистент на Тръмп Джон Макинти е уволнен вчера заради \"неуточнен проблем със сигурността\". Той е изведен от Белия дом преди да си събере нещата.Макинти се присъедини още през първите дни на кампанията на Тръмп. Той беше постоянен асистент на Тръмп през последните три години.Изданието отбелязва, че уволненият е намекнал пред колеги, че има проблем с миналото.От началото на мандата си през януари 2017 г. Тръмп е уволнил повече от 25 души от кабинета си.", "date": "2018.03.13", "title": "Тръмп уволни държавния секретар Тилърсън"}
{"url": "https://news.bg/crime/66-godishen-izlagal-dete-da-sadeystva-na-politsiyata-kato-hvarli-semeynoto-zlato.html", "text": "66-годишен излъгал дете по схемата \"съдействие на полицията\" да хвърли златните накити на семейството си, съобщиха от прокуратурата.Хасковските криминалисти са задържали 66-годишния мъж. По първоначални данни, преди седмица, той е въвел в заблуждение непълнолетно момче от града. Детето било подлъгано по схемата \"съдействие на полицията\" на 7-ми март и хвърлило през терасата на жилището си 200 грама златни накити.Арестуваният мъж е познат на органите на реда. Той е признал за измамата. По случая е образувано досъдебно производство, което продължава под наблюдението на прокуратурата.", "date": "2018.03.13", "title": "66-годишен излъгал дете да \"съдейства на полицията\" като хвърли семейното злато"}
{"url": "https://news.bg/bulgaria/kevr-sama-shte-opredelya-byudzheta-si.html", "text": "Законодателят не бърза с измененията в енергийния закон. Това стана ясно от думите на председателя на енергийната комисия в НС Делян Добрев по време на дискусия на тема \"Преход от дългосрочни договори към либерализиран пазар\".Фондът за , предвиждат измененията., стана ясно от думите на Добрев. Комисията трябвало да има финансова независимост. Каквото \"а енергийна сигурност. Тази идея се подкрепя и от бизнеса.Добрев очаква предложенията на бизнеса в най-скоро време още повече, че . ВЕИ-та с производство над 4 мегавата да излязат на свободния пазар, предвиждат измененията, които готви властта.Юристите виждат недостатъците на свободния пазар. Ясен Спасов смята, че свободният пазар не е съвършен. Тенденциите в цяла Европа са за увеличаване на ВЕИ. Има общ спад на търсенето, според него. Много фактори водят до несигурност на енергийния пазар.Анжела Тонева, бивш председател на енергийния регулатор смята, че предизвикателствата са конкурентната среда, развиване и прилагане на новите правомощия на КЕВР, както и защитата на уязвимите потребители. Енергетиката е изключително капиталово интензивен отрасъл, подчерта тя. Регламент на ЕК иска разширяване на контролните правомощия на регулатора, включително разследване и мерки срещу търгуване с вътрешна информация.", "date": "2018.03.13", "title": "КЕВР сама ще определя бюджета си"}
{"url": "https://news.bg/int-politics/gartsiya-gotvi-4-voennomorski-ucheniya-blizo-do-turskata-granitsa.html", "text": "Тъй като напрежението между Гърция и Турция продължава, Гърция се готви за четири военноморски учения в Егейско море, включително до Кушадасъ, съобщава турското издание \"Ахвал\", цитирайки \"Джумхюриет\"И четирите учения ще обхванат райони, които включват участъци от турската морска граница, коментират изданията. Този ход идва след като Турция е възпрепятствала Република Кипър да проучи находища на газ в Средиземно море, като провежда и собствени военни учения в района.Турция вероятно ще се опита да попречи на военните учения да се приближат твърде близо до турското крайбрежие.Едно от ученията започва от източната част на остров Тасос в Северно Егейско море и покрива район до турската граница. Един от регионите, показани като област на учения е на запад от Дарданелите. Третата тренировъчна зона се определя като район, западно от островите Мидили и Хиос. Упражнението започва в южната част на остров Хиос и в южната част на полуостров Чешме, много близо до турския бряг и Кушадасъ. Поради близостта до турски териториални води, Турция се очаква да отговори по някакъв начин. Обръща се внимание на факта, че районът, определен до Кушадасъ, напълно затваря маршрута по море на залива Сижачик и пристанище Лебедос.", "date": "2018.03.13", "title": "Гърция готви 4 военноморски учения близо до турската граница"}
{"url": "https://news.bg/energy/regulatorat-s-varzani-ratse-po-sdelkata-s-chez.html", "text": "Председателят на КЕВР Иван Иванов е скептичен дали с бързи промени в Закона за енергетиката би могло да се променят условията, при които се разрази скандалът с ЧЕЗ.\"На този етап с един-единствен текст тази промяна не може да бъде разработена и работеща, а за да бъде работеща, е необходимо тя да бъде продължена с избирателно придружаване на критериите, по които се произнася комисията\", изтъкна Иван Иванов пред журналисти на въпрос какво би направил, ако влязат в сила промените в Закона за енергетиката, предлагани от \"Обединени патриоти\".Според него в закона трябва да се разпишат задължения на всички други органи, които могат да се произнеса за подписване на сделката за ЧЕЗ.Той добави още, че щом президентът е преценил, че трябва да се свика КСНС, значи това е изключително важен въпрос за националната сигурност на България.\"Ние не сме членове на КСНС\", каза още Иванов.На свой ред председателят на енергийната парламентарна комисия Делян Добрев коментира, че все още не се е разгледала предложената от \"Обединени патриоти\" поправка в Закона за енергетиката.Припомняме, че Патриотите предлагат енергийният регулатор да може да спира сделки като тази с ЧЕЗ. Те настояват при над 20% разпоредителни действия с част от капитала на дружеството да се изисква разрешение от КЕВР. Освен това се предлага още КЕВР да бъде оторизирана при необходимост да получава информация от ДАНС и финансовото разузнаване, а също от Комисията за защита на конкуренцията.Депутатът допълни, че е много важно да се прави разлика между БНБ, Комисията за финансов надзор и КЕВР. \"БНБ и Комисията по финансов надзор одобряват купувача, защото всички ние имаме средства, които държавата трябва да защити\", поясни герберът и уточни, че ЕРП-тата предлагат просто една услуга на потребителите.Добрев отсече, че КЕВР има право да отнеме от страната на собственика на активите и да назначи управител. Това е единственият закон, при който можеш да влезеш в частна фирма, да махнеш изпълнителния директор и да назначиш такъв от КЕВР, каза още той.Той посочи, че не желае да коментира решението на президента Румен Радев да свика КСНС, тъй като той има право да го направи.\"Компетентните органи казаха, че няма опасност и няма притеснения за националната сигурност, така че няма какво да коментираме повече\", смята още депутатът от ГЕРБ.", "date": "2018.03.13", "title": "Регулаторът с \"вързани ръце\" по сделката с ЧЕЗ"}
{"url": "https://news.bg/crime/nadziratelite-nastoyavat-za-sreshta-s-premiera.html", "text": "От Синдиката на служителите в затворите в България настояват за среща с премиера Бойко Борисов. Писмото с искане за среща, е адресирано и до министрите на правосъдието и финансите - Цецка Цачева и Владислав Горанов, съобщиха от Синдиката.В обръщението си надзорниците припомнят, че са искали подобна среща и на 06 март 2018 г. Те заявяват, че ежедневно ще настояват за среща с премиера или правосъдния министър за изпълнение на поетите ангажименти.\"Необходимо е да се изяснят няколко конкретни въпроса, които са предмет на последствията от провежданата от правителството на Република България в последните години държавна политика на неравенство, която третира и поставя в по-неблагоприятно положение служителите на ГД \"Изпълнение на наказанията\" и ГД \"Охрана\" към Министерство на правосъдието в сравнение със служителите от МВР\", пишат от УС на ССЗБ\", пишат от Синдиката.Надзирателите искат изравняване на заплатите на служителите на ГД \"Изпълнение на наказанията\" и ГД \"Охрана\", с парите на останалите служителите от сектор \"Сигурност\".Различното заплащане на труда в двете специализирани дирекции, пряко подчинени на правосъдния министър Цецка Цачева в сравнение с останалите ведомства се увеличава. Договореността с Министерството на правосъдието от юни 2018 г., според която за ГД \"Изпълнение на наказанията\" и ГД \"Охрана\" ще бъдат предвидени пари за изравняване на заплатите, в т.ч. и допълнителните възнаграждения по ЗМВР, все още не се изпълнява\", се казва в писмото.Надзирателите припомнят, че неравенството, породило социалното недоволство в ГД \"Изпълнение на наказанията\" и ГД \"Охрана\" ескалира и доведе до протести, след като премиерът обеща 100 млн. лева допълнително за увеличение на заплатите в МВР. От браншовата организация напомнят, че очакват от Министерския съвет и правосъдното министерство да увеличат и заплатите на служителите на затворите и на съдебната охрана.\"Надяваме се, че служителите на ГД \"Изпълнение на наказанията\" и ГД \"Охрана\" няма да останат спрямо другите ведомства в положение на държавни служители с наложени рестрикции. Защото именно Синдикат на служителите в затворите в България се съобрази с настояването на Министъра на правосъдието за водене на цивилизовани преговори и въздържане от протестни действия, предвид заявените намерения за приемственост, относно наследените ангажименти от предишния екип на МП и ситуацията около предстоящото председателство на Съвета на ЕС\", пишат от Синдиката.\"Сега и на синдикални събрания, и по улиците по време на нашите протести ни питат, какво се случва с обещанията за социален диалог и защо заплатите са отново замразени\", пише още в писмото на съюза на работещите в затворите.От Синдиката на служителите в затворите в България организира над сто локални и два национални протеста пред Министерството на правосъдието, Министерството на финансите и Министерския съвет с искане за решение на възникналата ситуация.Протестите продължават, предупреждават надзирателите. Следващият протест ще е на 26 март (понеделник).", "date": "2018.03.13", "title": "Надзирателите  настояват за среща с премиера"}
{"url": "https://news.bg/comments/neimushtestvenite-vredi-na-moskov.html", "text": "Здравният министър от втория кабинет Борисов е един от малкото, които са успели да преполовят мандата си, начело на ведомството през последните години - цели 812 дни. И това като че ли е единствената положителна характеристика за управлението му. Според него - твърде успешно, според всички останали - катастрофално.Когато напусна преждевременно поста си, не за друго, а защото премиерът му подаде оставката на правителството, той отчете изключително успешен мандат. Ентусиазмът му обаче не беше заразителен, защото всички споменати позитиви в доклада му, впоследствие бяха опровергани и се превърнаха в аргумент на критиците.Гордостта на Москов - пръстовият идентификатор - беше запратена в историята с почти садистично удоволствие от наследника му Семерджиев. Москов твърдеше, че с новаторската му идея касата пести около 1 млн. лева на ден, Семерджиев го опровергаваше, че разходите на болниците, на месец, са нараснали с над 100 хил. лева. Официалните данни на НЗОК сочеха съвсем различни стойности, но отново в полза на тезата, че разходите продължават да растат. Накрая на всички им писна от идентификатора, чието недовъвеждане струваше почти половин милион лева (без разходите на болниците) и дружно го изхвърлиха от употреба, а прокуратурата се зае да проверява нарушен ли е бил държавният интерес.Другото \"постижение\" споменато навремето в отчета на Москов за мандата му е електронният търг за лекарства. И той беше детрониран, защото, както се оказа, стартът му бе отложен заради \"дефекти в системата\", докато успоредно с това вървеше и обжалването на търговци на едро в Комисията за защита на конкуренцията. Търгът трябваше да е за над 1,2 млрд. лева и да осигури медикаменти за всички публични болници в следващите две години. Договорът бил сключен еднолично от Москов и съдържал неточности (по думите на също бившия здравен министър ген. Петров) и това връзвало ръцете на следващите екипи за осъществяването му. Този път прокуратурата не проверява дали е нарушен държавният интерес, но пък министърът си навлече неодобрението на фирмите доставчици на медикаменти, на които не допадна философията \"от търговия към смисъл\", както обича да казва Москов.Не е по-завидна и съдбата на държавните болници, 8 от които бяха \"излезли на печалба\" според бившия здравен министър - Монтана, Кърджали, Ямбол, Пазарджик, Смолян, Пловдив, Благоевград и университетската \"Св. Марина\" във Варна. Слава Богу, сред отличниците не са тези, които цитираме от началото на тази година, като най-големи длъжници пред фалит, но и в този случай прокуратурата беше активна страна, обявявайки, че има нарушения в сключени договори за съвместна дейност, които явно ощетяват държавните здравни заведения и точат пари за здравеопазване.Спешната помощ беше любимо звено на министъра, защото точно тя му донесе първоначално високия рейтинг. Москов се обяви в защита на колегите си с поредица от емоционални интервюта и постове в социалните мрежи, след няколко случая на нападение над екипите. Спешните медици се зарадваха - най-сетне министър, който има рефлекс за проблемите им. Реформата като че ли потръгна, създадена бе триажната система с кодове за спешност. Заговори се за финансиране по европрограми, което трябваше да осигури закупуването на 400 нови линейки с модерно оборудване и телемедицина. Планираше се строеж на нови спешни центрове (един от малкото успешно приключили търгове), там където няма, и обучение на екипите, които трябва да приложат на практика триажната система. А Москов се ангажира да бъде увеличено заплащането на медиците, работещи в сектора - минимум 1500 лв. заплата за лекар и не по-малко от 900 лв. за медицинска сестра. После се оказа, че в спешната помощ не получават точно обявените заплати, а триажирането и пристигането на линейките до пациента за 8 минути - мит. Хората продължават да мрат, докато ги разнасят като нежелана стока от болница на болница, с возила с древно оборудване, защото търгът за нови буксува заради възражения на застрахователите, които трябва да бъдат страна в проекта финансиран от ЕС.Изобщо с търговете на Москов не му провървя особено, след като от 33 големи търга през 2016-а близо четвърт претърпяха неуспех, заради обжалвания на участниците или нужда от редакция. И съвсем естествено по-голямата част от тях са свързани с доставката на лекарства или медицинско оборудване. Провалът на търговете за доставка на ваксини принуди Москов да предприеме стъпката с дарението на ваксините от Турция, които не са разрешени за употреба на територията на страната. Така влезе в поредица от действия, заради които в крайна сметка беше даден на съд от Софийска градска прокуратура по три обвинения и му беше наложена мярка за неотклонение \"подписка\". Освен че според обвинението е ощетил здравното ведомство с над 325 хиляди лева, е нанесъл вреди на подопечната си фирма \"Бул Био\" ЕООД в размер на близо 430 хиляди лева. Към това да добавим и обвинението в липсата на контрол като принципал на \"Бул Био НЦЗПБ\" ЕООД, заради което са причинени щети за над 110 хиляди лева.Това, което определя деянието му като \"особено тежък случай\" обаче, са неимуществените вреди за падането на авторитета на МЗ и създаването на недоверие у гражданите за дейността по ваксиниране на деца. Като изключим извода по подразбиране, че не може да падне нещо, което не съществува, бихме могли да поразсъждаваме и за създаването на недоверие към ваксините. Както вече сме констатирали, ваксините са взели не една министърска глава. И Москов не си помогна много с емоционалните нападки срещу търговците на лекарства. Тези битки, които са традиционни по принцип, протекоха на фона на сериозна антиваксърска вълна. Изобщо моментът никак не беше подходящ за провал в имунизационния календар.Доколко е жертва на обстоятелствата или на собствената си некомпетентност и самовлюбеност трудно може да се определи. Може би по-скоро е комплекс от всичко казано. Но по закон наказанието е \"лишаване от свобода\" от 3 до 10 години. Ще почакаме, да видим.", "date": "2018.03.13", "title": "Неимуществените вреди на Москов"}
{"url": "https://news.bg/society/observatoriyata-na-rozhen-stava-na-37-godini.html", "text": "Днес, 13 март, се навършват 37 години от официалното откриване на Националната астрономическа обсерватория на връх Рожен. Най-голямата обсерватория в Югоизточна Европа и Балканския полуостров официално отваря врати на 13 март 1981 година.По случай празника директорът на Обсерваторията Никола Петров заяви пред БНР, че в Обсерваторията кипи дейност.\"Официално ние сме на 37 години, макар че първата снимка, получена с нашия най-голям телескоп в обсерваторията или това е така наречената \"първа светлина\" на телескопа, е ноември месец 1978-ма година, т.е. 40 години вече обсерваторията работи. Опитваме се да правим астрономия. Резултати има. Разбира се, желанието ни е някак си да можем да се движим по-бързо напред. Нашият празник ще бъде свързан с парадът на планените, който е 12-ти-13-ти март\", допълни Петров.Националната астрономическа обсерватория Рожен е открита официално на 13 март 1981 г., но редовната наблюдателна дейност по научни програми датира от септември 1980 година. Тя е най-голямата еднократна инвестиция на България в научна инфраструктура (над 12 млн. лв.) и все още е най-голямата астрономическа обсерватория на Балканите и въобще в този район на Югоизточна Европа.", "date": "2018.03.13", "title": "Обсерваторията на Рожен става на 37 години"}
{"url": "https://news.bg/int-politics/kraynodesniyat-salvini-nahoka-razrushitelniya-evropeyski-sayuz.html", "text": "Лидерът на крайната десница в Италия Матео Салвини порица остро Европейския съюз като \"рушители\" заради политиките, които според него са лишили гражданите от правото да имат надежда, седмица след като партията му \"Лига\" зае второ място на парламентарните избори, съобщава \"Ройтерс\".Изборите на 4 март приключиха в политическа безизходица, като Салвини, който е твърд критик на строгите бюджетни икономии и притока на мигранти в Италия, заигравайки се за влизането във властта с антиелитисткото движение \"5 звезди\", което спечели най-много гласове на изборите.Никоя партия няма достатъчно депутатски места да управлява самостоятелно, оставяйки президента на страната с деликатната задача да убеди опоненти на раздробената политическа сцена да се съберат и да управляват страната.\"Лигата\" спечели повече гласове от \"Форца Италия\" на Силвио Берлускони, отслабвайки претенцията на бившия премиер да омекоти по-радикалните идеи на партньорите си, особено по отношение на Брюксел и единната европейска валута.\"Изборите миналата неделя показаха, че царят е гол\", изтъкна Салвини пред журналисти в Европейския парламент, като добави: \"Европейските политики ни лишиха от правото на бъдеще и надежда.\"Той заяви, че ако успее да оглави правителството, ще даде приоритет на предоговарянето на договори, включително за бюджетните ограничения, банкирането и търговията.Салвини се върна назад към общото правителство на континента преди Договора от Маастрихт, който въведе еврото.\"Европейската общност беше едно цяло, това беше една общност на равни\", коментира Салвини, допълвайки: \"Европейският съюз отменя, разрушава. Ние сме възстановителите на истинската европейска мечта. Смятам, че рушителите са хората, които заемат постове в Европейската комисия в момента.\"Преди да се представи слабо на изборите, Берлускони беше обещал, че десноцентристко правителство ще се съобразява с ограничението на Европа за бюджетния дефицит, но Салвини каза, че не трябва да има безусловно обещание да се прави това.Ограничението за 3 процента бюджетен дефицит \"е едно от онези правила, написани около една маса, което ние бихме били радостни да зачитаме, ако те помагат на хората да живеят по-добре, но ако в името на тези ограничения трябва да уволняваме, затваряме и дестабилизираме, тогава не\".", "date": "2018.03.13", "title": "Крайнодесният Салвини нахока \"разрушителния\" Европейски съюз  "}
{"url": "https://news.bg/int-politics/kosovo-e-chast-ot-geopoliticheskata-konfrontatsiya-mezhdu-sasht-i-rusiya-smyatat-v-sarbiya.html", "text": "Косово е част от геополитическата конфронтация между САЩ и Русия, коментира Милован Дрекун, председател на сръбската парламентарна комисия за Косово и Метохия, цитиран от \"Танюг\".\"Първото послание на американския помощник държавен секретар по европейските и евроазиатските въпроси Уес Мичъл е, че проблемът между Косово и Метохия, както и отношенията на САЩ със Сърбия, ще бъдат третирани като част от геополитическата конфронтация на Вашингтон с Москва, което не е добре за Сърбия\", обяснява Дрекун.\"Второто послание е, че САЩ ще продължат едностранния си подход към проблема, че там няма промени и че ще поддържа твърда позиция по отношение на Сърбия по въпроса за Косово и Метохия\", допълва Дрекун. \"Създаването на косовска армия не променя баланса на сигурността в региона, а напротив, подобрява я\", коментира премиерът на Косово Рамуш Харадинай, след среща със словенския външен министър Карл Ервавец, съобщава ИБНА.Премиерът Харадинай коментира, че \"има много приятен климат на приятелство между Косово и Словения. Словения е един от най-големите инвеститори в страната, а Косово има интерес да продължи това икономическо партньорство\".От своя страна словенският външен министър похвали големите постижения, постигнати в Косово през последните десет години на независимост, изразявайки готовността на Словения да сътрудничи в областта на икономиката и в подкрепа на Косово по пътя на интеграцията.", "date": "2018.03.13", "title": "Косово е част от геополитическата конфронтация между САЩ и Русия, смятат в Сърбия"}
{"url": "https://news.bg/world/yaponiya-obmislya-sreshta-abe-kim-chen-un.html", "text": "Япония обмисля организиране на среща между японския премиер Шиндзо Абе и лидера на КНДР Ким Чен-ун за обсъждане на отвлечените от севернокорейски агенти японски граждани преди няколко десетилетия.Това съобщи източник от правителството на Япония, цитиран от \"Ройтерс\".Разрешаването на въпроса с отвличанията е крайъгълен камък в политическата кариера на Абе. Той обяви, че няма да престане, докато всички 13 отвлечени от КНДР японци не бъдат върнати и не бъде разкрита информация за японци, които са заподозрени, че са вербувани от разузнаването на КНДР.По-рано този месец стана ясно, че Ким Чен-ун ще проведе среща с президента на Южна Корея Мун Дже-ин в края на следващия месец. Също така се планира среща между президента на САЩ Доналд Тръмп и лидера на Северна Корея.", "date": "2018.03.13", "title": "Япония обмисля среща Абе-Ким Чен-ун"}
{"url": "https://news.bg/crime/vks-otmeni-prisada-na-bat-sali-nalozhi-mu-samo-globa.html", "text": "Върховният касационен съд отмени въззивните присъди на депутатът от ДПС Александър Методиев - Бат Сали. Със свое решение ВКС оправда Методиев по обвинението, че през месец май 2016 г. в Костенец противозаконно пречил на органи на властта - полицаи от автопатрул, да изпълнят задълженията си. Върховните съдии обаче се съгласяват с присъдата на Бат Сали за хулиганство.Той бе осъден от Софийския градски съд на 6 месеца затвор, което беше потвърдено на втора инстанция от Софийски апелативен съд. ВКС отменя присъдата на САС в частта, в която Методиев е осъден да изтърпи наказание 6 месеца \"лишаване от свобода\", отложено за изпитателен срок от 3 години, към което е присъединено наказанието \"обществено порицание\".ВКС му налага административно наказание \"глоба\" в размер на 3 000 лв. и оставя в сила присъдата на САС в останалите й части и решение на съда е окончателно.Делото във ВКС беше образувано по обжалване от страна на защитниците на Методиев. Тричленният състав на ВКС приема касационната жалба за частично основателна.Според върховните съдии САС не е допуснал съществени нарушения на процесуалните правила, свързани със събирането, проверката или оценката на доказателствените материали, но действията на Методиев не са възпрепятствали служебната дейност на органите на реда.Припомняме, че Методиев бе образувано  на полицейско разпореждане. Депутатът от ДПС се . Той размахвал депутатската си карта и парадирал със заеманата от него позиция на народен представител. Заплашил полицаите, че ще ги уволни. Според прокуратурата депутатът е действал грубо, арогантно и унизително към служителите на реда. Демонстрирал е неуважение към полицаите.Главният прокурор  от морала на народния представител. Според него поведението на Александър Методиев говори за съзнание на пълна безнаказаност - да се парадира със служебни карти. Цацаров бе категоричен, че законът е за всички.Прокуратурата твърди, че въпреки че видял сигнала за спиране на стоп палкаобвиняемият Методиев не спрял, а продължил пътя си с автомобила. При проверка на спрения автобус със спортисти от притежавания от Методиев футболен клуб \"Спартак\" на 1-ви май миналата година, Методиев заплашвал полицейските служители с уволнение, демонстрирайки карта за народен представител.Пред съда Методиев заяви, че единственото, за което съжалява е, че е повишил тон при проверката на полицейския патрул в Костенец. Той обясни ситуацията като инцидент, с който се цели да бъде очернен.", "date": "2018.03.13", "title": "ВКС отмени присъда на Бат Сали, наложи му само глоба"}
{"url": "https://news.bg/politics/ekaterina-zaharieva-sreshtata-es-turtsiya-ne-e-otmenena.html", "text": "\"Срещата за 26 март между Европейския съвет, ЕК и председателството с турския президент Реджеп Ердоган не е отменена\". Това заяви външният министър на България Екатерина Захариева пред БНР.\"Срещата ще е под формата на вечеря, на която ще се обсъдят отношенията ЕС - Турция и всички отворени въпроси, които съществуват. Не мисля, че е възможно с една среща да се решат всички отворени въпроси, но със сигурност доста дълго време не е имало такава среща - това е първа стъпка и съм убедена, че от нея ще има конкретни резултати. Това няма да е формална среща. Там много ясно могат да се посочат проблемите, които от страна на ЕС виждаме в комуникацията, същото да направи и Турция. Считам, че тази среща може да бъде една от важните стъпки за нормализиране на отношенията, без да крием проблемите, които съществуват\", обясни Захариева.Относно оттеглянето на Истанбулската конвенция от ратификацията в парламента, Захариева припомни, че България подписа документа през март 2016 г. Тя е изненадана от това, че по време на тогавашното заседание на Министерски съвет никой не се е противопоставил. Преди евентуална ратифициране на конвенцията в България, трябва да се въведат други законови механизми срещу насилието над жени, заяви външният министър.Тя даде пример с анализ, правен през 2014-2015 г. с участие на съдии, прокурори, юристи, не се налага промяна в Конституцията ни заради Истанбулската конвенция. Според основния закон, преди да се пристъпи към подписване и присъединяване, ако има нужда от изменение на Конституцията, ние сме длъжни да я изменим.\"Този анализ показва, че няма такава нужда. За да разсеем всички съмнения, че видите ли ще се наложи промяна и въвеждане на еднополови бракове - нещо, за което не става въпрос в тази конвенция. Нека да видим какво ще каже Конституционния съд. Обществото трябва да се успокои, за да може истинският дебат да започне преди да се внесе в парламента\", каза Екатерина Захариева.Относно критиките към България след визитата на патриарха на Русия Кирил у нас Захариева подчерта, че няма как българското външно министерство да коментира шоу-програми, колкото и абсурдни неща да се говорят в тях за България.\"Ние реагираме тогава, когато официални лица или техни говорители - и сме го правили два или три пъти досега с руския говорител на външното министерство, на подобаващото ниво. И щеше да бъде дипломатически гаф, ако българският външен министър беше реагирал на шоу-програма\".По повод евроинтеграцията за Западните Балкани, което е един от приоритетите на нашето председателство на ЕС и ще остане като фокус и по време на румънското европредседателство, Захариева заяви, че диалогът между Белград и Прищина е важен и за двете страни. \"Това, че Косово не е призната, не означава, че ние трябва да оставим там \"сиво петно на картата на Балканите\", каза Захариева.Белград и Прищина трябва да си свършат работата, а тя не е никак малко. Ние сме минали през този процес, знаем, че понякога реформите са скъпи и болезнени. \"Но сме убедени, че всички тези реформи са за доброто на гражданите на съответната държава, която се стреми към членство. ЕС иска да внесе стабилност в Балканите\", заяви Захариева.Запазването на акцента върху евроинтеграцията на Западните Балкани и по време на румънското председателство означава, че дългосрочният външнополитически приоритет на България ще е във фокуса и по време на тяхното европредседателство. Приоритетите са стабилност, просперитет, сигурност в региона.Има вече такива сигнали (за приемственост на тези приоритети - б.р.) и от Хърватска, която е третата държава от следващото трио. Продължава се един период от около две години и половина на държави, които поемат ротационното председателство и които считат, че българският приоритет е изключително важен за целия ЕС, каза Захариева.\"Надявам се, след обявяването на доклада на тема \"Разширяване\", което ще стане през април от страна на ЕК, и Съветът по общи въпроси през юни, след което започване на реални преговори за членство с Македония и Албания. По време на Австрийското председателство ще се подготвят самите документи, ще се проведе дебат по преговорните директиви. Те ще имат ключова роля. Със сигурност фокусът няма да е формален\", заяви Захариева.На тристранната среща България - Румъния - Гърция в Букурещ имаше дебат и по Дунавската стратегия, каза Захариева и добави: \"България е много активна и има традиция - ако има дунавска страна, да бъде председател и на Комитета по Дунавската стратегия. Ние сме фокусирани върху туризъм и култура. Румънците също. Нашето намерение е да има връзка между Дунавската стратегия и регион и Черноморския регион. Румънците също считат това за важно и ще продължат. Те сериозно обмислят варианта - това да е техният приоритет на председателството\".На срещата България и Румъния са получили подкрепата на Гърция за Шенген. Приета е и декларация, в която ясно се декларират приоритетните проекти, допълни Захариева.", "date": "2018.03.13", "title": "Екатерина Захариева: Срещата ЕС-Турция не е отменена"}
{"url": "https://news.bg/world/kitay-pecheli-voynata-sreshtu-mrasniya-vazduh.html", "text": "Китай изглежда, че \"печели\" войната срещу замърсяването на въздуха. Азиатският гигант е постигнал толкова голям успех, че продължителността на живота може да се увеличи с повече от 2 г, информира АФП.Чикагският университет излезе със свое проучване, в което отбелязва, че най-големият замърсител в света все още има да извърви дълъг път преди да изпълни националните и международни стандарти за качеството на въздуха, но резултатите \"показват, че страната печели войната със замърсяването\".Основавайки се на всекидневна информация от повече от 200 места за мониторинг в Китай от 2013 до 2017 г., анализът установява, че градовете са намалили нивата на фини прахови частици (PM2.5) средно с 32% за четири години.Ако тази тенденция се запази, предвижда се продължителността на живот на китайците да се увеличи с 2,4 години. Фините прахови частици могат да играят роля за сърдечни заболявания, удар, белодробни заболявания като емфизем и рак.Друго проучване от миналата година на университета разкрива, че замърсяването на въздуха в Северен Китай е съкратило живота на хората с три години в сравнение с южната част на страната.През 2014 г. китайският премиер Ли Къцян обяви \"война\" на замърсяването на въздуха.", "date": "2018.03.13", "title": "Китай печели войната срещу мръсния въздух"}
{"url": "https://news.bg/crime/spipaha-shofyor-s-3-19-promila-v-isperih.html", "text": "Пътните полицаи в Исперих задържаха пиян шофьор, управлявал автомобила си с 3.19 промила алкохол в кръвта.В хода на полицейската проверка на 12 март, понеделник, около 10. 40 часа униформените спират за проверка лек автомобил, движещ се по улица \"Васил Левски\".Полицаите забелязали, че 37-годишният водач от село Китанчево е във видимо нетрезво състояние и направили проба на водата с дрегер. Уредът отчел 3.19 промила концентрация на алкохол в кръвта на водача.Мъжът отказал кръвна проба. Той е задържан в Районното управление в Исперих за срок до 24 часа. По случая е образувано досъдебно производство.", "date": "2018.03.13", "title": "Спипаха шофьор с 3.19 промила в Исперих"}
{"url": "https://news.bg/society/otkrivame-pametnik-na-kirilitsata-i-v-ruskiya-novosibirsk.html", "text": "Инициативата \"Мисия България\" продължава с академични лекции в четири световни дестинации и откриване на паметник на кирилицата в руския град Новосибирск. Това стана ясно по време на пресконференция на инициатора на събитията проф. Николай Овчаров и авторът на емблематичните паметници инж. Младен Станев.Намерението на проф. Овчаров и министърът на външните работи Екатерина Захариева е инициативата да продължи не само докато тече председателството на България на ЕС.  Лекциите, в които ще бъде представено културно-историческото наследство на България, ще участват проф. Пламен Павлов и колегата му Николай Овчаров. Двамата ще открият инициативата \"Мисия България\" с лекция  в университета в Кишинев.Академичните лекции, в които ще бъде представяна страната ни, ще бъдат изцяло съобразени с историята и общите моменти в нея между съседните държави. \"50 слайда показват цялостното културно-историческо наследство на България\", посочи Овчаров.За организирането на Мисията спомагат дипломатическите представителства на страната ни в координация с Министерство на външните работи.Четири маршрута опасват света и популяризират България като културно-историческо наследство. Първата дестинация ще бъде осъществена на 16 март в Кишинев, следва амбициозното дело на един свещеник от Арциз, пренесъл уникални български храмове в мащаб едно към едно в градчето. Оформящият се християнски комплекс е съграден от мрамор, а за част от него външно министерство всичко възможно, за да премине от Варна към Арциз. Следващата точка от \"Мисия България\" е руският град Екатеринбург. Вторият тур е в Китай с лекция в Пекинския университет. Вековните българо-византийски отношения ще бъдат представени в лекции от следващите две точки от т.нар. \"гръцки тур\" - Атина и Никозия, Кипър. Четвъртият последен етап от \"Мисия България\" обхваща три централноевропейски страни - Унгария, Словакия и Словения.Всъщност началото на \"Мисия България\" е трябвало да започне с поставянето на . Това е вторият паметник на кирилицата. . Полярниците ни все още очакват на паметника, в който са вградени гилзи с пръст от свещени български земи, включително и от гроба на хан Кубрат, да бъде извършена Света Литургия, тъй като все още нито българския параклис, нито паметника са осветени.Надеждата е паметникът на Южния полюс да бъде включен под закрилата на ЮНЕСКО. След паметника на Ледения континент следва откриването на такъв и в руския град Новосибирск, който благодарение на усилията на Дружеството за приятелство с Русия и народите от ОНД, е побратимен с българския град Варна.Очаква се учените от Новосибирск да празнуват 24 май не на площад 1-ви май, а пред паметника на кирилицата, който ще бъде изграден там. Той ще бъде под формата на три отворени книги, с оригиналните букви на кирилицата и изографисани образите на Светите братя Кирил и Методий и Св. Климент Охридски. Най-отгоре ще бъде поставен православният кръст.\"Надяваме се за 24-ти май да открием паметника на кирилицата в град Новосибирск. Той ще е около 4,5 м. висок\", заяви още авторът на проекта.", "date": "2018.03.13", "title": "Откриваме паметник на кирилицата и в руския Новосибирск"}
{"url": "https://news.bg/int-politics/tsentarat-na-siriyskiya-grad-afrin-e-napalno-obsaden-obyavi-turtsiya.html", "text": "Турските военни обявиха, че напълно са обсадили центъра на град Африн след почти двумесечната кампания за превземането на северозападния, контролиран от сирийските кюрди град, съобщава Анадолската агенция.Уточнява се, че турските сили и техни присъдружни сирийски бунтовници също така са завладели \"критично важни райони\".Кюрдски източници посочиха, че всички пътища в Африн са били обстрелвани, но отрекоха, че е бил обсаден.Стотици цивилни са избягали вчера от града в близките райони, контролирани от сирийското правителство.По-рано Турция обяви, че планира да прекрати т. нар. офанзива \"Маслинова клонка\" около Африн до края на май, докато също така настоява САЩ да попречат на кюрдските бойци да отидат в Африн от град Манбидж, където се намират значителен брой американски военнослужещи.Също така турският външен министър Мевлют Чавушоглу предложи по-рано на американския си колега Рекс Тилърсън, че Манбидж трябва да бъде съвместно управляван от Вашингтон и Анкара, като се гарантира, че кюрдските милиции като \"Отрядите за защита на народа\" ще напуснат района.\"Постигнахме общо разбиране с американците по въпроса за стабилизирането на Манбидж и други градове на изток от Ефрат. Създадохме работни групи за това\", посочи Чавушоглу в интервю за германския вестник \"Цайт\".Турският президент Реджеп Тайип Ердоган обаче по-рано заяви, че ще разшири кампанията в Африн в източна посока \"чак до иракската граница\", заричайки се да прогони \"терористите\" от Манбидж, а впоследствие призова американските войски да напуснат града.Операцията на Турция, целяща да прогони \"Отрядите за защита на народа\" от Африн, започна на 20 януари.Турското правителство твърди, че \"Отрядите за защита на народа\" са продължение на Кюрдската работническа партия (ПКК), която води въоръжен бунт срещу турската държава в продължение на повече от три десетилетия.\"Отрядите за защита на народа\" отричат каквито и да е преки организационни връзки с ПКК, твърдение, подкрепяно от САЩ, които ги снабдяват с оръжия и ги подкрепят от въздуха в битката им срещу терористите от ДАЕШ (\"Ислямска държава\").", "date": "2018.03.13", "title": "Центърът на сирийския град Африн е напълно обсаден, обяви Турция"}
{"url": "https://news.bg/crime/merkite-za-bezopasnostta-po-patishtata-ne-rabotyat.html", "text": "Нови мерки за безопасността по пътищата искат от Института за пътна безопасност, защото настоящите не работят. Това става ясно от доклад на Института за травматизма по пътищата у нас.Техни данни сочат, че независимо взетите мерки травматизмът по пътищата не намалява.От института изтъкват, че независимо дали причината е в невниманието и непредпазливостта или в неправилното шофиране и неспазването на правилата за движение, резултатът води до повишаване на пътния травматизъм.Институтът предлага промяна в Системата за управление на Безопасността на движението по пътищата.Целите на действащата национална стратегия за подобряването на безопасността по пътищата са \"Намаляване броя на убитите при ПТП с 50%. През 2020 г. техният брой не трябва да надвишава 388; Намаляване броя на тежко ранените при ПТП с 20%. През 2020 г. техният брой не трябва да надвишава 6363.\"Анализът, които институтът прави върху пътния травматизъм е извършен в период 2010 - 2017 г. Той показва, че мерките изобщо не водят до желаните резултати. През 2017 г. предвидените резултати би трябвало да бъдат 504 загинали на пътя, а реалните резултати са 682 жертви.Институтът се позовава и на данни на ЕК, които показват, че рискът от загуба на живот в България е един от най-високите в ЕС и е няколко пъти по-висок отколкото в Германия, Италия, Великобритания и Франция.Ранените на пътя пък би трябвало да бъдат 6878 спрямо целите на действащите към момента мерки. Реално пострадали по пътищата са 8680 души. От анализа си институтът за пътна безопасност прави изводи, че предвидените мерки за намаляване на жертвите от ПТП в Националната стратегия за подобряване безопасността на движението по пътищата на България 2010-2020 година не могат да въздействат за постигане на поставените цели. Средата в която се осъществява движението по пътищата е изключително нестабилна и поражда необходимост от промени в Системата за управление на БДП. Необходими са незабавни действия за ограничаване на травматизмът сред най-уязвимите участници в движението.Предложенията, които института прави са:Позицията на Института е, че може да се отбележи, че отговорните длъжностни лица, които ръководят Системата за управление БДП, не са предприели мерки за повишаване на координацията и взаимодействието между различните организации, участващи в процеса.", "date": "2018.03.13", "title": "Мерките за безопасността по пътищата не работят"}
{"url": "https://news.bg/world/rusiya-othvarli-ultimatuma-na-london-za-skripal-iska-probi.html", "text": "Москва няма да отговори на британския ултиматум относно предполагаемото тайно съветско химическо оръжие, използвано за отравянето на бивш двоен агент, докато Великобритания не предостави проба от веществото.Това заяви руският външен министър Сергей Лавров, цитиран от руски и западни медии.66-годишният Скрипал и 33-годишната му дъщеря Юлия се намират в критично, но стабилно състояние в болница, след като изпаднаха в безсъзнание на обществена пейка пред търговски център в английския град Солсбъри по-рано този месец.Вчера премиерът на Великобритания Тереза Мей заяви, че има много голяма вероятност Русия да стои зад атаката. Мей разкри, че бившият руски шпионин Сергей Скрипал е бил отровен с вещество, разработено в бившия СССР. Британските медии разкриха, че става дума за \"новичок\". То е нервно паралитично вещество, което засяга нервната система на човека. Разработено е през 70-те години на миналия ХХ век в СССР. Новичок е бил предназначен за военни цели. Химикалът е забранен за използване.Лавров подчерта, че са изпратили молба за получаване на достъп до това вещество, за да може руските експерти да извършат тест в съответствие с Конвенцията за химически оръжия.До момента молбата ни е пренебрегвана от британска страна, поясни той.По думите му правилата на Организацията за забрана на химическите оръжия позволява на Лондон в този случай да поиска от Русия заподозряното химическо оръжие и очаква отговор в рамките на 10 дни. Ако отговорът е незадоволителен, Великобритания може да внесе оплакване в Изпълнителния съвет на организацията и на конференцията на страните членки, обясни Лавров.Руският дипломат подчерта, че Москва няма никаква връзка и вина за отравянето на Скрипал, готова е да сътрудничи.В същото време бившият директор на Федералната служба за сигурност на Русия Николай Ковалев смята, че британски шпиони може да са замесени в отравянето на Скрипал. Той подчерта, че инцидентът вече причини \"голяма вреда\" на Русия.Ковалев поясни пред РИА Новости, че основно САЩ и Великобритания могат да спечелят от отравянето на бившия двоен агент.В същото време от Организацията за забрана на химическите оръжия са \"изключително обезпокоени\" от химическата атака и поискаха виновните да бъдат подведени под отговорност.", "date": "2018.03.13", "title": "Русия отхвърли ултиматума на Лондон за Скрипал, иска проби"}
{"url": "https://news.bg/crime/mitnichari-hvanaha-turchin-s-nelegalni-320-gr-zlato-i-blizo-50-hil-lv.html", "text": "Митничарите на ГКПП \"Лесово\" хванаха нелегално пренасяни златни накити и валута.Хванатата контрабандна валута е с левова равностойност 47 162 лв. Златото е с общ грамаж от 320 грама и е под формата на накити.Недекларираната валута и златни изделия са открити от митническите служители при проверка на лек автомобил с румънска регистрация. Колата била управлявана от турски гражданин и пристигнала на българския митнически пункт в посока от Турция за България на 11 март, неделя, около 16.00 часа.Попитани дали внасят стоки, които изискват деклариране, шофьорът и неговият спътник отговорили отрицателно. Митничарите обаче решили да инспектират автомобила по-обстойно. При последвалата митническа проверка на автомобила и багажа на пътниците, униформените откриват първо недекларирани 320 грама златни изделия. Накитите били във вътрешен джоб в яке, намиращо се на задната седалка на колата.След това митничарите открили и недекларирани 18 038 румънски леи, 14 760 турски лири, 14 175 евро, 2 400 британски лири и 150 швейцарски франка в различни купюри с обща левова равностойност 47 162 лв. Валутата се намирала в ръчна чанта на задната седалка и в сак в багажника на колата.Водачът признал, че недекларираната валута и златните изделия са негова собственост.Срещу нарушителя е съставен акт. Недекларираната валута и златни изделия са задържани и подлежат на отнемане в полза на държавата.", "date": "2018.03.13", "title": "Митничари хванаха турчин с нелегални 320 гр злато и близо 50 хил. лв."}
{"url": "https://news.bg/world/rusiya-privika-poslanika-na-velikobritaniya.html", "text": "Министерството на външните работи на Русия привика британския посланик във връзка с отравянето на бившия двоен агент Сергей Скрипал, съобщават руски медии.По-рано днес руският външен министър Сергей Лавров заяви, че Русия отхвърля ултиматума на Лондон за Скрипал и иска проби от веществото.66-годишният Скрипал и 33-годишната му дъщеря Юлия се намират в критично, но стабилно състояние в болница, след като изпаднаха в безсъзнание на обществена пейка пред търговски център в английския град Солсбъри в началото на месеца.Вчера премиерът на Великобритания Тереза Мей заяви, че има много голяма вероятност Русия да стои зад атаката. Мей разкри, че бившият руски шпионин Сергей Скрипал е бил отровен с вещество, разработено в бившия СССР. Британските медии разкриха, че става дума за \"новичок\"Руското външно министерство съобщи, че посланикът на Великобритания в Русия Лори Бристоу е привикан в руското ведомство във връзка със случая.Вчера руският посланик във Великобритания Александър Яковенко беше привикан от британското външно министерство.Говорителят на Кремъл Дмитрий Песков заяви, че Москва няма информация каква може да е причината за атаката и че Русия е готова да сътрудничи на разследващите.Но британското посолство в Русия съобщи, цитирано от Скай нюз, че посланикът не е привикан във връзка със случая, а е имал запланувана среща със заместник-министъра на външните работи Владимир Титов.", "date": "2018.03.13", "title": "Русия привика посланика на Великобритания"}
{"url": "https://news.bg/world/vtori-podozritelen-paket-v-britanskiya-parlament-v-ramkite-na-dva-dni.html", "text": "Полицията проверява втори подозрителен пакет в британския парламент в рамките на два дни, информира \"Ройтерс\".В съобщение на силите на реда се казва, че са изпратени специалисти за проверка на пакета. Полицията допълва, че към момента няма информация за пострадали.Вчера беше съобщено, че подозрително вещество е изпратило двама души в болница като предпазна мярка. Впоследствие стана ясно, че веществото не носи риск за здравето.", "date": "2018.03.13", "title": "Втори подозрителен пакет в британския парламент в рамките на два дни"}
{"url": "https://news.bg/society/nyama-da-ogranichat-broya-na-detsata-s-namalen-sluh-v-stolichnata-yasla-35.html", "text": "Броят на децата със специални образователни потребности с намален слух за прием в Детска ясла №35 няма да бъде ограничаван до 3 за всяка група. Това стана по предложение на председателя на групата на БСП в СОС Калоян Паргов, който е и заместник-председател на Комисията по образование, култура, наука и културно многообразие.На редовното заседание на комисията първа точка от дневния ред беше именно гласуване на Доклад относно приемане на проект на Правила за приемане на деца в общинските самостоятелни детски ясли на територията на Столична община. В Раздел II на Правилата, в точка \"Класиране\" вносителите бяха заложили ограничение на броя на децата с намален слух до три за всяка група в Детска ясла №35.\"А какво ще се случи, ако за някоя от групите кандидатстват 4 деца? Как ще обясним на родителите на отпадналото дете, че правилата за приемане на деца в общинските самостоятелни детски ясли на територията на Столична община не позволяват в групата да има повече от 3 деца с намален слух\", попита Калоян Паргов. Той е категоричен, че ограничението специално за Детска ясла №35 трябва да отпадне, тъй като реално нищо не налага то да съществува.Предложението на Калоян Паргов беше гласувано единодушно от всички членове на Комисията по образование, култура, наука и културно многообразие и с тази поправка беше приет докладът за Правила за приемане на деца в общинските самостоятелни детски ясли на територията на Столична община.", "date": "2018.03.13", "title": "Няма да ограничат броя на децата с намален слух в столичната ясла №35"}
{"url": "https://news.bg/int-politics/zapadat-obmislya-savmesten-otgovor-sreshtu-rusiya-zaradi-sluchaya-skripal.html", "text": "Приближен политик на германския канцлер Ангела Меркел обяви, че ако Русия не сътрудничи при разследването на нападението с нервнопаралитично вещество срещу бившия руски двоен агент във Великобритания, трябва да има съвместен отговор на Запада, съобщава \"Ройтерс\".\"Поведението на британското правителство е рационално\", коментира Норберт Рьотген, който е председател на комисията по външните работи към Бундестага.\"Откриването на руско бойно вещество означава, че Русия не може да откаже сътрудничество в разчистването на този въпрос\", заяви той, като добави: \"Ако Русия не сътрудничи, трябва да има общ отговор на Запада.\"66-годишният Сергей Скрипал и 33-годишната му дъщеря Юлия са в болница от 4 март насам, когато бяха открити в безсъзнание в английския град Солсбъри.Британският премиер Тереза Мей обяви вчера, че е много вероятно Москва да е извършител на покушението, след като Великобритания идентифицира веществото \"новичок\" като част от група нервнопаралитични вещества, разработени от съветските военни през 1970-те и 1980-те години.Запитан за евентуални санкции срещу Русия, Рьотген заяви, че всякакви мерки трябва да са насочени към неясната граница между руската държава, службите за сигурност и организираната престъпност.\"Този случай трябва да бъде причина Великобритания да преразгледа откритата си позиция към руската столица\", изтъкна Рьотген. ", "date": "2018.03.13", "title": "Западът обмисля съвместен отговор срещу Русия заради случая \"Скрипал\""}
{"url": "https://news.bg/world/yunker-poiska-rechite-za-brekzit-da-badat-prevarnati-v-dogovori.html", "text": "Речите за бъдещите отношения между Великобритания и ЕС трябва да бъдат превърнати в договори и споразумения възможно най-скоро. Това поиска председателят на Европейската комисия Жан-Клод Юнкер, цитиран от \"Ройтерс\".\"\", каза Юнкер на пленарно заседание на Европейския парламент в Страсбург.\"\", добави той.Юнкер подчерта важността на прозрачността и прагматизма на преговорите за Брекзит.По отношение на въпроса за ирландската граница, председателят на ЕК заяви, че Лондон и Брюксел са постигнали съгласие, че не трябва да има \"твърда\" граница между Ирландия и Северна Ирландия., изтъкна той.Междувременно главният преговарящ на ЕС за Брекзит Мишел Барние заяви пред европарламента, че Великобритания не може да бъде трета държава и да запази облагите на ЕС след напускането си през 2019 г.\"Не може да има едновременно статут на трета страна и да настоява за облаги от ЕС\", отсече Барние и добави: \"Време е да се изправим пред трудните факти\".", "date": "2018.03.13", "title": "Юнкер поиска речите за Брекзит да бъдат превърнати в договори"}
{"url": "https://news.bg/tourism/910-hil-noshtuvki-sa-registrirani-prez-yanuari-tazi-godina.html", "text": "През януари в страната са функционирали 1 894 места за настаняване с над 10 легла - хотели, мотели, къмпинги, хижи и други места за краткосрочно настаняване, съобщава НСИ в отчет за дейността на местата за настаняване през януари 2018 година.Броят на стаите в тях е 56.2 хил., а на леглата - 124 хиляди. В сравнение с януари 2017 г. общият брой на местата за настаняване, функционирали през периода, се увеличава с 5.4%, а на леглата в тях - с 13.2%.Общият брой на нощувките във всички места за настаняване, регистрирани през януари е 910 хил., или с 13.5% повече в сравнение със същия месец на предходната година, като най-голямо увеличение на нощувките - с 15.8%, се наблюдава в местата за настаняване с 3 звезди.През януари 2018 г. в хотелите с 4 и 5 звезди са реализирани 70.7% от общия брой нощувки на чужди граждани и 35.9% - на българи. В местата за настаняване с 3 звезди са осъществени 22.9% от нощувките на чужди граждани и 33.0% - на българи, докато в останалите места за настаняване, с 1 и 2 звезди, те са съответно 6.4 и 31.1%.Броят на пренощувалите лица в местата за настаняване през януари се увеличава с 11.5% в сравнение със същия месец на 2017 г. и достига 373 хил., като е регистрирано увеличение с 13.6% при чужденците и с 10.1% при българите.Българските граждани, нощували в местата за настаняване през януари са 227.4 хил. и са реализирали средно по 2 нощувки. Чуждите граждани са 145.6 хил., като 70.4% са нощували в хотели с 4 и 5 звезди и са реализирали средно 3.1 нощувки.Общата заетост на леглата в местата за настаняване през януари е 26.6%, като се увеличава с 2.1 процентни пункта в сравнение с януари 2017 година.Най-висока е заетостта на леглата в хотелите с 4 и 5 звезди - 38.3%, следват местата за настаняване с 3 звезди - 26.2%, и с 1 и 2 звезди - 14.4%.Приходите от нощувки през януари достигат 50 млн. лв., или с 20.2% повече в сравнение с януари 2017 година.Регистрирано е увеличение на приходите както от чужди граждани - с 21.8%, така и от български граждани - с 18.0%.В наблюдението се включват категоризираните хотели, къмпинги и други места за краткосрочно настаняване с над 10 легла, функционирали през съответния отчетен период.В показателя други места за краткосрочно настаняване са обхванати вилни и туристически селища, хостели, къщи за гости, бунгала, почивни домове, хижи, частни квартири и апартаменти и други места за краткосрочно настаняване.Легладенонощия в експлоатация е максималният капацитет на разкритите легла за всеки ден от отчетния месец.В приходите от нощувки в местата за настаняване са включени сумите, заплатени от гостите, без стойността на допълнителните услуги.", "date": "2018.03.13", "title": "910 хил. нощувки са регистрирани през януари тази година"}
{"url": "https://news.bg/regions/fond-zemedelie-razpredelya-34-hil-lv-na-burgaskite-zemedeltsi.html", "text": "От Държавен фонд \"Земеделие\" разпределят 34 117 лв. допълнителни средства, по линия на минимална помощ de minimis за област Бургас, съобщиха от Държавен фонд \"Земеделие\". Помощта е предназначена за земеделските стопани, които не са получили обезщетения за унищожените от наводненията през октомври 2017 г. животни.Припомняме, че на 27 ноември 2017 г. бургаските земеделци получиха 46 000 лв. помощ по програма de minimis. Парите за наводенията през октомври 2017 г. бяха преведени в края на декември 2017 г.Според решението, фермерите ще получат допълнително за кокошка - 7,00 лв, за пуйка - 6,00 лв., за заек - 12, 00 лв., за прасе - 105,00 лв, за един населен пчелен кошер - 191 лв.Собствениците на загинали при наводненията животни, които не са получили обезщетения през 2017 г., могат да подават заявления в Общинските служби \"Земеделие\" или в Областната дирекция на ДФ \"Земеделие\" от 19 до 30 март 2018 г. Парите ще им бъдат преведени до 16 април 2018 г.Общият размер на подкрепата по de minimis на един земеделски стопанин и на едно и също предприятие не може да надхвърля левовата равностойност на 15 000 евро ( 29 337.45 лв.) за период от три бюджетни години (2015 г. - 2017 г.).Припомняме, при бедствието в област Бургас най-тежко беше положението в община Камено, където беше обявено и бедствено положение. При наводненията .Много хора бяха евакуирани от домовете си, като част от тях бяха приютени в общински сгради. В прокуратурата бяха образувани При проливните дъждове в нощта на 23 срещу 24 октомври 2017 г. са се излели около 200л/кв.м. дъжд. Инспекторите на ДАМТН установиха.Междувременно от държавен фонд \"Земеделие\" утвърдиха 1,5 млн. лева по Схемата за държавна помощ за съфинансиране на застрахователни премии при застраховане на селскостопанска продукция. Срокът за кандидатстване е от 20 март 2018 г. до изчерпване на ресурса по схемата и не по-късно от 31 август 2018 година.Целта на подпомагането е да се насърчат малките и средни предприятия и земеделските стопани, които отглеждат плодове, зеленчуци, етерично-маслени култури и тютюн, доброволно да застраховат селскостопанската си продукция срещу неблагоприятни климатични събития. Помощта се предоставя под формата на заплащане на застрахователни премии на земеделски стопани при застраховане на продукцията. Максималният размер на финансирането, което може да получи един земеделски стопанин, е до 65% от стойността на застрахователната премия. Сумата за подпомагане e до 195 лв./ха.Фермерите, които кандидатстват по програмата, трябва да представят застрахователните си полици в отделите \"Прилагане на схеми и мерки за подпомагане\" (ПСМП) на областните дирекции на ДФ \"Земеделие\" до 28 септември. Срокът за сключване на договорите и изплащането на помощта е до 14 декември 2018 година.", "date": "2018.03.13", "title": "Фонд \"Земеделие\" разпределя 34 хил. лв. на бургаските земеделци"}
{"url": "https://news.bg/int-politics/sasht-ne-zasluzhavat-tramp-da-im-e-prezident-napadna-hilari-klintan.html", "text": "Хилари Клинтън заяви пред публика в Индия, че САЩ не заслужават Доналд Тръмп да им е президент, като днешните времена били \"опасни\", съобщава \"Асошиейтед прес\".Кандидатът на Демократическата партия за президент през 2016 г. говори на конференция в индийския град Мумбай.Клинтън коментирала, че президентът на републиканците има \"голям афинитет към диктаторите\" и подчертала, че Тръмп \"действително харесва авторитарното им отношение и поведение\". Ала тя заявила, че смята, че е \"повече от това\" заедно с руския президент Владимир Путин и Русия.Клинтън критикува тактиката в предизборната кампания на нейния опонент, черпеща пример от риалити шоутата, като беше поставено под въпрос дали тя не е трябвало да осигури повече развлечение на гласоподавателите, които откликнаха на нетактичния стил на Тръмп.Тя също така смята, че писмото от 28 октомври 2016 г. на бившия директор на ФБР Джеймс Коми до Конгреса на САЩ за нейния личен имейл сървър ѝ е струвало подкрепата на белите жени.От Белия дом все още не са коментирали думите на Хилари Клинтън.", "date": "2018.03.13", "title": "САЩ не заслужават Тръмп да им е президент, нападна Хилари Клинтън"}
{"url": "https://news.bg/crime/stanko-stankov-povtornoto-puskane-na-tok-e-prichinilo-vzriva-v-hitrino.html", "text": "Повторното пускане на електричество по контактната мрежа при изтичане на газ е причината за взрива в Хитрино. Вероятно отговорен е диспечерът, който е служител на Националната компания \"Железопътна инфраструктура\" (НКЖИ). Това обяви пред bTV Станко Станков, управител на \"Булмаркет\" - фирмата, чиято влакова композиция дерайлира в шуменското село Хитрино в края на 2016 г.От фирмата представиха в понеделник нова версия за трагичния инцидент, при който загинаха седем души, а 29 бяха ранени. Тя се базира на техническата експертиза, изготвена от чуждестранни експерти, за която е платила \"Булмаркет\". Според нея причина за трагедията не е високата скорост, а незаключена стрелка на релсовия път.Фирмата е платила за експертизата 25 хил. евро, каза Станков. По думите му под нея са се подписали 8 - 9 международно признати експерти, които \"не биха си сложили главата в торбата\". Заключението на специалистите е, че инцидентът щеше да е предизвикан от висока скорост, ако тя е била 111 км в час, а скоростта на композицията е била 78 км в час, допълни той.От компанията, чиито вагони дерайлираха на гара Хитрино показаха официална телеграма, изпратена от НКЖИ четири дни преди катастрофата. Според документа е трябвало да има ремонт на стрелките на гара Хитрино, но той не е направен.Компанията, която стопанисва цистерните, с които е пренасян пропан-бутан и пропилен от фирма \"Булмаркет\", е пуснала в движение цистерна с много тънко дъно. По думите на Станков - около 3 пъти по-тънко от обичайното. Тези цистерни са спрени от производство през 1980 г. от швейцарския производител заради тънкото дъно. Има предписание да бъдат допълнително подсилени, ако се използват, уточни той.Ако дължим обезщетения на семействата на загиналите, ще ги платим, обяви управителят на \"Булмаркет\".Припомняме, по-рано през деня говорителят на главния прокурор Сотир Цацаров - Румяна Арнаудова, заяви че съдът не признава частната експертиза и причина за катастрофата в Хитрино е високата скорост.", "date": "2018.03.13", "title": "Станко Станков: Повторното пускане на ток е причинило взрива в Хитрино"}
{"url": "https://news.bg/int-politics/velikobritaniya-obmislya-merki-s-koito-da-udari-rusiya-zaradi-sluchaya-skripal.html", "text": "Лондон може да изгони от Обединеното кралство руски дипломати заради отравянето на двойния руски агент Сергей Скрипал, включително руския посланик във Великообритания, пише британският в. \"Гардиън\".Според изданието Лондон може също така да замрази активи, които са свързани с хора, разглеждани от британските власти като руски олигарси, близки до Кремъл.Друга стъпка е да се търси подкрепа от Европейския съюз официални лица, свързани със спорта да не присъстват на Световното първенство по футбол в Русия през лятото.Обмислят се също засилване на санкциите на ЕС срещу Русия и промени в законодателството срещу пране на пари.Друга мярка може да бъде засилване на присъствието на сили на НАТО на границата с Русия.Сред предложенията е и посочването на Русия като държава, която подкрепя тероризъм.Обмисля се също така руските банки да бъдат изключени от Международната система за обмен на финансови данни (Swift).", "date": "2018.03.13", "title": "Великобритания обмисля мерки, с които да удари Русия заради случая \"Скрипал\""}
{"url": "https://news.bg/int-politics/demokratite-nastoyaha-tramp-da-vavede-novi-sanktsii-sreshtu-rusiya.html", "text": "Американски конгресмени заплашиха със засилване на санкциите срещу Русия, ако президентът Доналд Тръмп не въведе онези, които вече бяха предложени от двете камари на Конгреса. Това се подчертава в писмо, подписано от 140 конгресмени от Демократическата партия, която е опозиционна на Тръмп.\"Ние ви предоставихме инструменти, които трябваше да разрешат този проблем. Ако продължите да държите тези инструменти на рафта, ние ще се опитаме да приемем допълнителни законодателни мерки с по-строги изисквания\", заплашват конгресмените в писмо, изпратено до Белия дом.Конгресмените са обвинили Тръмп, че не е изпълнил срока, предвиден за налагане на санкциите срещу Русия. Конгресмените са подчертали, че ако президентът \"не иска да защитава САЩ, Конгресът ще го стори сам\".Тръмп подписа на 2 август 2017 г. закон \"За противодействие на противниците на Америка чрез санкции\" (CAATSA) срещу Русия, Иран и Северна Корея.", "date": "2018.03.13", "title": "Демократите настояха Тръмп да въведе нови санкции срещу Русия"}
{"url": "https://news.bg/economics/4-poveche-patnitsi-na-letishte-sofiya-za-fevruari-2018-ta-v-sravnenie-s-2017-ta.html", "text": "Почти 4% ръст на пътниците на аерогара София е регистриран през февруари 2018 г., съобщиха от Летище София.Само през февруари столичното летище е обслужило 473 242 пътници. Това е ръст от 3,7% спрямо същия период на 2017 година. През Терминал 2 са преминали 64% от всички пътници, а през Терминал 1 останалите 36%, уточняват от столичната аерогара.Пътникопотокът по международни редовни линии е нараснал с 1,3%. Броят на пътуващите по вътрешни линии се е увеличил с 83% - oт над 10 хил. пътници през февруари 2017 г. на близо 18 хил. през същия месец на 2018 г.Според ръководството на аерогара София причината за това е навлизане на втори превозвач по линията София-Варна от март 2017 г.Броят на излетелите и кацнали самолети за периода е 4 122.През февруари 2018 г. каргото бележи ръст от 5%. Общо 1 568 тона товари и пощенски пратки са обработени за този период.", "date": "2018.03.13", "title": "4% повече пътници на Летище София за февруари 2018-та в сравнение с 2017-та"}
{"url": "https://news.bg/health/okolo-10-000-balgari-sa-s-mnozhestvena-skleroza.html", "text": "Около 40% от болните от Множествена склероза са в постоянното депресивно състояние. 15% от страдащите от МС имат суицидни мисли или опит за самоубийство. Реално болестта засяга почти 10 000 души в България. Това стана ясно от думите на психотерапевта Грети Иванова от Фондация \"МС Общество - България\".Пациентите с множествена склероза (МС) се нуждаят от психологическа подкрепа и кинезитерапия, категорични са от фондацията. Те са организирали т.нар. Зелен телефон 0800 40 204 - за информация и подкрепа.Най-често срещаните последствия, които МС нанася върху психиката, са депресия, агресия и автоагресия, тревожност, хронична фрустрация, рязко снижаване на прага на толерантност и търпимост.В България няма и регистър на болните с МС. Официалната статистика е от 1985 години и според нея броят на хората с тази диагноза е 3500, но пациентите са около 10 000 души. Това са хора в активна възраст, обикновено между 20-40 години, като през последните години възрастовата граница при новодиагностираните случаи значително пада. Вече има 14-15-годишни деца с МС. Според специалистите се наблюдава тенденция на хипердиагностика.Пациентите с диагноза МС преминават през няколко етапа - на траур; преходен етап (на избор); промяна от първи ред, фаза на преживяване (\"предъвкване на преживяното\"); промяна от втори ред; фаза на креативността. Често хората с МС се въртят в омагьосания кръг на , коментираха специалистите. Психотерапевтът Иванова съветва пациентите да приемат диагнозата си като предизвикателство.Съществуват различни форми на психоконсултиране при пациенти с МС. Единият от вариантите е формирането на групи за психологическа подкрепа и взаимопомощ.Кинезитерапията заема едно от основните места в рехабилитационната програма при пациенти с МС. Тя може да представлява съчетание между физически упражнения, масаж, криотерапия, трудотерапия, миофасциални техники, автогенна тренировка и много други.От Фондацията напомнят, че с талон №3 от личния лекар за физикална терапия и рехабилитация пациентът всеки месец може да се възползва безплатно от подобни услуги. Важно е специалистът, към който се обърнат, да е компетентен в спецификата на МС.\"Несериозно е да се работи с цифри от преди повече от 30 години. Силно се надяваме да можем да променим ситуацията като се създаде единен регистър на хората с МС в България, защото това ще е полезно не само за нас, но и за специалистите, които се грижат за болните\", коментира Здравка Цветарска.От Фондацията искат да получат статут на национално представена организация. За това е необходимо да съберат 1800 души с МС или техни близки.", "date": "2018.03.13", "title": "Около 10 000 българи са с множествена склероза"}
{"url": "https://news.bg/int-politics/rusiya-zaplashi-da-otgovori-ako-bade-zastrashena-ot-silite-na-sasht-v-siriya.html", "text": "Русия е готова да отговори на всякакви заплахи спрямо нейните военни, породени от потенциална намеса на САЩ срещу сирийското правителството. Това предупреди началникът на Генералния щаб на руската армия ген. Валерий Герасимов.\"Руските въоръжени сили ще отговорят, ако животът на руските военнослужещи в Сирия бъде застрашен, включително в случай на ракетен удар по Дамаск\", допълни Герасимов.Изявлението му идва ден, след като посланикът на САЩ в ООН Ники Хейли обяви, че Вашингтон ще предприеме едностранни действия по отношение на Сирия, ако Съветът за сигурност на ООН не предприеме действия по този въпрос, имайки предвид предполагаема атака с химически оръжия, извършена от сирийските правителствени сили.За да се ограничи ескалиращото насилие в бунтовническия анклав Източна Гута край Дамаск, Хейли предложи нова проекторезолюция на Съвета за сигурност, която да даде възможност за 30-дневно прекратяване на огъня в цяла Сирия, заменяйки предишната \"провалена\" резолюция на Съвета за сигурност. Според американския дипломат новата резолюция няма да има никакви \"пропуски срещу тероризма\".Русия обаче отрече, че сирийската армия е използвала химически оръжия, като твърди, че терористите от Фронт \"Ал Нусра\" са тези, които са използвали хлор срещу цивилни в обсадения анклав Източна Гута през последните няколко седмици.\"Имаме надеждна информация за екстремистите, които се подготвят да скалъпят правителствена химическа атака срещу цивилни. В няколко квартала на Източна Гута се събраха тълпи от жени, деца и възрастни хора, докарани от други райони, които трябваше да представляват жертвите на химическия инцидент\", изтъкна още ген. Валерий Герасимов.", "date": "2018.03.13", "title": "Русия заплаши да отговори, ако бъде застрашена от силите на САЩ в Сирия"}
{"url": "https://news.bg/society/73-ot-balgarite-se-pritesnyavat-ot-sechta-i-izmiraneto-na-gorite.html", "text": "Две трети от българите са разтревожени по отношението на замърсяването на въздуха и питейната вода. Най-висок процент от хората посочват, че се тревожат за обезлесяване /сеч/ измиране на горите - 73%, показва проучване на изследователски център \"Тренд\".Мнозинството от българите са на мнение, че в последните години няма промяна в околната среда в населеното място, където живеят - 46%. 14% посочват, че в последните години има подобряване в тази посока, а 27%, че се влошава състоянието на околната среда. Няма динамика по отношение на основните демографски характеристики.23% от българите очакват състоянието на околната среда в следващите 5 години да се подобри, там, където живеят. 19 % са на противоположното мнение - очакват да бъде по-лошо. 40% са на мнение, че състоянието ще бъде същото както е в настоящия момент. Младите хора са в по-голяма степен оптимисти за сметка на по-възрастните.Темата за чистотата на въздуха е особено актуална в последно време в публичното пространство и поради тази причина изследователски център \"Тренд\" зададе въпрос по отношение на тази тема. 40% от българите посочват, че въздухът в последните десет години в тяхното населено място е станал по-мръсен. Толкова са и тези, които посочват, че не се е променил (41%). Малко над две трети от живеещите в Столицата посочват, че въздухът в станал по-мръсен в последните десет години.В проучването бяха заложени няколко индикатора, по които да се измери степента на тревожност на българите по темата за околната среда. 64% се тревожат за замърсяването на въздуха, докато 31% посочват, че не се тревожат.63% се тревожат за замърсяването на питейната вода. Висока степен на тревожност се отчита и по отношение на замърсяването на реките, където 65% посочват, че се тревожат. 70% от живеещите в малките населени места изразяват такива притеснения. Две трети от българите посочват, че се тревожат и от замърсяването на почвите, а 25% не споделят такова притеснение.Най-нисък дял на тревога се отчита по отношение на свлачищата, където 39% се тревожат от свлачища, в населеното място, в което живеят, докато 42% посочват, че не се тревожат.Най-висок процент от хората посочват, че се тревожат за обезлесяване /сеч/ измиране на горите - 73%. 66% пък посочват тревога по отношение на нарастването и на битовите отпадъци. Малко над половината от българите имат притеснения и по отношение на нарастването на промишлените отпадъци.Близо половината от българите - 47% посочват, че смятат себе си по-скоро за природозащитници, докато 30% са на обратното мнение. Тук трябва да се предвид и престижността на отговора да определиш себе си като човек, който пази природата, което неминуемо повишава отговорите на природозащитниците, без те реално да правят определени стъпки в посока на опазването на природата.По отношение на степента на образование, то хората с висше образование в най-голям дял определят себе си като природозащитници. Висок е делът и на хората със средно образование, които дават този отговор - 46% с такава степен на образование.Когато говорим по темата за опазването на околната среда е важно да имаме предвид и вземането на лични решения и действия на всеки отделен човек. Едва 4% от българите посочват, че са направили големи промени в навиците си, които да помогнат за опазването на околната среда. 45% посочват, че са направили малки промени, докато 37% от българите посочват, че не са направили никакви промени.26% декларират, че рециклират отпадъци. Това са съответно по-млади и по-образовани хора. Мнозинството - 68% не рециклират отпадъци. Тук, разбира се, трябва да имаме предвид и нивото на възможностите за рециклиране на отпадъци. 22% от българите посочват, че купуват и биоразградими продукти.72% посочват, че ползват енергоспестяващи крушки, докато 26% не го правят.Две трети от българите спестяват вода. Данните показват, че това са в най-големи дялове по-възрастните хора и трябва да поставим хипотезата, че това се прави по-скоро от финансова, а не от екологична гледна точка.41% от българите, най-голям дял, са оптимисти за решаването на екологичните проблеми в България в следващите 10 години. Висок е делът - 23% на тези, които не могат да преценят.", "date": "2018.03.13", "title": "73% от българите се притесняват от сечта и измирането на горите"}
{"url": "https://news.bg/int-politics/ek-i-ep-iskat-balgariya-da-ratifitsira-instanbulskata-konventsiya.html", "text": "Европейската комисия и Европейският парламент призоваха Истанбулската конвенция да бъде ратифицирана в законодателствата на всички държави членки на Общността.Призивът е към държавите, които все още не са имплементирали текстовете на конвенцията в законодателствата си. Всички държави членки са подписали конвенцията, но само 17 от тях са я ратифицирали. Това са Австрия, Белгия, Германия, Дания, Естония, Испания, Италия, Кипър, Малта, Холандия, Полша, Португалия, Румъния, Словения, Финландия, Франция и Швеция. Останалите 11 държави все още не са приложили текстовете, като сред тях е и България.Снощи в Европейския парламент в Страсбург се проведе дебат относно ратифицирането на конвенцията. ЕК беше представена от зам.-председателя на Комисията Андрус Ансип, който заяви, че конвенцията няма скрити цели и че нейната истинска цел е да се бори срещу насилието над жените. Според Ансип Истанбулската конвенция е предизвикала интензивни обществени дебати в някои държави заради грешния превод и неправилно тълкуване на термина \"джендър\".\"Има притеснения, че ратифицирането на конвенцията ще принуди държавите членки да признаят еднополовите бракове или да дават статут на бежанец на транссексуални или интерсексуални лица. Нека бъда много ясен. Целта на конвенцията е да се бори с насилието срещу жените, няма никаква друга скрита цел\", категоричен бе Ансип. По думите му държавите членки трябва да направят всичко по силите си, за да ратифицират възможно най-скоро конвенцията и да намалят максимално насилието срещу жените.И председателят на ЕП Антонио Таяни акцентира върху важността на дебата около конвенцията. Европейските депутати от основните политически групи в ЕП също призоваха 11-те държави да ратифицират конвенцията.Според европейските социалисти документът не е идеология, а опит за защита на жените от насилие, съобщи БНТ. По думите на Кристин Револ Далон Бонефоа от Партията на европейските социалисти правителството на България, която в момента председателства Съвета на ЕС, оттегля Истанбулската конвенция от парламента, докато \"жените в цяла Европа продължават да бъдат бити, изнасилвани, тормозени и дори убивани поради единствената причина, че са жени\".Евродепутатите от Европейската народна партия (ЕНП) също са категорични, че Истанбулската конвенция е най-добрият инструмент за борба с насилието срещу жени.Думата взе и евродепутата от ВМРО Ангел Джамбазки. От своя страна той заяви, че представлява България и правителството на страната в ЕП и че смята за неприемливи думите на колегите си от ЕП по отношение на България. \"По-голямата част от вас доказаха, че разговорът за тази конвенция е политически и става дума за леви позиции. Разбирам, че част от депутатите искат да си играят на комунизъм и леви позиции, но просто не са живели във време на комунизъм. Ние сме против насилието, но в този документ има \"джендър\" идеология\", категоричен бе Джамбазки.", "date": "2018.03.13", "title": "ЕК и ЕП искат България да ратифицира Инстанбулската конвенция"}
{"url": "https://news.bg/politics/prezidentat-vyarva-che-ruskiyat-patriarh-e-vavlechen-v-politicheska-rezhisura-1.html", "text": "\"Патриарх Кирил дойде в България като духовен водач, но избра да си тръгне като политик.\" Това заяви българският президент Румен Радев пред журналисти в Пловдив, където е на посещение на 68-ма бригада \"Специални сили\"Това е първият му коментар на отправените от патриарха на Русия упреци срещу България и президента заради начина, по който се отбелязали 140 години от Освобождението на България.Според Радев е важен въпросът: \"Кой се опита да похити общия празник за нашето Освобождение и да го превърне в повод за разделение, да експлоатира кризата в нашите отношения\".Според Радев явно не става дума за афект, а за политическа режисура. \"И вярвам, че Негово Светейшество Кирил просто е бил въвлечен в нея. Но, убеден съм, че Москва ще осмисли случилото се\", заяви държавният глава.Радев е категоричен, че като държавен глава няма да бъде заложник на емоциите. \"Ще работя за възраждането на българо-руските отношения, които други съсипваха години и продължават да го правят\", заяви президентът.Той предпочита да запази спомена за хилядите българи, изкачили историческия връх Шипка на Националния ни празник 3 март.Истерични политикани, демагози, платени анализатори има и в Русия, и в България, каза в отговор на въпрос дали някой се опитва да създава интрига относно коментарите на патриарх Кирил в България и дали това може да навреди на българо-руските отношения. \"Има среди, които наистина експлоатират кризата в нашите отношения и нямат интерес тя да бъде преодоляна. Не трябва те да имат водеща роля в нашите отношения\", категоричен беше президентът.\"Посрещнахме Негово Светейшество патриарх Кирил като духовен водач, а той избра да си тръгне като политик. Аз съм не само политик, но и християнин, затова не вярвам, че неговата цел е била да всее разкол между нашите народи\", каза Румен Радев.Твърдо мога да кажа, че нашата признателност към Русия е на свободни хора, които помнят и уважават своята история. Нашата благодарност не е за сметка на нашето достойнство, подчерта президентът и добави, че това е позицията, която е отстоял и по време на срещата пред гостите и в присъствието на Българския патриарх Неофит и митрополитите.Президентът Румен Радев е на посещение на 68-ма бригада \"Специални сили\" в Пловдив, където ще наблюдава демонстрация на бойните способности на бригадата.Припомняме, след като на летище \"София4, точно преди да отлети от България, руският патриарх Кирил обясни огорчението си, че страната ни почита и другите воини, паднали за свободата ни от турско робство, от ГЕРБ поискаха да бъде представена стенограмата на разговора.От администрацията на президента Румен Радев обясниха, че това е официален разговор и . Паралелно с това руски медии излъчиха запис с изказването на руския патриарх, от което обаче липсваше отговорът на българския държавен глава.Изявлението на руския патриарх Кирил липсваше в официалното съобщение от администрацията на президента. То предизвика вълна от недоволство сред българските политици.От е към България от руския патриарх Кирил.Съпредседателят на \"Обединени патриоти\" Валери Симеонов се изказа неласкаво за духовния водач на Русия, акцентирайки върху цената на часовника му. В отговор на своя коалиционен партньор  с контраизявление.Малко по-късно от  в защита на руския патриарх Кирил.В понеделник - 12 март 2018 г. говорителят на Светия Синод протойерей Николай Георгиев обясни, че  за почитта към руските бойци по време на срещата си с президента Румен Радев.Днес пък вицепрезидентът  на патриарха на Москва и цяла Русия бил неприемлив.", "date": "2018.03.13", "title": "Президентът вярва, че руският патриарх е въвлечен в политическа режисура"}
{"url": "https://news.bg/crime/zadarzhaha-32-godishen-za-vaorazhen-grabezh-v-stolitsata.html", "text": "Криминалисти на ГДНП и СДВР задържаха 32-годишен за въоръжен грабеж в офис на застрахователна компания в София.Задържани са общо трима мъже, съпричастни към престъплението, като за 32 годишния има данни, че е фактическият извършител. Спецоперацията е извършена на 9 март от служители на секторите \"Грабежи\" при ГДНП и СДВР и служители от столичното Седмо РУ на територията на София и Велинград. Въоръженият грабеж е извършен на 30 ноември 2017 г. когато към 19 и 40 часа двама маскирани и въоръжени с огнестрелно оръжие нахлули в офис на застрахователна компания и със сила и заплаха към служителите, отнели около 7 хиляди лева, 7 мобилни телефона с поставени в тях служебни и лични СИМ-карти, след което се оттеглили.По случая е образувано досъдебно производство. В процеса на разследването е установен извършителят на престъплението, 32-годишния Д. А. е криминално проявен и осъждан в Сърбия.На различни адреси в София и Велинград са намерени и иззети ловна пушка с бойни патрони към нея, без съответните разрешителни, въздушна пушка и въздушен пистолет с метални сачми към него, голяма сума пари в различни валути, дрехи, маски и обувки, собственост на задържаните, наркотични вещества, както и мобилни апарати, които имат отношение към случая.След доклад на материалите на прокурор от Софийската районна прокуратура, на Д. А. е повдигнато обвинение за извършения въоръжен грабеж, като му е наложена мярка за неотклонение \"задържане под стража за срок до 72 часа\", впоследствие тя е определена потвърдена в постоянна от състав на Софийския районен съд.", "date": "2018.03.13", "title": "Задържаха 32-годишен за въоръжен грабеж в столицата"}
{"url": "https://news.bg/regions/s-1-800-000-lv-poveche-miyat-stolichnite-ulitsi.html", "text": "За 2018 година в столичния бюджет са заложени повече средства за миене на улиците -Това информира Фандъкова пред БНТ. Неизразходването от зимата средства също ще отидат за миене. Все още няма точни сметки обаче колко са те., посочи  Фандъкова.Над 20 екипа работят по ремонтите на столичната улична мрежа.Според Фандъкова, след като е приключило обилното снеготопене, екипите веднага са били изкарани на улицата за ремонтните дейности по уличната мрежа и за почистване на улиците и междублоковите пространства. По думите ѝ почистващите фирми работят първо по главните булеварди, след което постепенно преминават към кварталните улици. Подобна е и организацията за ремонтите.Столичният кмет обясни още, че екипите работят на около 40 обекта и всички върви по график. Цялата информация се качвала на сайта на общината - както за миенето на улиците, така и за ремонтите.Тя определи зимата 2017 - 2018 година като \"интересна\" - лека, но с много динамично променящо се време. Поради това все още се изчислявало какви средства са спестени от по-леките метеорологични условия. По думите ѝ бюджетът със сигурност не е изразходван напълно.Според столичния кмет най-знаков и ключов за настоящата година обект е улица \"Граф Игнатиев\". \"Там предстои да се работи и от страна на Софийска вода, за да се подмени изцяло канализацията и водопровода, които са много стари. И със сигурност трябва да се реконструира подземната инфраструктура, за да може после да сме спокойни, че ще имаме повече живот на настилките\", обясни кметът. Ще бъде реконструиран и площад \"Славейков\", градинката на \"Св. Седмочисленици\" и площад \"Гарибалди\".В заключение Фандъкова посочи и че в София продължават да строят детски градини. През тази година предстои да се открият нови 4 детски градини, като в същото време започва строителството на други 8.", "date": "2018.03.13", "title": "С 1 800 000 лв повече мият столичните улици"}
{"url": "https://news.bg/world/protesti-chakat-tramp-na-parvata-mu-ofitsialna-vizita-v-kaliforniya.html", "text": "В американския щат Калифорния се проведоха протести преди първата официална визита на президента на САЩ Доналд Тръмп, информира АФП.Близо 200 души участваха в марш в центъра на Сан Диего - градът е на границата с Мексико, за да осъдят Тръмп и конкретно политиката му срещу легалната и нелегална имиграция.Калифорния е най-многолюдният щат в САЩ и бастион на Демократическата партия.Тръмп ще пристигне в Сан Диего в 11:30 часа местно време (19:30 часа по Гринуич), а след това ще посети Отай Меса, където ще види 8 модела за стената, която иска да издигне по границата с Мексико.Ариел Норкрос, който протестира пред федералната сграда, носеше плакат \"\".Не го искам, неговата омразна риторика, омразна администрация, нито една от политиките му в моя щат, в моята държава, изтъкна Норкрос.Той добави, че вече са изхарчени пари на вятъра за 8 модела, които нямат да свършат никаква работа.След като разгледа прототипите за стената, Тръмп ще изнесе реч пред военна база в Мирамар, а после ще се насочи към Лос Анджелис, където ще присъства на донорска вечеря на републиканците.Председателят на Сената в Калифорния Кевин ди Леон от демократите ще ръководи анти-Тръмп протест в Бевърли хилс, където ще се проведе вечерята. Най-голямата демонстрация ще е до църква в квартал на Сан Диего, от който се вижда границата с Мексико. Очаква се стотици хора да участват на протеста. Демонстрантите планират да издигнат голям надпис с призив към Тръмп да \"гради мостове, а не стени\".Но в същото време ще бъде организирана и демонстрация в подкрепа на президента да изгради стена по границата.Визитата на Тръмп е на фона на напрежението между Калифорния и федералното правителство, което съди щата за политиката си да не сътрудничи на имиграционните власти при задържането на нелегални имигранти.", "date": "2018.03.13", "title": "Протести чакат Тръмп на първата му официална визита в Калифорния"}
{"url": "https://news.bg/world/turskiyat-parlament-prokara-sporni-promeni-v-izbornoto-zakonodatelstvo.html", "text": "Парламентът на Турция прокара законопроект с промени в изборното законодателство, съобщава \"Ройтерс\".Според опозицията промените могат да отворят вратата към измами и излагане на риск честността на изборите през 2019 г.Законодателството официално позволява създаването на предизборни коалиции, което павира пътя към съюз между Партията на справедливостта и развитието на турския лидер Реджеп Ердоган и националистическата опозиция.\"Дейли сабах\" отбелязва, че законодателството за първи път ще позволи на партии в Турция да сформират съюзи за съвместно участие на парламентарните и президентските избори през 2019 г.Проектозаконът е подготвен от съвместна комисия с участието на опозиционната Партия на националистическото действие и управляващата Партия на справедливостта и развитието.Отменя се законодателно положение, което забранява на политическите партии да подкрепят друга партия на изборите.", "date": "2018.03.13", "title": "Турският парламент прокара спорни промени в изборното законодателство"}
{"url": "https://news.bg/politics/rumen-radev-chaka-obyasneniya-ot-pravitelstvoto-za-chez.html", "text": "\"Правителството дължи на българския народ отговори каква е схемата на финансиране на сделката за ЧЕЗ и също така по какъв начин тази сделка получи политическа подкрепа. Защото всички знаем, че без такава, подобна фирма не може да получи банково финансиране.\" Това коментира президентът Румен Радев за сделката за ЧЕЗ и желанието на правителството да участва в нея. На въпрос как би коментирал промените в Закона за частната охранителна дейност, президентът коментира, че е сезирал Конституционния съд за определени разпоредби от този закон, които влизат в противоречие с Българската конституция. \"В Конституцията много ясно е записано, че общественият ред и националната сигурност са ангажимент на изпълнителната власт, а не на търговци, получили лиценз за частна охранителна дейност. Абдикирането на държавата от това много важно задължение не е в интерес на българските граждани\", обясни Радев.Също така държавният глава смята да свика КСНС, на който да бъдат разгледани въпросите за енергийната сигурност на страната.Докато не е ясен въпросът за схемата на финансиране, не се знае и под каква форма и по какъв начин българското правителство се готви да стане партньор на Гинка Върбакова, обясни Радев. Той иска да се разбере кой води преговори от името на българската държава и кой води преговори от името на Върбакова.\"Смея да кажа и го твърдя категорично, че до момента аз нямах информация по този въпрос. Изрично настоях да получа такава от компетентните органи, която регулярно е изпращана до правителството. Ето защо смятам за основателно да бъде свикам и Консултативен съвет по националната сигурност /КСНС/, на който да бъдат разгледани въпросите за енергийната сигурност на страната\", коментира президентът.Развитие по сделката и дали държавата ще може отново да се включи в дружеството се очаква да има в края на месеца, след като миналата седмица Гинка Върбакова беше на разговори с ЧЕЗ в Прага. От , че процедурите по вече сключения с \"Инерком\" договор продължават. Междувременно от БСП стартираха обявената преди това подписка за спиране на сделката, въпреки че покрай скандалът със самата продажба на дружеството,  и дали това не съпругата на бившия лидер на БСП и настоящ евродепутат Сергей Станишев, Моника Станишева.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП обявиха, че  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.От интервю на Гинка Върбакова обаче стана ясно, че  (КЕВР).от шефа на Комисията Иван Иванов.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката  На извънредното заседание на комисиите в Народното събрание от , че банката възнамерява да финансира сделката.Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .Води се и спор дали от ЧЕЗ е имало предложения, отправени към българско правителство, за изкупуване на дялове.  такова предложение да е било отправяно към някое от трите правителства на Бойко Борисов, както твърди пред чешкия вестник \"Лидове новини\" Томаш Плескач, управляващ задграничните активности на ЧЕЗ.", "date": "2018.03.13", "title": "Румен Радев чака обяснения от правителството за ЧЕЗ"}
{"url": "https://news.bg/int-politics/vzriv-udari-kortezha-na-premiera-na-palestina-v-gaza.html", "text": "Взрив е избухнал близо до кортеж, в който е бил премиерът на Палестина Рами Хамдалла, който е на посещение в Ивицата Газа, съобщава \"Франс прес\".Палестинската автономия, оглавявана от Махмуд Абас, хвърли вината за експлозията върху \"Хамас\", като тя целяла да удари кортежа на Хамдалла. \"Хамас\" контролират Ивицата Газа.Седем души са били леко ранени при инцидента. Хамдалла не е пострадал и е присъствал на планирано събитие.От вътрешното министерство на Газа заявиха, че няколко заподозрени са били арестувани, като в момента тече издирване на още хора.След инцидента Хамдалла обяви, че все още е ангажиран с палестинското единство. Той добави, че три коли са били повредени в резултат на взрива.\"Ще се върна в Газа въпреки случилото се днес, като призовавам \"Хамас\" да позволят на правителството ефективно да контролира Ивицата Газа\", посочи палестинският премиер и добави: \"Това, което се случи днес, няма да ни попречи да продължим усилията за помирение.\"\"Няма да позволим на никой да разруши националния палестински проект... няма да позволим на онези с външнополитически политически дневен ред да ни диктуват какво се случва в Газа\", подчерта Хамдалла.Експлозията е избухнала на около 200 метра, след като кортежът е пресякъл границата.Началникът на палестинското разузнаване Маджид Фарадж е бил част от конвоя, но също не е ранен.Хамдалла беше назначен за палестински премиер през юни 2013 г. Той беше добре известна фигура в палестинските интелектуални среди, преди да бъде назначен на поста. Той е смятан за независима фигура, като не е член на \"Фатах\", които са в обтегнати отношения с \"Хамас\".Засега никой не е поел отговорност за инцидента. Радикални ислямисти, които са противници с \"Хамас\", също действат на територията на Ивицата Газа.\"Хамас\" и \"Фатах\", двете основни палестински фракции, подписаха споразумение за помирение през октомври 2017 г., съгласно което \"Хамас\" трябваше да предадат властта на палестинската автономия, но споразумението се провали.", "date": "2018.03.13", "title": "Взрив удари кортежа на премиера на Палестина в Газа"}
{"url": "https://news.bg/disasters/tornado-vilnya-v-italiya.html", "text": "Торнадо вилня в Италия. Стихията е засегнала град Казерта. Това съобщават местни медии.Властите съобщават, че за щастие няма ранени или убити. Щетите са само материални - изтръгнати дървета, съборени билболдове и разрушени покриви и балкони.Щетите са за милиони. Точният им размер ще е ясен до дни.Властите са мобилизирали допълнителни сили за справяне с бедствието. Бедствието затвори и магистрала А1. Вятърът обърна камион и шест каравани по трасето.Казерта e столица на провинция Казерта в регион Кампания, Южна Италия. Населението й наброява над 78 000 жители. Намира се на около 35 км от Неапол, 172 км от Рим и e близо до град Капуа.В Казерта се намира построеният през 1752 г. Кралски дворец. Той е един от най-големите дворци в Европа и е бил седалище на Бурбоните. Дворецът служи като кулиси за много филми.", "date": "2018.03.13", "title": "Торнадо вилня в Италия"}
{"url": "https://news.bg/int-politics/skripal-e-otroven-s-novichok.html", "text": "Бившият руски шпионин Сергей Скрипал е бил отровен с вещество, разработено в бившия СССР.Това обяви британският премиер Тереза Мей. Британските медии разкриха, че става дума за \"новичок\".То е нервно паралитично вещество, което засяга нервната система на човека. Разработено е през 70-те години на миналия ХХ век в СССР.Новичок е бил предназначен за военни цели. Химикалът е забранен за използване.Веществото може да премине през летищна проверка, ако е в малки количества и е добре \"скрито\". Химическото съединение се разпръсква като фин прах, вместо като газ или изпарение. Може да бъде вдишано, погълнато или дори абсорбирано от кожата. Изключително опасно е за човешкото здраве.Руската отрова, подобно на другите подобни вещества, действа на ацетилхолинестераза - ензим, който действа в нервната система. Резултатът е свиване на всички мускули, което води и до сърдечен удар и задушаване.Експерти посочват, че новичок може лесно да бъде произведен като се използват продаваните на пазара химикали за пръскане на продукцията.Здравните власти на Острова посъветваха хората, посетили в неделя заведенията, където е бил Скрипал, да изперат дрехите си и да избършат с мокри кърпи предмети като мобилни телефони, ръчни чанти, а очила и бижута да измият с топла вота и препарат.", "date": "2018.03.13", "title": "Скрипал е отровен с новичок"}
{"url": "https://news.bg/disasters/ogromen-pozhar-gori-do-tsentrala-v-layptsig.html", "text": "Огромен пожар е избухнал в складове в близост до електроцентрала в Германия. Това съобщават местни медии.Пожарът гори в близост до електроцентралата \"Лопендорф\". Тя се намира в южната част на Лайпциг.Снимките показват огромни парчета дим, издигащи се от сградата. Пожарникарите се стремят да ограничат огъня.Полицията потвърди, че са нанесени големи щети.", "date": "2018.03.13", "title": "Огромен пожар гори до централа в Лайпциг"}
{"url": "https://news.bg/culture/uvolniha-dzheyms-livayn-ot-metropolitan.html", "text": "Нюйоркската опера \"Метрополитън\" уволни почетния музикален директор, диригента Джеймс Ливайн, съобщи АП.Преди месеци 74 - годишният творец бе временно отстранен с разрастването на сексуалния скандал около неговото име.Все пак разследването е потвърдило, че Джейм Ливайн е извършил сексуални посегателства.Той е разследван, че упражнил сексуално посегателство над младеж през 80-те години на миналия ХХ в.Ливайн прави дебюта си през юни 1971-а в \"Тоска\" на Пучини. Става диригент през сезон 1973-74, а музикален директор - 1976-77. Работил е по 85 различни опери и под неговата палка са пяли тримата тенори - Лучано Павароти, Хосе Карерас и Пласидо Доминго.Джеймс Ливайн е един от най-уважаваните диригенти на САЩ. Той е носител на 37 номинации и на 10 награди \"Грами\".", "date": "2018.03.13", "title": "Уволниха Джеймс Ливайн от Метрополитън"}
{"url": "https://news.bg/int-politics/republikantsi-nyama-dokazatelstva-za-ruska-namesa.html", "text": "Републиканците в комисията за разузнаване в Камарата на представителите на Конгреса обявиха в понеделник, че не са открили доказателства, че кампанията на Тръмп за Белия дом е била обвързана с Русия. По тази причина те са прекратили воденото от година разследване, съобщи Си Ен Ен.Републиканците на комисията също не са съгласни с оценката на разузнавателната общност, че руският президент Владимир Путин се опитва да помогне на кампанията на Тръмп срещу Хилъри Клинтън. Тази позиция е в синхрон с гледната точка на президента Доналд Тръм във връзка с изборите.Заключенията ще бъдат посрещнати с остри критики от страна на демократите. Те обвиняват, че разследването не се е водило обективно, а е зависело от възгледите на републиканците за руската намеса.", "date": "2018.03.13", "title": "Републиканци: Няма доказателства за руска намеса"}
{"url": "https://news.bg/int-economics/novi-zaemi-potichat-kam-gartsiya.html", "text": "Кредиторите от еврозоната ще отпуснат нови заеми на Гърция, съобщи Ройтерс.Агенцията се позовава ръководителят на Еврогрупата Марио Сентено. Според него траншовете ще тръгнат още този месец.Еврогрупата работи по мерки за облекчаване на дълга. Целта да се подкрепи възстановяването на местната икономика.До края на програмата Гърция трябва да изпълни още 88 предписани мерки от кредиторите. Поредната финансова инжекция е в размер на €5,7 млрд.", "date": "2018.03.13", "title": "Нови заеми потичат към Гърция"}
{"url": "https://news.bg/regions/avtogarata-v-pernik-e-navodnena.html", "text": "След полунощ беше ограничено движението по път I-6 само в платното в посока София, в чертите на гр. Перник в района на автогара Перник, поради наводнен пътен участък и пропадане на пътното платно.Това съобщават от АПИ.Трафикът се пренасочва през улица \"Софийксо шосе\" и се регулира от Пътна полиция.Движението в платното в посока Кюстендил е без ограничение. Малко преди 4 часа трафикът беше нормализиран.", "date": "2018.03.13", "title": "Автогарата в Перник е наводнена"}
{"url": "https://news.bg/world/tri-eksplozii-raztarsiha-ostin.html", "text": "Полицията от американския град Остин в щата Тексас издирва кой е отговорен за три експлозии.Това разкри местният шериф Брайън Манли. Той потвърди, че загиналите са двама души, а други двама са ранени.И в трите случая колети, доставени в жилища, са се взривили при вдигането или отварянето им. Те не са били доставени нито по пощата, нито с куриерска служба.Първият такъв случай е бил на 2 март, когато е загинал мъж. Вторият - вчера рано сутринта, когато е загинал 17-годишен младеж и е пострадала жена. Часове по-късно е имало и трета експлозия, при която е била ранена 75-годишна пенсионерка.", "date": "2018.03.13", "title": "Три експлозии разтърсиха Остин"}
{"url": "https://news.bg/world/sasht-i-nato-podkrepiha-london-za-skripal.html", "text": " САЩ имат \"пълно доверие\" в заключенията на британското разследване, което показа, че Русия е \"вероятно отговорна\" за нападението с нервнопаралитично вещество срещу бившия руски шпионин във Великобритания Сергей Скрипал, съобщи Ройтерс.Агенцията се позовава на изявление на държавния секретар на САЩ Рекс Тилърсън, цитиран от Ройтерс.Междувременно, от кабинета на генералния секретар на НАТО Йенс Столтенберг излязоха с изявление, че случаят буди дълбока загриженост у Алианса. Освен това НАТО поддържа контакт с британските власти по въпроса.От своя страна говорителят на руското външно министерство Мария Захарова заяви, че твърдението на британския премиер е политически мотивирано и се опира на провокация, предаде ТАСС. Това е цирково шоу в поредната информационно-политическа кампания срещу Русия, посочи Мария Захарова.", "date": "2018.03.13", "title": "САЩ и НАТО подкрепиха Лондон за Скрипал"}
{"url": "https://news.bg/world/slovakiya-tragna-kam-predsrochni-izbori.html", "text": "Словакия тръгна към предсрочни избори, съобщи Ройтерс.Агенцията уточнява, че до ситуацията се е стигнало, след като от малката партия Мост в управляващата коалиция поиска график за предсрочен вот.Искането на лидера на партията Бела Бугар идва след дни на масови протести. Те бяха предизвикани от бруталното убийство на разследващия журналист Ян Куциак и неговото годеница.Недоволството принуди вътрешният министър и вицепремиер Роберт Калиняк да подаде оставка. Той се оттегли след натиск от партията Мост. ", "date": "2018.03.13", "title": "Словакия тръгна към предсрочни избори"}
{"url": "https://news.bg/int-economics/belgiya-investira-v-pristanishtata-na-krim.html", "text": " Белгия инвестира повече от €50 млн. в развитието на пристанищната инфраструктура на Крим. Това съобщава вестник \"Известия\".\"Крим предлага много възможности за развитие на бизнеса. Той е отлично място за търговия и приятните атмосферни условия допринасят за развитието на туризма. Планираме да инвестираме повече от 50 милиона евро в пристанищата на полуострова \", каза Питер Вергауен, търговски съветник на пристанището в град Антверпен.Той е собственик на логистичната компания Flanders Maritime Port Services.В средата на април в Ялта ще се проведе икономически форум, който има за цел да привлече чуждестранните инвестиции.", "date": "2018.03.13", "title": "Белгия инвестира в пристанищата на Крим"}
{"url": "https://news.bg/world/roboti-sglobyavat-gasenichnite-verigi-za-ruskite-tankove.html", "text": " Държавната руска корпорация \"Ростех\" пусна първата роботизирана поточна линия. Тя е за сглобяване на гъсенични вери за бронирани превозни средства, които се произвеждат в \"Омсктрансмаш\" (част от \"АД\" НПК \"Уралвагонзавод\"). Това съобщи във вторник държавната корпорация.Производственият процес на гъсеничната лента е напълно автоматизиран, а монтажът на продукта напълно изключва ръчния труд. Операторите наблюдават само точната и непрекъсната работа на системите, цялата механична работа, в която са заети роботите, коментират от корпорацията.Автоматизацията ви позволява да увеличите производството с почти четири пъти.Процесът позволява да се правят и гъсенични вериги и за експериментални образци на военна техника.", "date": "2018.03.13", "title": "Роботи сглобяват гъсеничните вериги за руските танкове"}
{"url": "https://news.bg/weather/dazhdovno.html", "text": "Атмосферното налягане е по-ниско от средното за март - ще се повишава.Тази нощта, с преминаването на бърз студен атмосферен фронт, от запад на изток ще има валежи от дъжд, на места ще са интензивни, придружени с гръмотевици и временно усилване на вятъра. Възможни са и първите градушки. За това предупреждават от НИМХ към БАН.В края на нощта явленията в Западна България ще затихнат. Минималните температури ще са между 5° и 10°. През деня облачността ще е променлива, по-значителна над Източна България. Ще има краткотрайни валежи, а на места главно в източните райони и Рило-Родопската област ще прегърми. Ще духа до умерен, в Северна България и временно силен западен вятър. Максималните температури ще са между 13° и 18°.Над планините облачността ще е по-често значителна. Ще има краткотрайни превалявания от дъжд, над около 2000 метра - от сняг. Главно в Родопите ще има гръмотевична дейнос. Ще духа умерен, по билата и силен западен вятър. Максималната температура на височина 1200 метра ще е около 9°, на 2000 метра - около 3°.Над Черноморието ще е предимно облачно с валежи от дъжд, по-интензивни в часовете преди обяд. На отделни места ще има и гръмотевична дейност. До вечерта валежите ще спрат и облачността ще се разкъсва. Сутринта южният вятър ще се ориентира от запад, ще е до умерен. Максималните температури ще са между 12° и 17°. Температурата на морската вода е 6-7°. Вълнението на морето ще е 3 бала.На 13.03.2018 слънцето ще изгрее в 06:43 часа и ще залезе в 18:30 часа. Продължителност на деня 11:47 часа.На 13.03.2018 луната ще изгрее в 04:32 часа и ще залезе в 14:29 часа. Осветеност на диска в 0h UT 19 %. Фаза на луната: след последна четвърт преди новолуние.", "date": "2018.03.13", "title": "Дъждовно"}
{"url": "https://news.bg/regions/intenziven-trafik-na-balgaro-turskata-granitsa.html", "text": "Интензивен е трафикът на българо-турската граница, най-вече на граничния контролно-пропускателен пункт Капитан Андреево за товарни автомобили на изход. Информацията е на Гранична полиция към 06.00 часа.На българо-сръбската, българо-македонската и на българо-гръцката граница трафикът е нормален на всички гранични контролно-пропускателни пунктове.Нормален е трафикът и на българо-румънската граница за всички гранични контролно-пропускателни пунктове.", "date": "2018.03.13", "title": "Интензивен трафик на българо-турската граница"}
{"url": "https://news.bg/health/patsienti-iskat-smartta-na-partnyora-da-ne-spira-protsesa-na-invitro.html", "text": "Пациентски организации искат промяна в условията за съхраняване на яйцеклетки, сперматозоиди и зиготи (оплодени яйцеклетки - б.р.), предмет на асистирана репродукция, при смърт на единия партньор. От Пациентски организации \"Заедно с теб\" искат здравния министър да промени нормативната база, за да може вдовиците/вдовците да имат дете в такава ситуация.\"Очакваме юристите да предложат работещ алгоритъм за това кой би имал право да получи яйцеклетките, сперматозоидите или зиготите от Центровете за асистирана репродукция, както и да се защитят наследствените права на бъдещото дете.Разрешаването на продължаване на процедурата по асистирана репродукция при смърт на единия партньор ще даде възможност на младия човек, преживял тази драма и живял в обич в двойката, да продължи рода. Това и е подкрепа за раждането на повече желани българчета\", пишат в писмо от организацията.Те искат промяна в сега действаща Наредба 28, според която се забранява раждането на дете при смърт на единия партньор.Според чл. 70 (Изм. - ДВ, бр. 58 от 2011 г.) основателни причини за блокиране на яйцеклетки, сперматозоиди и зиготи са:Искането за промяна в наредбата е подписано от Пациентски организации \"Заедно с теб\", Асоциация за репродуктивно здраве, бременност и грижи за децата \"Усмихни се\", Алианс на трансплантираните и оперираните АТО \"Бъдеще за всички\" и Асоциация на пациентите със сърдечно-съдови заболявания.", "date": "2018.03.13", "title": "Пациенти искат смъртта на партньора да не спира процеса на инвитро"}
{"url": "https://news.bg/press/boyko-borisov-pochete-zaginalite-evrei-v-marsha-na-zhivite-vratichka-v-zakona-trie-bolesti-ot-zdravnoto-dosie.html", "text": "Румен Радев и Сотир Цацаров искат МВР да пази хората, не частни охранителиПрезидентът Румен Радев и главният прокурор Сотир Цацаров в един ден поискаха Конституционният съд (КС) да отмени въвеждането на частна охрана на селата. Мотивът им - така Министерският съвет и МВР абдикират от задължението си да пазят живота и имуществото на хората.Бойко Борисов почете загиналите евреи в \"Марша на живите\"Скърбим заедно с народа на Македония за всички, които не са успели да се измъкнат от нацистката машина. Това послание отправи в Скопие по време на възпоменателната церемония по повод 75-та годишнина от депортирането на евреите от територията на днешна Република Македония в нацистките лагери на смъртта премиерът Бойко Борисов.Вратичка в закона трие болести от здравното досиеВъзможност в новия регламент за личните данни позволява да бъдат блокирани данни от здравното ни досие, ако не искаме да се знае за прекарано заболяване. Например когато хронично болен сменя личния си лекар и не иска той да пази личната ни информация. Това съобщиха от Комисията за защита на личните данни.Личният лекар сега трябва да съхранява данните. Блокирането не значи унищожаване, когато те потрябват, ще могат да бъдат възстановени, поясниха от там.Нишката между родители и образование е скъсанаОсновната роля на училището наистина е да дава фундаменталните основи за всички дисциплини, които преподава, и едновременно с това да показва добри примери за възпитание. Определено през последните години се натъкваме на немалко примери, в които първите седем години изключително много липсват във възпитателния процес на учениците. Това значително се отразява върху тяхното възпитание и образование в училищната среда.ЕИБ може да финансира АЕЦ \"Белене\"България ще разговаря с Европейската инвестиционна банка (ЕИБ) за възможността й да кредитира довършването на АЕЦ \"Белене\". Това е един от вариантите за използване на реакторите, които вече са доставени, стана ясно от думите на министъра на енергетиката Теменужка Петкова. Заедно с изпълнителния директор на НЕК Петър Илиев вчера тя инспектира площадката за Втора атомна и съхранението на доставеното оборудване.АЕЦ \"Белене\" върви към рестартВсе по-вероятно изглежда, че управляващите ще се опитат да реализират проекта за АЕЦ \"Белене\". Централата може и да не заработи, но строителство очевидно ще има. Поне такова е усещането след посещението на министъра на енергетиката Теменужка Петкова в обекта. Тя, заедно с изпълнителния директор на НЕК Петър Илиев провери как върви изграждането на съоръженията за съхранение на доставеното руско оборудване. От думите й се разбра, че решението АЕЦ \"Белене\" да не се строи явно вече не стои на дневен ред, а усилията са насочени към търсенето на източници на финансиране и инвеститор, който да подкрепи проекта.", "date": "2018.03.13", "title": "Бойко Борисов почете загиналите евреи в \"Марша на живите\", Вратичка в закона трие болести от здравното досие"}
{"url": "https://news.bg/regions/razshiryava-se-svlachishteto-na-patya-smolyan-madan.html", "text": "Активно е свлачището на пътя Смолян - Мадан, съобщи кметът на село Търън Явор Говедаров пред БНТ.Свлачището засяга над 4000 души в този район. Хората, които остават вкъщи се притесняват за младите, които пътуват.Според Говедаров има опасения за скъсване на водопровода, който снабдява 11 населени места. Той допълни, че няма прекъсване на училищния процес в село Търън.Все още има тонове скална маса, които не се разчистват. Причината е, че свлачището е активно, според специалисти. То обхваща голям периметър от около 20 дка. Участъкът от пътя Смолян - Мадан в района на село Тикале остава затворен и опасността от свличането на скална маса.Алтернативният маршрут за тежкотоварните камиони е през Рудозем - Смилян, а за леките автомобили и по пътя Смолян - Фатово - Рудозем.Много е опасно свлачището и то се разширява ежедневно, заяви кметът на село Търън Явор Говедаров. Периметърът сега е над 1 метър, дълбочината е около 3,5 метра. Всички геолози казват, че самият камък и пясък се движат постоянно. Активно е, обясни Говедаров.\"Предупредихме населението, че свлачището е много опасно. Опасно е преминаването. Всеки на своя отговорност трябва да поеме този риск. Нарушено е и медицинското обслужване\", поясни Говедаров.Обходният път е през Рудозем, удължава се с около 20.30 км. В момента се работи за алтернативен път, който ще стане в рамките на 10 дни. Товарният поток ще преминава през Рудозем - Смилян.Опасенията на хората са, че ако не се вземат спешни мерки, свлачището може да затрупа река Черна и да се получат наводнения. Тези наводнения могат да наводнят пречиствателната станция, Влахово и Устово дори. Всички мостове и жилища около реката също могат да бъдат наводнени.Все още не е ясно кога ще започне разчистването. Очаква се днес да пристигнат още геолози, които да направят проучвания.", "date": "2018.03.13", "title": "Разширява се свлачището на пътя Смолян-Мадан"}
{"url": "https://news.bg/int-politics/otravyaneto-na-skripal-e-doshlo-ot-rusiya-shte-ima-otgovor-obyavi-tilarsan.html", "text": "Държавният секретар на САЩ Рекс Тилърсън обяви, че отравянето на бившия руски шпионин Сергей Скрипал във Великобритания \"очевидно идва от Русия\" и със сигурност \"ще предизвика отговор\".Говорейки пред журналисти, докато е летял от Нигерия за Вашингтон, Тилърсън е коментирал, че не знае дали Москва е запозната с отравянето, но добавил, че използваното нервнопаралитично вещество не би могло да дойде от която и да е друга страна.Тилърсън по-късно публикува изявление, в което се казва, че САЩ са съгласни с оценката на Великобритания, че \"Русия вероятно е отговорна за нападението с нервнопаралитично вещество, което беше извършено в Солсбъри през миналата седмица\" и добави, че \"Русия продължава да бъде безотговорна сила на нестабилност в света\".Британският премиер Тереза Мей вчера обяви, че е \"много вероятно\" Русия да е отговорна за отравянето на Скрипал и неговата дъщеря Юлия. Белият дом обаче не каза директно дали Москва е отговорна за отравянето. Русия нарече обвиненията на Тереза Мей \"цирково шоу\".Според британските медии Скрипал е бил отровен с нервнопаралитичното вещество новичок, което е разработено в СССР през 1970-те години.", "date": "2018.03.13", "title": "Отравянето на Скрипал е дошло от Русия, ще има отговор, обяви Тилърсън"}
{"url": "https://news.bg/crime/arnaudova-zakonat-za-chastnata-ohrana-mozhe-da-dovede-do-razpad-na-darzhavnostta.html", "text": "\"В Конституцията излишно е предвидено, че осигуряването на обществения ред е изключително правомощие на Министерския съвет (МС) и на МВР. При прехвърлянето на тези правомощия на частно-правни субекти, на практика е налице възможност да се стигне до разпад на държавността. С този закон (за частната охранителна дейност - б.р.) може да се засегне суверенитета на Република България и да се стигне до нарушаване на основни принципи на правовата държава.\".Това заяви пред bTV говорителят на главния прокурор Сотир Цацаров - Румяна Аранудова по повод искането за обявяване за противоконституционни на разпоредби от Закона за частната охранителна дейност, обнародвани на 30 януари 2018 г.Припомняме, в понеделник главният прокурор Сотир Цацаров поиска от Конституционния съд (КС) да бъдат обявени за противоконституционни текстове в Закона за частна охранителна дейност, които позволяват частни фирми да охраняват цели населени места.Малко по-късно и президентът Румен Радев поиска КС да разгледа текстовете, които създават възможност една фирма да поеме сигурността на цяло урбанизирано място.\"Държавата  и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред\", посочва Румен Радев в обръщението си към Конституционния съд.Извън основните аргументи за недопустимо прехвърляне на правомощия на частно-правни субекти, е налице опасност при недостатъчно прецизна правна уредба до неправилно приложение на закона, до ограничаване правата на българските граждани, до опасност да се влияе върху техния живот от лица, на чиято преценка законодателят остава дали да се намеси, в кой момент да вземе мерки за обществения ред\", каза Арнаудова.Говорителят на главния прокурор коментира и дали  на релсите е основна причина за влаковата катастрофа в Хитрино на 10 декември 2016 г.\"Това не е нова хипотеза, а това са обстоятелства, които са били въпрос на разследване от нас\", уточни Арнаудова и допълни, че тази хипотеза, която се представя от \"Булмаркет\", е отхвърлена.По думите й тази експертиза, която е по поръчка от \"Булмаркет\", по никакъв начин не може да влияе върху решенията на прокуратурата и на съда.\"Несъобразената скорост и навлизането на влаковите композиции с двойно по-висока скорост от предвидената са основните причини за дерайлирането на цистерните\", отсече говорителят на главния прокурор Румяна Арнаудова.", "date": "2018.03.13", "title": "Арнаудова: Законът за частната охрана може да доведе до разпад на държавността"}
{"url": "https://news.bg/crime/157-peshehodtsi-sa-ubiti-u-nas-prez-2017-a.html", "text": "157 пешеходци са били убити у нас през 2017 година.Броят на жертвите нараства сериозно спрямо предходната година, когато са били убити 118 души.Общо 1801 души са били блъснати миналата година.Същевременно ударените пешеходци в София са по-малко - общо 419 са пострадали през 2017 г. на фона на 439 за предишната година, уточнява БиТиВи.", "date": "2018.03.13", "title": "157 пешеходци са убити у нас през 2017-а"}
{"url": "https://news.bg/regions/kola-padna-v-reka-mesta-shofyorat-pochina.html", "text": "56-годишен мъж от Гоце Делчев почина при катастрофа в река, съобщи Дарик. Инцидентът е станал в понеделник около 18:00 часа след село Места.Мъжът е управлявал автомобил \"Фолксваген Голф\" от сeло Места към Гоце Делчев. Той е загубил контрол над колата, която е излязла от пътното платно и е паднала в река Места.", "date": "2018.03.13", "title": "Кола падна в река Места, шофьорът почина"}
{"url": "https://news.bg/politics/tonat-na-patriarh-kiril-beshe-nepriemliv-kategorichna-vitseto-jotova.html", "text": "Вицепрезидентът Илияна Йотова обяви, че тонът на руския патриарх Кирил е бил неприемлив, но за нея е по-важно как българските институции са реагирали на случилото се на срещата между патриарха и президента Румен Радев.Според нея реакцията на президента е била точна, хладнокръвна и с ясни послания.\"Със сигурност тази реакция на руския патриарх е предизвикана, може би заради колебливото ни отношение през годините на тема Русия. Но все пак този тон за мен остава неприемлив и смятам, че президентът отговори както трябва - без влизане в емоционални спирали, категорично и ясно\", коментира вицепрезидентът в сутрешния блок на Нова телевизия.\"Ние сме страна, която е признателна към всеки, който е участвал в тази война и който е дал живота си за свободата на България\", допълня тя.Според нея продължението на скандала в руските медии очевидно водело към предизборната кампания в Русия.\"Първите уроци, които получава един народен представител, е как се приема едно духовно лице. Поклонът пред руския патриарх е поклон и уважение към руската църква. Тя е в основата да я има освободителната война\", коментира Йотова критиките по неин адрес за начина, по който се е държала при посрещането на руския патриарх.Относно европредседателството ни тя коментира, че липсва българската позиция, която е отстоявана в контекста на интересите на българските граждани по отношение на финансовата политика, по темата сигурност, както и по отношение на това как въобще ще функционира ЕС.Тя поясни, че това, че има критичен поглед към начина, по който изглежда ЕС, не означава, че го отрича.\"Най-сериозните поддръжници на ЕС сме хора, които искаме промяна\", поясни вицепрезидентът.", "date": "2018.03.13", "title": "Тонът на патриарх Кирил беше неприемлив, категорична вицето Йотова"}
{"url": "https://news.bg/world/38-dushi-zaginaha-pri-intsident-s-avtobus-v-etiopiya.html", "text": "38 души са загинали при инцидент с автобус в северната част на Етиопия, съобщи държавната медия, цитирана от АФП.Автобусът с пътниците е паднал от стръмна скала.Общо 38 души (28 мъже и 10 жени) са загинали при инцидента, информира Fana Broadcast Corporate, позовавайки се на местните власти.Катастрофата е станала в Легамбо в региона Амхара.", "date": "2018.03.13", "title": "38 души загинаха при инцидент с автобус в Етиопия"}
{"url": "https://news.bg/regions/svlachishte-i-po-patya-kotel-omurtag.html", "text": "Свлачище затруднява преминаването по пътя Котел - Омуртаг. Скалната маса е паднала по път II-48, на около 200 метра в посока град Котел - село Тича, съобщи БНТ.В участъка движението за леки коли се извършва без затруднения. Движението за тежкотоварни автомобили над 12 тона обаче е временно преустановено. Камионите се отбиват от екипи на \"Пътна полиция\" в района на кръстовище \"Петолъчка\" и \"Кунак Търла\".Забраната ще важи поне до обяд на 16 март.", "date": "2018.03.13", "title": "Свлачище и по пътя Котел - Омуртаг"}
{"url": "https://news.bg/regions/evakuiraha-124-detsa-ot-pozhar-v-detska-gradina-v-pavlikeni.html", "text": "Евакуираха 124 деца от пожар в детска градина в Павликени.Сигналът за инцидента е получен след 9 часа и на мястото незабавно са изпратени екипи на пожарната, съобщава НоваТВ. Няма информация за пострадали.Огънят е обхванал помещение със стари вещи, намиращо се в близост до котелното и незабавно са евакуирани децата и персонала.Огънят е потушен, а родителите са прибрали децата си. Изясняват се причините за огъня.", "date": "2018.03.13", "title": "Евакуираха 124 деца от пожар в детска градина в Павликени"}
{"url": "https://news.bg/world/13-zaginali-i-20-raneni-pri-sblasak-na-avtobus-s-kamion-v-turtsiya.html", "text": "13 души загинаха, а други 20 пострадаха при катастрофа между пътнически автобус и камион в северната част на Анатолия, Турция, съобщи държавната Анадолска агенция, цитирана от АФП.Сред загиналите има и деца.Автобусът се е запалил след сблъсъка с камиона. Пътническият автобус е пътувал от Истанбул за северния град Токат. Инцидентът е станал на път във вилает Чорум. Автобусът се сблъскал със спрял на банкета камион.Един от пострадалите заяви, че всички пътници са спели по време на катастрофата.През 2017 г. в Турция са регистрирани близо 500 000 инцидента и 3 530 души са загинали.", "date": "2018.03.13", "title": "13 загинали и 20 ранени при сблъсък на автобус с камион в Турция"}
{"url": "https://news.bg/crime/bivshiyat-rektor-na-mu-prehvarlya-otgovornostta-za-sdelkite-na-sekretarya.html", "text": "Защитата на бившия ректор на МУ Валентин Митев и на Алексей Алексеев обвини главния секретар на Медицински университет София, че е нарушил служебните си задължения.Тази тези бе изложена днес на заседанието по , от която е нанесена щета в размер на близо 29 000 лв.Подсъдимият Валентин Митев и неговият подчинен Алексей Алексеев се явиха лично в съдебната зала, придружени от своите адвокати.Валентин Митев е обвинен и за това, че съзнателно е допуснал подчиненият му Алексей Алексеев да извърши престъпление по служба.Припомняме, бившият ректор на МУ е обвинен и за , която записвала студенти от арабски произход без да те да знаят английски език. По този начин те получават статут на постоянно пребиваващи в страна от ЕС. По думите на говорителя на главния прокурор Румяна Арнаудова престъпленията на Митев са заплаха за националната сигурност на страната, защото каналът можел да се използва като прикритие за незаконен трафик на мигранти и навлизане на лица, членуващи в терористични организации.На последното съдебно заседание по това дело бившият ректор посъветва прокуратурата да обърне внимание на този човек, който им подава информацията.", "date": "2018.03.13", "title": "Бившият ректор на МУ прехвърля отговорността за сделките на секретаря"}
{"url": "https://news.bg/crime/politsiya-i-zhandarmeriya-sa-blokirali-romski-kvartal-vav-vidin.html", "text": "Спецоперация се провежда в ромския квартал \"Нов път\" във Видин, съобщава БТВ.Той е блокиран от полицейски коли и жандармерия, като акцията е на ГДБОП и специализираната прокуратура.По предварителни данни спецоперацията е срещу организирана престъпна група за финансови престъпления.Ромският квартал \"Нов път\" във Видин се свързва с източване на ДДС.", "date": "2018.03.13", "title": "Полиция и жандармерия са блокирали ромски квартал във Видин"}
{"url": "https://news.bg/world/liderat-na-partiya-liga-othvarli-koalitsiya-s-demokraticheskata-partiya-v-italiya.html", "text": "Лидерът на партия \"Лига\" Матео Салвини отхвърли идеята за формиране на коалиционно правителство с управляващата лявоцентристка Демократическа партия, информира ANSA.Салвини подчерта, че ще формира \"дясноцетристко правителство с дясноцентристка програма\".\"Целта ни е дясноцентристко правителство с дясноцетристка програма\", изтъкна той и добави, че партията му не може да се \"съюзи с тези, които управляват лошо през последните няколко години\".Но той намекна, че е възможно да влезе в коалиция с популистите от Движение \"Пет звезди\", която получи най-голяма подкрепа на парламентарните избори в началото на месеца, събирайки 32 на сто.Дясноцентристката коалиция на бившия премиер Силвио Берлускони беше подкрепена от 37%, но \"Лига\" е най-добре представилата се партия от блока.Но нито една партия или предизборна коалиция няма достатъчно подкрепа за мнозинство.Най-голям удар понесе управляващата Демократическа партия, която спечели едва 20% от гласовете в сравнение с 40 на сто през 2014 г. Партийният лидер Матео Ренци реши да подаде оставка след \"чистата загуба\".", "date": "2018.03.13", "title": "Лидерът на партия \"Лига\" отхвърли коалиция с Демократическата партия в Италия"}
{"url": "https://news.bg/crime/vss-s-vtori-neuspeshen-opit-za-izbor-na-shef-na-sgs.html", "text": "Съдийската колегия на ВСС втори път не избра председател на СГС. Втори неуспешен опит да се избере председател на Софийски градски съд направи съдийската колегия на ВСС, съобщи БНР.7 от съдебните кадровици гласуваха срещу двамата кандидати - Евгени Георгиев и Светлин Михайлов.Дискусията продължи повече от 5 часа, но съдийската колегия не успя да избере човек за поста. За позицията се състезават Евгени Георгиев и Светлин Михайлов. Георгиев акцентира върху съдийското самоуправление. Той декларира, че не би управлявал еднолично СГС. По думите му стана ясно, че негов приоритет е програма \"Натовареност\". Решение Георгиев вижда в осигуряване на повече съдебни зали. Съдийската колегия разпита Евгени Георгиев за специализациите му в чужбина. Тема на дискусията станаха и акциите му във фалиралата КТБ. Георгиев е притежавал 58 акции, които е загубил след фалита на банката.Амбициите на другия кандидат Светлин Михайлов са свързани с това СГС да бъде успешен съд - без интриги и работещ спокойно. Михайлов отрече спекулациите да има много висок жизнен стандарт. Данъчната декларация, която той е подал показва, че притежава около 1 млн. лв. в пари и имоти.Да не се бърка личният с професионалният живот, призова Михайлов и изтъкна, че всички сделки са законни.Припомняме, и двамата кандидати се самономинираха за поста.Съдийската колегия ВСС трябваше да гласува на 20 февруари, но тогава стана ясно, че Михайлов спешно е приет в болница и изборът беше отложен.За да бъде легитимно избран един от двамата кандидати, той трябва да получи осем гласа, за да оглави Софийският градски съд. СГС от половин години е без председател заради внезапната оставка на Калоян Топалов.Най-големият съд в България няма председател от септември 2017 г., когато Калоян Топалов изненадващо подаде оставка.Заедно с Топалов оставка подаде и ръководителката на едното от двете  И двамата са посочили лични мотиви като причина за решението си.Топалов бе избран за председател на СГС през юни 2015 г. след отстраняването на Владимира Янева, която бе \"опраскана\" след разкритията за незаконни специални разузнавателни средства по разработката \"Червеи\". Името на Владимира Янева стана емблематично покрай големия Избирането му предизвика изненада, тъй като кандидатурата му имаше подкрепата на малцинството във ВСС и председателя на Върховния касационен съд Лозан Панов. За поста обаче нямаше други кандидатури.", "date": "2018.03.13", "title": "ВСС с втори неуспешен опит за избор на шеф на СГС"}
{"url": "https://news.bg/crime/mvr-udari-iztochvaneto-na-evrofondove-i-dds-vav-vidinskata-mahala-nov-pat.html", "text": "ГДБОП и Дирекция \"Жандармерия\" удариха източване на ДДС и еврофондове със спецоперация във Видинския квартал \"Нов път\".В хода на операцията са иззети компютърни системи, оптични носители на информация, банкови и счетоводни документи, множество дебитни карти, които не са при титулярите, електронни подписи и печати на липсващи търговци, касови апарати. Назначават се експертизи.В рамките на операцията са задържани общо петима души на територията на Видин, Варна и София. Предстои прецизиране на събрания доказателствен материал за привличане на задържаните като обвиняеми за участие в организирана престъпна група.Петимата задържани са братя, а един от тях е общински съветник, според местните жители, те се занимават със строителство, според информация на БНР. ", "date": "2018.03.13", "title": "МВР удари източването на еврофондове и ДДС във видинската махала \"Нов път\""}
{"url": "https://news.bg/world/na-ostrova-razsledvat-tvardeniya-che-rusiya-e-zamesena-v-14-smartni-sluchaya.html", "text": "Британският вътрешен министър Амбър Ръд заяви, че полицията и специалните служби ще разследват твърдения, че руската държава е замесена в повече от 10 смъртни случая на територията на Обединеното кралство през последните години.Това съобщава световната осведомителна агенция \"Ройтерс\", която се позовава на писмо.През миналата седмица председателят на Комисията по вътрешни работи към Камарата на представителите писа до Ръд с искане да се направи проверка на 14 смъртни случая, които не са разглеждани от полицията като подозрителни, но медии многократно са ги свързвали с Русия.Искам да се убедя, че тези твърдения са нищо повече от това, написа Ръд в отговор на писмото. \"Полицията и Ми-5 са съгласни и ще помагат при това начинание\", добави тя.Междувременно ДПА съобщава, че британският Съвет за национална сигурност ще проведе второ заседание в рамките на четири дни във връзка с отравянето на двойния агент Сергей Скрипал и дъщеря му Юлия.Заседанието ще обсъди отговора на Русия.", "date": "2018.03.13", "title": "На Острова разследват твърдения, че Русия е замесена в 14 смъртни случая"}
{"url": "https://news.bg/politics/byuroto-na-bsp-zasedava-v-pomosht-na-bregovo.html", "text": "Изпълнителното бюро на БСП днес заседава в Брегово, където е обявено . По принцип заседанията на ИБ на БСП се провеждат всеки вторник в столицата, след което социалистите дават редовен брифинг на партията на \"Позитано\" 20. Днес обаче това не се случи.\"Тук сме в Брегово, най-напред да помогнем на хората, да знаят, че не са изоставени.\" Това заяви лидерът на червените Корнелия Нинова. От БСП са доставили минерална вода, ще дарят и пари на пострадалите семейства. След това социалистите ще проведат разговор с кмета и общинските съветници за намирането на дългосрочно решение на проблема с наводненията в района.\"Ще настояваме и в парламента, и пред правителството държавата да си поеме ролята, а не да прехвърля всичко на кметовете, които нямат средства да поддържат речните корита и язовирите\", допълни Нинова от дигата на .Нинова припомни, че преди три години левицата е предлагала единен държавен орган да поеме управлението и контрола, но тогава управляващите не ги чули. \"Тази инфраструктура е стратегическа за националната сигурност и сигурността на населението. Както в енергийната система, така и тук, ролята на държавата е ключова. Изтеглянето на държавата от важни за сигурността сектори, което направиха правителствата на Борисов, е голяма грешка\", категорична бе Нинова.Соцлидерът натърти и че последното такова е решението за . \"Колко аргументи им дадохме в парламента да не го правят - пак не чуха. Но най-силният аргумент е животът тук по селата в Северозапада. Почти няма необирана къща. Беднотия е. И ти да караш тези хора да си плащат за частна охрана е . Ето затова не изпълниха предизборното си обещание във всяко село да има полицай - за да си плащат хората\", категорично заяви Нинова и допълни, че правителството всъщност руши държавността.Нинова коментира и  да свика Консултативен съвет по национална сигурност по темата със сделката за активите на ЧЕЗ у нас.Според лидера на БСП проблемите около ЧЕЗ се задълбочават, което оправдава нуждата от КСНС. Тя е категорична, че на съвета БСП отново ще изрази позицията си държавата, на пазарен принцип, да се конкурира и да изкупи дела на ЧЕЗ, а не да си партнира с фирми.\"Всеки ден излиза информация и факти, които опровергават твърденията на правителството по сделката с ЧЕЗ. От Чехия опровергават това, което казва българското правителство. Проблемът се задълбочава и не се вижда скорошното му решение. Приветствам президента за решението му да свика КСНС. Много правилна и навременна стъпка\", подчерта Нинова.Тя добави, че вече много граждани са се включили в , с която се иска разваляне на сделката за ЧЕЗ.", "date": "2018.03.13", "title": "Бюрото на БСП заседава в помощ на Брегово"}
{"url": "https://news.bg/int-politics/uvolnenieto-na-tilarsan-nyama-da-podobri-neshtata-ubedena-germaniya.html", "text": "Уволнението на американския държавен секретар Рекс Тилърсън няма да доведе до подобряване на обтегнатите отношения с Германия.Това обяви заместник-министърът на външните работи на Геармения Михаел Рот, цитиран от \"Ройтерс\".\"Уволнението на Рекс Тилърсън не подобрява нещата\", написа Рот в \"Туитър\".Американският президент Доналд Тръмп по-рано обяви, че е заменил държавния секретар Рекс Тилърсън с досегашния директор на Централното разузнавателно управление (ЦРУ) Майк Помпео, отстранявайки от поста американския първи дипломат след няколко публични разрива между двамата.", "date": "2018.03.13", "title": "Уволнението на Тилърсън няма да подобри нещата, убедена Германия"}
{"url": "https://news.bg/world/es-dava-eur3-mlrd-na-turtsiya-predi-sreshtata-vav-varna.html", "text": "Европейската комисия ще одобри допълнително финансиране от 3 милиарда евро за подпомагане на сирийските бежанци в Турция. Това разкриха представители на ЕС, цитиран от \"Ройтерс\".Парите ще бъдат отпуснати преди срещата на евролидерите с президента на Турция Реджеп Ердоган във Варна на 26 март.Еврокомисарят по миграцията Димитрис Аврамопулос ще обяви в сряда, че Европейската комисия предлага допълнително финансиране на проекти в подкрепа на сирийските бежанци в Турция, разясниха източниците пред агенцията.Турция е приела 3,5 милиона бежанци от Сирия. До момента ЕС е отпуснала 3 милиарда евро за подпомагането им. Парите са част от сделка между Анкара и Брюксел за спиране на миграцията към Европа.В същото време през април ЕС ще публикува \"критичен\" доклад за опитите на Турция да се присъедини към съюза.", "date": "2018.03.13", "title": "ЕС дава €3 млрд. на Турция преди срещата във Варна"}
{"url": "https://news.bg/int-politics/darzhavniyat-sekretar-na-sasht-zvanna-na-prezidenta-na-polsha-toy-mu-otkaza-razgovor.html", "text": "Съветници на полския президент Анджей Дуда мълчаливо са потвърдили информациите в медиите, че полският държавен глава наскоро е отказал да приеме телефонно обаждане от току-що уволнения държавен секретар на САЩ Рекс Тилърсън, съобщава \"Асошиейтед прес\".В информациите се уточнява, че Тилърсън се е обадил, за да обсъди с Дуда възможни действия на САЩ във връзка с нов полски закон, забраняващ изявления, че Полша или поляци са отговорни за Холокоста. Няколко дни по-късно Дуда одобри закона, слагайки подписа си под него.Запитан за въпросните информации, главният съветник на Дуда - Анджей Дера, е коментирал, че \"съгласно правилата на дипломацията\" длъжностно лице, което има ранг на министър, не се обажда на президент.Друг съветник на Дуда - Павел Муча, също не отрече информациите, но настоя, че отношенията между Полша и САЩ са \"стратегически близки\".Тилърсън беше уволнен преди малко от американския президент Доналд Тръмп.", "date": "2018.03.13", "title": "Държавният секретар на САЩ звънна на президента на Полша, той му отказа разговор"}
{"url": "https://news.bg/world/parvata-zhena-shef-na-tsru-svarzvana-s-uotarbording-i-taen-zatvor.html", "text": "Президентът на САЩ Доналд Тръмп избра първата жена директор на ЦРУ. Джина Хаспъл е разузнавач от кариерата, който е управлявал таен затвор на агенцията в Тайланд, където върху заподозрените терористи са се прилагали брутални техники за разпит, които се подкрепят от държавния глава на САЩ, информира АП.По-рано днес Тръмп обяви, че уволнява държавния секретар Рекс Тилърсън и на негово място номинира директора на ЦРУ Майк Помпео. Помпео пък съответно ще бъде заменен от заместник-директора на ЦРУ Джина Хаспъл.Хаспъл е помогнала за изпълнението на заповед агенцията да унищожи видеоматериали, на които върху заподозрени терористи се прилага техниката \"уотърбординг\" (върху лицето на човек се поставя кърпа и върху нея тече вода, по този начин разпитваният има усещането за давене - Бел. ред.). Тази заповед принуди правосъдното министерство на САЩ да проведе продължително разследване, което завърши без повдигане на обвинения.Хаспъл има голям международен опит, тъй като е управлявала таен затвор на ЦРУ, където обвинените терористи Абу Зубайда и Абд ал Рахим ал Нашири са изтезавани с \"уотърбординг\" през 2002 г., според източници от разузнаването на САЩ.Заместник-директорът на ЦРУ се присъединява към агенцията през 1985 г. В началото е работила за агенцията в чужбина. Във Вашингтон е заемала няколко високопоставени длъжности, включително заместник-директор на Националната тайна служба и заместник-директор на Националната тайна служба за разузнаване и тайни операции.Правозащитници вероятно ще разкритикуват решението на Тръмп, тъй като многократно се обявяваха срещу нея заради използваните брутални техники по време на разпитите на заподозрени терористи.", "date": "2018.03.13", "title": "Първата жена шеф на ЦРУ свързвана с уотърбординг и таен затвор"}
{"url": "https://news.bg/comments/ot-mita-i-bezalkoholna-bira-polza-nyama.html", "text": "От гледната точка на европейския човек, американците са пословични с няколко неща. Две от тях са, че бирата им не струва и че на футбола викат \"soccer\". Възпитанието и дипломатическият етикет обаче ни заставят да не коментираме публично другите им отличителни черти.Когато американският президент Доналд Тръмп взе решението да наложи мита на вноса на стомана (25%) и алуминий (10%), публичният разговор в САЩ стигна именно до бирата и спорта. Ще има ли увеличение на напитката и бейзболните бухалки, питаха се американците.Това доведе до следното. Иначе възрастният и достолепен Секретар на търговията, Уилбър Рос, започна да обикаля студията на американските медии с питиета и със супи в консерви. И, размахвайки ги, да прави парадни изчисления: при въвеждането на 10% мито върху алуминия, кенът бира няма да поскъпне с повече от 0,3 цента за бройката.По отношение на бирата американският Секретар на търговията изглежда наистина е прав, че подобно увеличение е пренебрежимо. В крайна сметка, ако човек си има приоритети в живота и ги преследва с упорство и дисциплина, 0.3 цента разлика в цената няма да те демотивират.Идеята за въвеждането на тези тарифи се аргументира от администрацията на президента Тръмп с потребността на САЩ да възстановят своята метална индустрия. В интерес на истината, същата е в очевидна криза от 80-те години насам. Според данните на излязъл по-рано тази година доклад на Департамента по търговията, за 2017-та година САЩ са произвели 10.1 млн. метрични тона стомана, а са внесли 36 млн. (данните касаят готовата за експлоатация стомана). Положението с алуминия е даже още по-критично: отново за миналата година САЩ са произвели 785 000 метрични тона алуминий (втечнен), а са внесли над 5 млн. м. т. такъв.Тази криза в промишлеността на САЩ е особено явна в щати като Пенсилвания и Охайо. Някога значими индустриални центрове, от години насам местната промишленост от тези два щата е експортирана извън САЩ. Това довежда обаче и до износ на свързаните с нея работни места. Следователно, маргинализираните служители от Пенсилвания и Охайо, които не могат да се преквалифицират в движение, разпознаха протекционисткото предизборно послание на Доналд Тръмп и гласуваха за него.Не трябва да се подценява този индустриален проблем и чувствителността на американците, свързана с него. Неслучайно сенаторите от Демократическата партия Шеруд Браун (Охайо) и Боб Кейси (Пенсилвания) зарязаха партийната дисциплина и популярната анти-Тръмп реторика и извиха глас в подкрепа на митата на президента. В крайна сметка, по-късно тази година има частични избори за Конгреса, а двамата сенатори искат да си запазят местата в Сената.Именно поради липсата на съгласие с това решение на президента обаче Гари Кох, про-пазарният съветник по икономически въпроси на Тръмп, хвърли оставка дни преди митата да бъдат обявени публично. Ръководителят на Държавния департамент Рекс Тилърсън, както и този на Пентагона, Джеймс Матис, също са против решението на Белия дом.Но въпреки всичко това, тази политика на американския президент изглежда дискусионна. Не само поради това, че тя ще доведе до увеличение на цените за крайния потребител (оставете бирата и онези бейзболни бухалки, които се правят от алуминий, по-интересни ще са цените, които ще се формира от автомобилната и самолетната индустрия).Не толкова и заради това, че не е ясно дали тази политика ще допринесе за откриването на нови работни места в САЩ или по-скоро - до закриването на такива (понеже ефектът не касае само Охайо и Пенсилвания, но и щати като Мисури и Луизиана, които са на челните места по внос на метални суровини).Оставяме настрана и факта, че към момента наличните производствени възможности на САЩ просто не могат да удовлетворят търсеното потребление на тези стоки. Нека се разсеем услужливо и да се направим, че не виждаме видимото противоречие между това да демонтираш регулациите на Обама, от една страна, и да въвеждаш подобни тарифи, от друга.Да, в световен мащаб Китай е най-големият производител на стомана (малко под 50%) и на алуминий (малко над 50%). Но САЩ внасят тези материали, на първо място, от Канада - 16.46% и от ЕС - 14.55%. Китайският внос на стомана за САЩ е едва 2.15% от общото количество, което американците импортират. Т.е от този тип мита ще пострада не Китай, а близки на САЩ страни като Канада и тези от Европейския съюз (основно Германия). Разбира се, митата все още не важат за северния съсед на САЩ, поне докато текат преговорите за НАФТА.Но ако Тръмп иска да се бори с търговските дефицити на САЩ спрямо Китай, стоманата и алуминият не са средствата. И ако обвързва американските промишлени отрасли с националната сигурност на страната, то ЕС не трябва да е обектът на тези мерки.Въпреки това президентът Тръмп е прав, когато посочва, че ЕС на свой ред има редица мита спрямо американския експорт. Но тук подходът не трябва да се търси в налагането на реципрочни тарифи, а в премахването на съществуващите такива. Защото митата са на практика санкции, а няма полза от налагането на такива между ЕС и САЩ. Това ще доведе до усложнения и парцелиране на взаимоотношенията между тях в период, в който те просто не могат да си го позволят.Затова позицията на ЕС по отношение на митата на Тръмп трябва да бъде много внимателна. Обмислянето на реципрочни тарифи, касаещи американския експорт за европейския континент, за което се обяви вече канцлерът Ангела Меркел, не би било част от решението от проблема, а от неговото задълбочаване.Въпреки че предстои да видим как ще реагира на практика ЕС, то той вече инициира предупредителния си изстрел: налагането на реципрочни тарифи за бърбъна и за Харли Дейвидсън.Нали не смятате обаче, че това е сериозно и че ще \"нарани\" САЩ? За 2017-та ЕС е вкарал американски бърбън за обща стойност от 154 милиона долара. С оглед на стоковия обмен между ЕС и САЩ, тази стойност не заслужава кой знае какво внимание. Така както и всеки американски бърбън, поставен пред ирландското уиски или шотландския скоч.С подмятането си за бърбъна и мотоциклетите, ЕС по-скоро искаше да предупреди лидерите на Републиканската партия в Конгреса на САЩ, че не се справят добре в сдържането на президента Тръмп. В крайна сметка, ръководителят на мнозинството в Камарата на представителите, Пол Райън, е от Уисконсин, където е позиционирано производството на \"Харли Дейвидсън\". Така както лидерът на мнозинството в Сената, Мич Макконъл, е от Кентъки, където производството на бърбън осигурява над 17 000 работни места.Апропо, и двамата републиканци не останаха очаровани от решението на Доналд Тръмп. Един път, тъй като не споделят протекционистичните схващания на хора от екипа на американския президент като споменатия Уилбър Рос или Питър Наваро. Втори път, понеже избирателите в Уисконсин и Кентъки си имат по-различни приоритети от тези в Охайо и Пенсилвания.Въпреки че е рано да се говори за търговска война между ЕС и САЩ, митата са проява на лош вкус. Каквато е и тази да викаш на футбола \"soccer\".А ако ЕС се изкуши и въведе реципрочни мита, то единствените полезни такива, мисля си, трябва да са на наложени на безалкохолната бира и бейзбола.", "date": "2018.03.13", "title": "От мита и безалкохолна бира полза няма"}
{"url": "https://news.bg/int-politics/sluchayat-skripal-novo-prestaplenie-v-smetkite-na-rusiya.html", "text": "НАТО изразява сериозна загриженост във връзка с покушението с нервнопаралитичен газ срещу бившия двоен агент Сергей Скрипал и неговата дъщеря Юлия. \"Обединеното кралство е високо ценен партньор и този инцидент буди сериозна загриженост в НАТО\", заяви генералният секретар на Алианса Йенс Столтенберг. По данни на британската правителствена ръководителка Тереза Мей, Русия \"най-вероятно\" носи отговорността за този атентат. НАТО е в постоянен контакт с британските власти. \" Употребата на какъвто и да е нервнопаралитичен газ е абсолютно неприемлива и ужасна\", заяви Йенс Столтенберг. Бившият американски посланик в Москва Майкъл МакФауъл смята, че Алиансът трябва да предприеме нещо. \"Независимо от това дали става дума за опит за атентат или за тероростично нападение, президентът Тръмп трябва отговори. НАТО трябва да отговори\", пише Майкъл МакФауъл в Туитър.САЩ заплашват със \"сериозни последици\"Западните съюзници застават твърдо на страната на Великобритания. Американският външен министър Рекс Тилърсън заяви, че САЩ споделят становището на своите съюзници, че зад опита за убийство \"най-вероятно\" стои Русия. След телефонен разговор с британския външен министър Борис Джонсън американският държавен секретар заяви, че \"както извършителите, така и поръчителите на покушението трябва да понесат съотвените сериозни последици\".Франция също застава на страната на ЛондонФренският президент Еманюел Макрон също засвидетелства своята солидарност с Тереза Мей, както съобщава британското правителство. Еманюел Макрон и Тереза Мей са обсъдили \"различните модели на агресивно поведение на Русия\" и необходимостта от концентрирани действия на съюзниците.Тереза Мей обвинява РусияПреди това британската правителствена ръководителка Тереза Мей отправи тежки обвинения срещу Русия в реч пред долната камара на парламента. \"Най-вероятно Русия е отговорна за това престъпление\", заяви тя. Мей допълни, че официални руски институции са поръчали покушението или най-малко са го одобрили. Тя окачестви нападението с нервнопоралатичен газ като \"произволно и безсрамно нападение срещу Обединеното кралство\". Британското правителство е призовало руския посланик във външното министерство. Тереза Мей заяви, че Русия има дълга история с \"поръчковите убийства\". Бойното отровно вещество \"Новичок\" е било разработено в Русия, която е в състояние да го произвежда и сега, обясни британската правителствена ръководителка.Ултиматумът изтича тази вечерДо тази вечер Москва трябва да даде обяснение пред организацията за забрана на химическите оръжия (OPCW) във връзка със случая. Ако дотогава Русия не даде \"никакъв удовлетворителен отговор\", нападението с отровния газ ще бъде смятано за \"незаконна употреба на насилие от руска страна срещу Обединеното кралство\", заяви Тереза Мей и допълни, че ще обсъди с парламента \"редица ответни мерки\". Обвиненията на Тереза Мей срещу Москва означават значително покачване на напрежението в британско-руските отношения. Руското правителство реагира подигравателно на изявленията на британската правителствена ръководителка пред долната камара на парламента. Руски информационни агенции пишат, че руската външнополитическа говорителка Мария Захарова окачествила изявленията на Тереза Мей като \"цирк в британския парламент\". Тя обвинила британското правителство в \"политическа кампания на базата на провокации\" и в разпространяването на \"измишльотини\".Путин изчакваРуският президент Владимир Путин не пожела да отговори на въпросите на BBC. \"Нека първо британските власти да разнищят случая и тогава можем да дискутираме\", заяви той. Британското вътрешно министерство съобщава, че вътрешната министърка Амбър Руд е насрочила за днес съвещание на кризисния щаб КОБРА. Вестник Телеграф пише, че ще бъде свикан и националния съвет за сигурност.Властите окачествяват покушението като опит за убийствоНа 4 март бившият двоен агент Сергей Скрипал и дъщеря му Юлия бяха открити в безсъзнание на една пейка в Солсбъри. По данни от полицията, те са станали жертва на покушение с нервнопаралитечен газ и се намират в критично състояние. Британските правоприлагащи власти окачествяват покушението като опит за убийство. Един полицай също е настанен в болница, но е контактен.Властите откриха следи от нервнопаралитичен газ в един ресторант и в един бар в Солсбъри. Здравните власти веднага призоваха посетителите на двете заведения да изперат личните си вещи. В разследването участват над 250 полицейски служители, сред които 180 войници и експерти по химическите оръжия. Бившият двоен агент Сергей Скрипал е информирал британското външно разузнаване MI6 за руски агенти в Европа. През 2004 година бившият полковник от руското военно разузнаване ГРУ избягва и бива арестуван. В Русия той е осъден на 13 години трудов лагер. В рамките на размяна на агенти през 2010 година той пристига във Великобритания.", "date": "2018.03.13", "title": "Случаят Скрипал: Ново престъпление в сметките на Русия?"}
{"url": "https://news.bg/world/hodorkovski-putin-e-otgovoren-za-otravyaneto-na-skripal.html", "text": "Отговорността за покушението срещу бившия двоен агент Сергей Скрипал и дъщеря му Юлия носи президентът на Русия Владимир Путин, заяви опозиционерът Михаил Ходорковски, който пребивава в Швейцария.\"Путин е наредил да направят това или - което също е вероятно, Путин е изгубил контрол над спецслужбите\", коментира Ходорковски пред германската обществена телевизия ZDF.Припомняме, британският премиер Тереза Мей обяви, че отровното вещество, използвано при покушението, е руска разработка и че зад престъплението стоят руснаци. Москва продължава да отрича участие в нападението. Междувременно британската позиция получи подкрепа от западните съюзници.Припомняме, отровените баща и дъщеря бяха открити в безсъзнание в центъра на града в неделя, 4 март.Бившият полковник от руското разузнаване Сергей Скрипал през 2006 г. беше осъден за шпионаж в полза на Великобритания, а през 2010 г. помилван, след което му беше позволено да напусне Русия в замяна на 10 руски агенти, разобличени в САЩ. Той замина за Великобритания заедно с дъщеря си Юлия сина си и съпругата си, която две години по-късно почина от рак.През 2016 г. Юлия е направила опит да се върне в Русия, но не е успяла да се установи там.", "date": "2018.03.13", "title": "Ходорковски: Путин е отговорен за отравянето на Скрипал"}
{"url": "https://news.bg/politics/za-natsionalnoto-dostoynstvo-i-imperskata-bezpardonnost.html", "text": "Вълната от критики срещу Патриарх Кирил, от всички страни на българското общество, предоставя изключителна възможност за консолидация около оценката и защитата на националните си интереси, включително спрямо Русия.Признателността си е признателност и тук също не може да има разминаване, но тя има граници - там където родните фенове на руските имперски традиции изискват подчинение от нас и второстепенна роля за собствените ни възрожденци. Всякаква признателност може да има - на русофилите, че \"кат Русия няма втора\" /така виждат нещата и то не от сега/, че ако не била руско-турската война нямало да има България - това е откровено глупаво съждение, защото разпадът на Османската империя е факт извън войните, които води Русия с Турция и тя дава началото на десетки държави както на Балканите, така и в Азия и Африка.Но в едно трябва да бъдем единни - това, че без Левски, Ботев, Раковски - няма България и над тях не може да има нищо по-високо и по-ценно. Без тяхното дело, без саможертвата хилядите възрожденци проблемите на България никога нямаше да достигнат своята европейска и световна значимост, без които не можеше да има никакви войни, никакви Сан Стефано и Берлин.Ето тук трябва всички да дръпнем чертата - какво може да си позволи Патриарх Кирил и когато друг политик, независимо дали от Изток и Запад прекрачи границите на уважението към историята ни, да реагираме като един.Не говоря за Сидеров или другите руски националисти у нас, включително за политически дейци, които съжаляват само, че Патриарх Кирил открил огън не на нужния редут!? Тоест това, че атакувал по принцип България и български политици е ОК, просто не му бил точен избора на цел - т.е. \"на редут\". Те не са част от българската нация, загубени са за националната ни кауза, нито могат, нито искат да се променят.Но на всички трябва да им пука за българските институции, за унижението на българския президент и на българските институции, включително на българската православна църква.За вицепрезидента Йотова, която зае достойна позиция по Истанбулската конвенция, но нямаше кой да й каже, че се целува ръка на българския патриарх и то с достойнство, но не и на чужд църковен лидер. На Патриарх Кирил му целува ръка Путин.Твърдя, че имаме уникална възможност за единение, но затова трябва да погледнем стратегически, а не да се караме в дребното.Като човек, който дълго време се е занимавал с темата признателност, която руската външна политика експлоатира и която задължително върви ръка за ръка с вменяване на чувството за вина, Ви казвам - изобщо не е важно какво казва днес Кремъл или РПЦ за това дали достатъчно и как почитаме паметта на падналите в една или друга война. Това е въпрос на наше собствено решение, ако щете на собствената ни памет. Съвременна Русия на Путин няма на какво да ни научи в тази област - напротив - на светлинни години сме пред тях в умението да изразим уважение и съхраним почит.Сравнете паметта към руските и към съветските войни - по хиляди села и градове има всякакви паметници на падналите в руско-турската война от 1877-78 година, не само руснаци, но и всички други националности. За това няма централна директива, просто всеки си върши своята работа. И вижте паметниците на Червената армия, която внася насилие в историята ни. Да, Альоша стои по-високо от малкия паметник на руско-турската война в подножението, да не говорим в сравнение са паметника на Васил Левски. Колкото и визити на патриарси и императори да има у нас, които да ни назидават на тема признателност, българският народ като цяло няма да приеме съветските паметници като свои - винаги ще има значителна група, при това растяща, която ще гледа на тях като маркери на насилието.Вярвам, че един ден ще съумее да приемем и да почетем всички паднали от други нации на българска територия, включително и тези които са воювали срещу българските интереси. Както Франция и Германия взаимно си уважават паметта на загиналите. Защото войниците и офицерите не са виновни за войните - отговорни са политиците - царете, императорите, султаните.Както няма нищо срамно да признаем, че не сме успели да спасим евреите в окупираните територии по време на Втората световна война. Историята не е съставена само от славни страници, има и много трудни за прочит истории, в които нашите предшественици не са вземали най-добрите решения.Това само ще открои и усили гордостта, че сме спасили съгражданите си от еврейски произход.Няма да пострадаме ако признаем всички, че Народният съд и хилядите убити от комунистическия режим са престъпления спрямо нацията, независимо от политическите и идеологически пристрастия. Това не трябва да се възприема като отслабващо тезата на левите партии и движение, а ще го освободи от излишен исторически баласт.Ще бъде честно и ако върнем балансите в своята признателност и дадем предимство на националните си герои, а не да се срамуваме, че най-големите и най-високи паметници, най-централните улици и булеварди - са посветени на чужди царе и пълководци, които имат принос за България.Никоя признателност към чуждия принос не може да стои по-високо от почитта към собствените ни герои. Иначе няма България, няма нация.За това да благодарим на Патриарх Кирил за стореното и да се обединим около - България преди всичко.Преди съдбата на българо-руските отношения и на отношенията ни с която да е друга страна или континент идват отношенията с другия българин.", "date": "2018.03.13", "title": "За националното достойнство и имперската безпардонност"}
{"url": "https://news.bg/bulgaria/strelochnikat-ot-gara-hitrino-strelkata-ne-e-prichina-za-katastrofata.html", "text": "Катастрофата на гара Хитрино не е предизвикана от проблем със стрелката, високата скорост на влака е причинила трагедията. Такава позиция изрази пред bTV стрелочникът Ирфан Хасан.Това е мъжът, чиито очи са видели адския взрив на цистерни, който уби 7 души през декември 2016 година.Разказът му за драматичните минути на експлозията опровергава версията на собственика на композицията, обявена вчера, че не скоростта, а повредена жп стрелка е причина за трагедията.Ирфан оцелява по чудо. Разказва, че влакът е летял с много висока скорост, а машинистите първоначално не разбрали за катастрофата.\"Той направо идваше да ни убива, друго какво да ти кажа... Цялото село гори, слизат машинистите и викат на дежурния - защо ни спря. Нямаше намерение изобщо да спре, ако не беше се скъсал.\" - разказа Ирфан Хасан.Той е отговорен за стрелките на коловозите във фаталната сутрин. Убеден е, че не съоръжението е причината.\"Стрелката си е заключена, стрелката не съм я обръщал цяла нощ и не се обръща, тя пета стрелка е сигурно най-здравата стрелка, няма проблеми\", коментира той.1Експертиза, поръчана и платена от транспортната фирма-собственик на композицията сочи, че дерайлирането се дължи на незаключена стрелка. Взривът пък станал заради повторно пускане на електричеството по контактната мрежа.\"Единият от хората там, които са на гарата, е казал, че изпуска газ и въпреки всичко е пуснато електричеството отново? Не мога да ви кажа.\" - заяви Станко Станков, управител на \"Булмаркет\".Решението за повторно пускане на електричеството вероятно е взето от диспечера.Според прокуратурата експертизите на \"Булмаркет\" не могат да служат за промяна в изводите на обвинението и са категорични, че катастрофата е причинена от високата скорост.", "date": "2018.03.13", "title": "Стрелочникът от гара Хитрино: Стрелката не е причина за катастрофата"}
