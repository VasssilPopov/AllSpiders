{"url": "https://news.bg/world/v-marsiliya-maskirani-strelyaha-s-kalashnikov.html", "text": "В Марсилия маскирани лица откриха огън с автомат \"Калашников\" срещу група младежи, предаде британското издание Express.Това е станало близо до популярното културно пространство La Busserine.Съобщава ес, че нападателите са се приближили с три превозни средства. Стигнало се е до престрелка с полицията.Районът е отцепен. На мястото са изпратени морски пехотинци и спасителни екипи.Според местни медии, един човек е ранен.", "date": "2018.05.21", "title": "В Марсилия маскирани стреляха с Калашников "}
{"url": "https://news.bg/politics/radev-govoril-otkroveno-s-medvedev-za-litsenziite-za-voennata-tehnika.html", "text": "Има въпроси, на които трудно, според Румен Радев, би се намерило решение, но не трябва да се бяга от диалог между руската и българската страна. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР.По думите му, тук България има своите определени интереси и \"българският военнопромишлен комплекс е важна част от българската икономика\". Радев заяви, че е обяснил това откровено на премиера Медведев.\"Има изисквания на руската страна, които са неприемливи за нас и България трябва да отстоява своите интереси\", заяви държавният глава Румен Радев пред медиите след срещата си с руския премиер Дмитрий Медведев.Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. \"Това за нас е неприемливо. Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни\", добави още президентът., че тази среща е пробив в отношенията между двете страни.\"На първо място, положителният импулс от тази визита, която правя с премиера Медведев и с президента Путин утре, трябва да бъде използван по най-добрия начин от българското правителство\", призова президентът. Той съобщи, че най-вероятно през септември месец ще се състои отлаганата от години 16-а сесия на Междуправителствената комисия по икономическо и научно-техническо сътрудничество.В отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. \"Моето мнение за санкциите го знаете, но това е въпрос от компетентността на Европейския съвет, където България се представлява от министър-председателя\", каза още Румен Радев.Президентът положи венци пред Паметника на Св. Св. Кирил и Методий и Паметника на Героите от Плевенската епопея в Руско-турската освободителна война в Москва. Предстои държавният глава да посети Большой театър. Там той ще присъства на оперната постановка \"Зигфрид\" от Рихард Вагнер на Софийската опера и балет.В програмата му е включен и разговор с видни български и руски културни дейци в сградата на българското посолство в Москва.Утре българският президент Румен Радев ще се срещне и с президента на Русия Владимир Путин.", "date": "2018.05.21", "title": "Радев говорил откровено с Медведев за лицензиите за военната техника"}
{"url": "https://news.bg/int-politics/sasht-se-zarichat-predstoyashtite-sanktsii-sreshtu-iran-shte-sa-nay-tezhkite-v-istoriyata.html", "text": "Новият държавен секретар на САЩ Майк Помпео обяви, че ще бъдат наложени нови санкции срещу Иран като част от нова стратегия на американската администрация към Ислямската република. Тези санкции щели да бъдат най-тежките в историята.\"Ще приложим безпрецедентен финансов натиск върху иранския режим. Ръководителите в Техеран не трябва да се съмняват в нашата сериозност\", изтъкна Помпео, добавяйки, че допълнителните санкции са в процес на подготовка, съобщават световните информационни агенции.\"Иранският режим трябва да знае, че това е само началото\", добави американският първи дипломат.Майк Помпео изложи новата стратегия на Белия дом за Иран след решението на президента Доналд Тръмп да изтегли САЩ от ядреното споразумение с Иран.\"Президентът се оттегли от споразумението по една проста причина: то не успя да гарантира сигурността на американския народ от риска, създаден от ръководителите на Ислямска република Иран. Нищо повече\", посочи той.Повтаряйки критиките на Тръмп за сделката, Помпео изтъкна, че една от разпоредбите на споразумението предлага на Иран \"бърза писта\" за създаването на атомна бомба след изтичането на сделката.\"Споразумението не направи нищо, за да адресира разработването от страна на Иран на балистични и крилати ракети, които могат да носят ядрени бойни глави\", настоя още първият дипломат на САЩ.Помпео също така обвинява Иран, че е използвал неочаквания бонус от отмяната на санкциите, за да финансира групировки в Близкия изток като \"Хамас\" в Ивицата Газа и бунтовниците хуси в Йемен.Той изложи условията за сключването на каквото и да е ново ядрено споразумение с Иран. \"Споразумението не е целта. Целта е да защитим американския народ. Всякакво ново споразумение ще гарантира, че Иран няма да придобие ядрено оръжие\", настоя Майк Помпео и отсече, че САЩ няма да предоговарят настоящото ядрено споразумение.Иран трябва да даде \"пълен отчет\" на Международната агенция по атомна енергия (МААЕ) за досегашните си дейности по разработването на ядрени бойни глави, поиска той и нареди, че Ислямската република не може да продължава да обогатява уран или плутоний.Държавният секретар също така настоя, че Иран трябва да прекрати разработването на балистични ракети, да освободи арестуваните американски граждани и да прекрати подкрепата си за терористични групировки в Близкия изток, сред които ливанската \"Хизбула\" и палестинските \"Хамас\" и \"Ислямски джихад\".Помпео се зарече, че САЩ и техните съюзници ще работят за \"възпиране на агресията на Иран\", осуетявайки иранските кибератаки и опитите да се намесят във важни морски пътища.\"Ще заловим иранските агенти и техните съюзници от \"Хизбула\" по целия свят и ще ги смажем\", зарече се той.\"Ако възобновят ядрената си програма, това ще означава по-големи проблеми. По-големи проблеми, отколкото някога са имали\", предупреди държавният секретар на САЩ.Той също така отбеляза, че САЩ ще продължат да осъждат отношението на Иран към гражданите си, като спомена неотдавнашните протести в страната.", "date": "2018.05.21", "title": "САЩ се заричат: Предстоящите санкции срещу Иран ще са най-тежките в историята"}
{"url": "https://news.bg/world/varnaha-v-balgariya-6-godishnoto-balgarche-chiito-roditeli-byaha-ubiti-v-keyptaun.html", "text": "6-гоишното българче, чиито родители бяха убити в Кейптаун, Южна Африка, се върна в България.Припомняме, на 12 февруари тази година , Южна Африка. Тогава информационните агенции съобщиха, че убийството е било умишлено - двамата българи Анджело Димов и Незабравка Пеева били екзекутирани в дома си с огнестрелни рани в областта на главата. Българинът е бил обвинен за измами с кредитни карти.Детето се прибра, благодарение на съвместните усилия на външните министри на двете държави Екатерина Захариева и Линдиве Сисулу, информират от Външно.В хода на среща на външните министри на Г-20, която се провежда днес в Буенос Айрес, Екатерина Захариева благодари на дипломат номер 1 на Южна Африка Линдиве Сисулу.\"Това е резултатът, когато повече жени влизат в политиката\", коментира от своя страна Сисулу.Още на 29 март, по време на работното си посещение в Република Южна Африка, вицепремиерът Екатерина Захариева повдигна въпроса за 6-годишното българско момиченце пред колегата си.Миналата седмица съдът окончателно разреши завръщането на детето в България и посланик Стефанов доведе момиченцето у нас.", "date": "2018.05.21", "title": "Върнаха в България 6-годишното българче, чиито родители бяха убити в Кейптаун"}
{"url": "https://news.bg/crime/vlastite-vav-frantsiya-mozhe-da-ekstradirat-zadarzhaniya-balgarin.html", "text": " Властите във Франция може да екстрадират в България сънародника ни, който беше задържан в Марсилия по подозрения в тероризъм, съобщи \"24 часа\".Припомняме, по-рано днес стана ясно, че 48-годишния мъж е обявен за международно издирване през 2012 г. с Европейска заповед за арест.Заповедта е във връзка с извършен от него опит за убийство през 2010 г. и влязла в сила присъда \"лишаване от свобода\" за срок от 6 години. Той обаче се укрил.Ако бъде екстрадиран, българинът ще излежи присъдата си в родните затвори.Стана ясно още, че българинът се казва Борис Станчев. Той е родом от Русе.През 2010 година той стрелял с пушка по свой съгражданин. Човекът, по когото стрелял, оцелял въпреки тежките си наранявания.", "date": "2018.05.21", "title": "Властите във Франция може да екстрадират задържания българин"}
{"url": "https://news.bg/crime/onevinyavat-bivshiya-kmet-na-tran-za-blasnatoto-prez-2015-godina-dete.html", "text": "Районният съд в Трън, чиито мотиви все още не са готови, оневинява бившия кмет на града за инцидента с блъснатото през 2015 година дете, съобщава БНР.Станислав , че на 13 ноември 2015 г. в Трън е . Инцидентът е станал в зоната на кръстовище пред училищния двор на СОУ \"Гео Милев\". Местният управник шофирал лек автомобил \"Фолксваген Туарег\". Той е нарушил правилата за движение по пътищата и по непредпазливост е блъснал детето. При опит да премине зад автобус, 6-годишният Ивайло Стоянов е блъснат от задната част на джипа на бившия кмет, подал оставка миналата година.Припомняме, първоначално разследването по делото се провеждаше под ръководството и надзора на Районна прокуратура-Трън. Впоследствие - на 20 юли 2016 г., главният прокурор  да се проведе в район, различен от този на Районна прокуратура-Трън.Разследването бе възложено на Районната прокуратура в Перник. Целта е да се избегне каквото и да е съмнение в обективността и безпристрастността, както и да се осигури обективност, всестранност и пълнота на разследването, припомнят от държавното обвинение.", "date": "2018.05.21", "title": "Оневиняват бившия кмет на Трън за блъснатото през 2015 година дете"}
{"url": "https://news.bg/int-politics/v-turtsiya-osadiha-104-dushi-na-dozhivoten-zatvor-za-uchastie-v-pucha.html", "text": "Турски съд осъди 104 души на доживотен затвор за участие в неуспешния военен преврат през 2016 г., съобщават турските медии, като това е една от най-тежките присъди, издавани след пуча досега, уточнява \"Ройтерс\".Съдът в егейския крайбрежен град Измир постанови срещу 104 от 280 обвиняеми \"утежняващи доживотни\" присъди, като това е най-тежкото възможно наказание според турското законодателство.Още 21 души са получили 20 години затвор за обида на президента Реджеп Тайип Ердоган, докато други 31 души са били осъдени на 10 години и 6 месеца за \"членство в терористична организация\".Над 240 души, повечето от които невъоръжени цивилни, бяха убити в нощта на 15 юли 2016 г., когато група нелоялни военнослужещи подкараха танкове и военни самолети в опит да атакуват парламента и да свалят от власт Ердоган.Турското правителство обвинява мрежата на живеещия в САЩ ислямски проповедник Фетхуллах Гюлен, който е бивш съюзник на Ердоган, за дирижиране на неуспешния преврат. Гюлен, който живее в самоналожено изгнание в американския щат Пенсилвания от 1999 г., отрича участие и осъди пуча.След опита за преврат властите арестуваха 160 хил. души и отстраниха от длъжност почти същия брой държавни служители като част от тежките репресии. От тях повече от 50 хил. души бяха официално обвинени и държани в затвора в очакване на съдебен процес.Мащабът на репресиите разтревожи правозащитни организации и западните съюзници на Турция, които се опасяват, че страната се придвижва към тежък авторитаризъм при управлението на Ердоган и обвиняват президента, че използва неуспешния пуч като предлог за смазване на инакомислието.Правителството обаче изтъква, че мерките са необходими, като се има предвид степента на заплахите за сигурността, пред които е изправено.", "date": "2018.05.21", "title": "В Турция осъдиха 104 души на доживотен затвор за участие в пуча"}
{"url": "https://news.bg/world/zhertvi-i-raneni-pri-eksploziya-v-baku.html", "text": "Взрив е избухнал в столицата на Азербайджан Баку, при което са загинали двама души и са били ранени още двама. Това обявиха от здравното министерство на страната, цитирани от местните медии.Уточнява се, че експлозията е избухнала в квартал Бинагади на града в кафене, разположено в близост до търговския център Elite.\"Две тела бяха открити. Двама души бяха хоспитализирани с изгаряния\", отбеляза здравният министър на Азербайджан Сафая Ахмедова. Тя добави, че двамата пострадали в болницата са в критично състояние.Причината за инцидента остава неизвестна.", "date": "2018.05.21", "title": "Жертви и ранени при експлозия в Баку"}
{"url": "https://news.bg/crime/i-borisov-i-ninova-priklyuchili-poslednata-kampaniya-ogorcheni-i-omerzeni.html", "text": "Състав на Софийски градски съд заседава по делото Борисов - Нинова.Двамата лидери се съдят за изразите: \"Крадецът вика дръжте крадеца\" и \"г-жа Лъжа\".Делото обединява в едно два иска за клевета - единият от страна на настоящия премиер и лидер на ПП ГЕРБ Бойко Борисов, а другата искова молба е от лидера на БСП Корнелия Нинова.Исканите обезщетения за нанесени нематериални щети и обида от страна на Борисов е в размер на 26 хиляди лева, а тази на Нинова - 30 хил. лв.В рамките на днешното заседание бяха изслушани общо четирима свидетели. Показания дадоха Десислава Замфирова, която работи в кабинета на министър-председателя Бойко Борисов, и Никола Николов - пиар на Борисов. Показания пред съда дадоха и Бояна Бозаджиева - сътрудник и пиар на Корнелия Нинова и Асен Рангелов шеф на политическия кабинет на Нинова.Съдът насрочи съдебно техническа експертиза, която да установи дали има намеса в предоставения запис и насрочи следващо заседание на 8 октомври от 15.30 часа.Въпросните репликите двамата лидери си размениха по време на предизборната кампания 2017 г.Десислава Замфирова, която работи в кабинета на министър-председателя като съветник, заяви пред съда: \"Видях омерзението и обидата в неговите очи. С него работя от доста дълги години - мога да позная как се чувства. В този случай бе омерзен и обиден\".Никола Николов заяви, че няма спомен Борисов да е използвал квалификацията \"Г-жа Лъжа\" по адрес на Нинова. Той изтъкна пред съда, че г-н Борисов е посочил в своите изказвания, че спори с Нинова само с аргументи, точни факти и числа. На въпрос, свързан с поддръжката на Фейсбук профила на Борисов, Николов уточни, че в социалната мрежа има стотици фалшиви негови профили и изтъкна, че част от нещата прави самия Борисов, а друга част колегите му.Бозаджиева си спомни две видеа, в които Борисов нарича Нинова - \"г-жа Лъжа\". Тя си спомни колко потресена е била г-жа Нинова в този момент. По думите й в хода на кампанията тази квалификация се отразила на работата й. Освен това изказване, Бозаджиева визира и изказването на премиера, в което той нарича Нинова \"активист на СДС\".Пред съда Бозаджиева бе категорична, че това се е отразило на избирателите и активистите на БСП, които, по думите й, са особено чувствителни по отношение членство в други партии.\"Това е изключително неприятен момент и изключителна обида в период, в който даваш всичко от себе си\", коментира тя.Асен Марков, началник на кабинета на Корнелия Нинова заяви, че това е било като някакъв шок.Съдът прие искането, направено от адвокат Божидар Терзийски, представляващ министър-председателя Бойко Борисов, за изслушване на очевидеца, споменат в свидетелските показания на отсрещната страна - Ивелина Василева, бивш министър на околната среда и водите, визиран в едно от видеата.Адвокат Георги Атанасов коментира, че това е извънредно интересно дело. По думите му след като приключи, ще се знае дали тези изразни средства, които използват политиците, ще продължат да функционират като арсенал в комуникацията между тях или всички ще бъдат цивилизовани в поведението си.Той дори се пошегува, че в противен случай няма да им стигнат партийните субсидии.", "date": "2018.05.21", "title": "И Борисов, и Нинова приключили последната кампания огорчени и омерзени"}
{"url": "https://news.bg/int-politics/zoran-zaev-opravdan-ot-sada-po-obvinenie-za-podkup.html", "text": "Наказателен съд в Скопие оправда македонския премиер Зоран Заев по обвинения в подкуп, които датират от времето, когато той беше кмет на намиращия се близо до границата с България град Струмица, съобщава \"Асошиейтед прес\".Случаят е от 2015 г., когато се появи видео, което показва Заев да иска подкуп в размер на около 160 хил. евро от местен бизнесмен за сделка за земя с местната власт.Съдът постанови, че прокуратурата не е успяла да предостави убедителни доказателства за вината на Заев.Заев, който е лидер на социалдемократите, зае премиерския пост през миналата година след 10-годишното управление на дясната партия ВМРО-ДПМНЕ и една от най-тежките политически кризи, пред които югозападната ни съседка беше изправена от обявяването на независимостта си през 1991 г.43-годишният Заев обяви, че е удовлетворен от присъдата.", "date": "2018.05.21", "title": "Зоран Заев оправдан от съда по обвинение за подкуп"}
{"url": "https://news.bg/crime/piyan-burgazliya-opita-da-pregazi-patrulka-za-da-izbyaga-ot-politsai.html", "text": "Пиян бургазлия направи опит да премине през полицейска кола, за да избяга от гонка с органите на реда, съобщиха от Областната дирекция на МВР в Бургас.Инцидентът станал около 19.40 часа на 19 май, събота. Тогава в Четвърто Районно управление в Бургас е получено съобщение за мъж в нетрезво състояние, създаващ проблеми в заведение в центъра на село Черни връх, община Камено.Полицаите започват работа по случая и установяват, че същият се придвижва с лек автомобил \"Опел\" с ямболска регистрация. Скоро след това полицаите засекли колата в насрещното платно на влизане в село Черни връх.Полицаите обърнали автопатрула и започнали да преследват лицето. Те подали няколко светлинни и звукови сигнала водачът да отбие встрани от пътя. Мъжът обаче увеличил скоростта, вместо да спре. На кръстовището между улиците \"Първа\" и \"Единадесета\" водачът самокатастрофирал, удряйки се в куп от бетонни колчета.Полицаите спрели зад автомобила и разпоредили на водача да изгаси двигателя и да излезе от колата. Той отново не се подчинил - включил задна предавка и потеглил на заден ход с автомобила си, удряйки служебния автопатрул на полицаите.Тогава полицаите успели да задържат мъжа.Оказва се, че водачът е 55-годишен мъж от Бургас с инициали В. И., с регистрирани криминални прояви. Оказало се, че същият шофирал и без книжка. Той отказал да даде проба за алкохол.Вследствие на удара на полицейската кола са нанесени щети по задната дясна врата и десния праг.Мъжът е задържан за срок до 24 часа. Спрямо него са съставени два акта по Закона за движение по пътищата. Работата по случая продължава.", "date": "2018.05.21", "title": "Пиян бургазлия опита да прегази патрулка, за да избяга от полицаи"}
{"url": "https://news.bg/disasters/mnozhestvo-zaginali-i-natroveni-v-iran-yali-otrovni-gabi.html", "text": "Повече от 800 души са се натровили, след като са яли токсични диви гъби в около 10 провинции в западната част на Иран, съобщава местната агенция \"Тасним\".Най-малко 11 души са починали от отровните гъби и стотици други са били настанени в болница.Уточнява се, че няма ефективно лечение за този вид отравяне.На най-малко двама души са били трансплантирани черни дробове. Въпросните отровни гъби наподобявали на ядливи.Хората са били призовани да не купуват несартифициранни гъби, а да купуват само пакетирани и запечатани в магазини.В Иран гъби могат понякога да бъдат видени да се продават на улицата, а местната народна мъдрост за това кои са безопасни за ядене може да е ненадеждна.Въпросните отровни гъби растат в планинските райони в западната част на Иран след пролетните дъждове.Седем от загиналите са от района на Керманшах.Безпрецедентните валежи през миналия месец са довели до по-голяма реколта от гъби от обикновено.", "date": "2018.05.21", "title": "Множество загинали и натровени в Иран, яли отровни гъби"}
{"url": "https://news.bg/int-politics/izrael-mamri-ispaniya-sloveniya-i-belgiya-che-iskat-razsledvane-na-ubiystvata-na-palestintsi.html", "text": "Израел е привикал посланиците на Испания, Словения и Белгия заради тяхното гласуване в Съвета на ООН по правата на човека, с което се прие решение, призоваващо за международно разследване на отстрелванията на десетки палестинци на границата между Газа и Израел, съобщиха от външното министерство на еврейската държава, цитирани от \"Франс прес\".Посланиците на Испания и Словения са били привикани днес, докато белгийският представител трябва да бъде привикан утре, уточниха от ведомството в изявление.Съветът на ООН по правата на човека гласува в петък да изпрати екип от международни разследващи за военни престъпления, за да разследват кръвопролитните стрелби, извършени от израелските военни. Трите европейски държави бяха сред общо 29-те, които гласуваха \"за\".", "date": "2018.05.21", "title": "Израел мъмри Испания, Словения и Белгия, че искат разследване на убийствата на палестинци"}
{"url": "https://news.bg/education/110-hilyadi-uchenitsi-na-izpitite-sled-7-i-i-12-i-klas.html", "text": "110 хиляди ученици от 7-и и 12-и клас се явиха на държавните изпити по български език и литература.Зрелостниците изтеглиха 24 вариант за матурата по БЕЛ. Вариантът беше генериран от над 11 милиона възможни комбинации рано сутринта в Министерството на образованието и науката.За втора година изпитът на дванадесетокласниците се провежда в три модула, така че да се намалят възможностите за преписване и за изтичане на информация.На последния въпрос на матурата по БЕЛ, по който зрелостниците трябваше да пишат интерпретативно съчинение, се падна стихотворението \"Вяра\" на Никола Вапцаров.Възможните формулировки за последната задача от теста са 30. Те са измислени и до последно се знаят само от един човек, съобщи за БНР държавният експерт по български език и литература Александър Трингов.Резултатите на дванадесетокласниците ще са ясни до 13 юни.В 10 часа днес започна и изпитът на седмокласниците, които решаваха 2-и вариант от възможни 3 варианта. Първата част от изпита е тест с 25 въпроса, за които учениците разполагат с 1 астрономически час. Вторият модул е преразказ върху непознат текст в рамките на 90 минути.Тази година седмокласниците трябваше да пишат текст върху откъс от романа \"Седем хайдути и едно магаре\" на Бранислав Нушич.С този изпит децата кандидатстват и за гимназиите. Резултатите ще бъдат обявени до 6 юни.Равносметката от изпита - хванати са минимален брой преписвачи, учениците са сравнително доволни от работата си. По данни на МОН днес са хванати едва 12 преписвачи, съобщи БНТ. Те се опитали да използват мобилните си телефони.Общо 110 000 ученици от 7-и и 12-и клас са решавали изпитите - над 55 хиляди зрелостници и над 57 хиляди седмокласници. За спазването на реда в залите са съблюдавали 10 000 квестори.Междувременно МОН публикува верните отговори от изпитите.", "date": "2018.05.21", "title": "110 хиляди ученици на изпитите след 7-и и 12-и клас"}
{"url": "https://news.bg/crime/tsatsarov-razporedi-proverka-po-signala-na-gerb-sreshtu-ermenkov.html", "text": "Главният прокурор Сотир Цацаров разпореди Софийската градска прокуратура да извърши проверка по срещу народния представител от БСП Таско Ерменков за \"фалшивата\" новина за заразената вода в София.Имунитетът на Ерменков не е проблемен за извършването на предварителна проверка, защото прокуратурата ще търси данни за престъпления, съобщи БНР.Проверката е заради цитирания от депутатите от ГЕРБ текст от Наказателния кодекс, според който предаването на неверни повиквания за тревога по средствата за масова комуникация е престъпление.Ако в рамките на проверката се съберат данни и за тероризъм, случаят ще бъде прехвърлен на компетентната Специализирана прокуратура, пише още общественото радио.Ако прокуратурата прецени, че Ерменков е извършил престъпление по някой от двата текста, главният прокурор ще трябва да поиска снемането на имунитета на Ерменков, за да може срещу него да се образува досъдебно производство.Според прокурори следва проверката на първо време да снеме обяснения от депутата от БСП, с които да се установи кои са източниците на Ерменков. После трябва същите да бъдат разпитани от прокуратурата.Заради твърденията за създадена паника и тревога у мнозина граждани, следва да се назначи и експертиза на профила на Ерменков във \"Фейсбук\".", "date": "2018.05.21", "title": "Цацаров разпореди проверка по сигнала на ГЕРБ срещу Ерменков"}
{"url": "https://news.bg/world/obviniha-chetirima-dushi-za-poboya-nad-kmeta-na-solun.html", "text": "Срещу четирима гръцки граждани, участвали в нападението над кмета на Солун, са повдигнати обвинения за нанасяне на тежка телесна повреда, предаде БНР.Политическите сили в южната ни съседка осъдиха нападението над Янис Бутарис като израз на фашизъм. Гърците са възмутени от нападението.Всички партии определиха случая като погазване на демокрацията.Според изявление на премиера Алексис Ципрас, екстремистите, които извършиха нападението, се крият зад патриотично чувство.Солунският кмет беше нападнат от екстремисти по време на церемония в памет на геноцида над етническите гърци в Първата световна война. Намесата на охраната спаси градоначалника от тежки последствия. Той вече е изписан от болницата и според лекуващите лекари няма опасност за здравето му.Янис Бутарис управлява Солун вече втори мандат. Жителите на града организираха шествие в негова подкрепа", "date": "2018.05.21", "title": "Обвиниха четирима души за побоя над кмета на Солун"}
{"url": "https://news.bg/politics/s-ilinden-v-imeto-na-makedoniya-abv-vizhdat-posegatelstvo-kam-balgarskata-istoriya.html", "text": "\"Би било много добре, ако новото предложение е признание за общата ни история. Казано още по-ясно - щом се твърди, че Илинден 1903 г. е фундаментът на македонската държавност, то да се заяви, че създаването на тази държава е факт от българската история\", коментира АБВ със становище подписано то Румен Петков, до членовете на Мултидисциплинарната комисия по договора за добросъседство с Република Македония.АБВ считат, че става дума за обратното и виждат посегателство към българската история. След Софийската среща на ЕС за Западните Балкани се появява официална информация и обстойни коментари на политици от София и Скопие за последното предложение в наименованието на западната ни съседка, обясняват от партията.Те допълват, че министърът на външните ни работи Захариева е казала, че предложението е приемливо, защото около 70 български офицери са участвали във въстаническите действия. Предложението за новото наименование може да се тълкува като отказ от теорията за античните корени на македонската държава. В тази посока в Скопие са направени и други стъпки - преименувано е летището \"Александър Македонски\", спряна е програмата за мащабни строежи и паметници, коментират АБВ.\"Новото предложение утвърждава и търси международна легитимация на теорията за това, че македонската държавност е свързана с \"двойния Илинден\" - с въстанието от 1903 г. и Антифашисткото събрание от 1944 г., на което се взема решение за развитие на Македония като федеративна единица в рамките на Югославия\", добавят от партията. АБВ виждат посегателство към българската история и със заявка направена според тях от премиера Зоран Заев в реч на 1 август 2017 г. пред гроба на Гоце Делчев, в присъствието на високопоставена българска делегация: \"Да го искористиме (използваме - приликата между някои думи е привидна и хлъзгава, б. а.) повода, празнуването на държавността, на държавата Република Македония, двойният Илинден ...\" и след това продължи изброявайки националностите участвали в събитията: - \"македонци, албанци, турци, сърби, власи, роми, бошняци и други\", обясняват от партията.Те намират за странно, че български политици са изненадани, че на 20 май премиерът Заев, обосновавайки новото предложение, възпроизвежда този списък от етноси, в който \"българите блестят с отсъствието си. Това са опорните точки на македонизма, изненада няма\", продължават АБВ.Според тях, немаловажен е въпросът, че в продължение на десетилетия българските учени и институции са отстоявали историческата истина за единния характер на Илинденско-Преображенското въстание. АБВ подкрепят членството на Република Македония в ЕС и НАТО, но не искат направени под външен натиск компромиси да са за българска сметка.Вярват, че своевременното становище на Мултидисциплинарната комисия по договора за добросъседство с Република Македония ще е важно за изработване на официалната българска позиция. ", "date": "2018.05.21", "title": "С Илинден в името на Македония, АБВ виждат посегателство към българската история"}
{"url": "https://news.bg/health/goranov-i-ananiev-da-izmislyat-zaplatite-na-meditsite-v-lovech-i-vratsa-nastoya-borisov.html", "text": "Министър-председателят Бойко Борисов разпореди да се изработи механизъм, който да гарантира редовното изплащане на заплати на медиците и персонала в болниците във Враца и Ловеч.Премиерът нареди на финансовия министър Владислав Горанов и на министъра на здравеопазването Кирил Ананиев да предложат такъв механизъм, въпреки наложените от кредиторите запори на лечебните заведения.Общата сума на дължимите трудови възнаграждения за периода февруари - април в двете болници са в размер на 1 873 113 лева.Борисов разговаря с двамата министри и заяви, че разбира техните аргументи като финансисти. Той обаче не можел да допусне професионалисти, положили висококвалифициран труд, да бъдат лишени от добросъвестно изработените си заплати.По думите на премиера демотивирането на тези специалисти би могло да има тежки последици за здравето и живота на хората в областните центрове и в областите Враца и Ловеч.Според премиера спазването на финансовата дисциплина по отношение разходването на публични средства е основен фактор за гарантирането на адекватни здравни грижи. Въпреки това обаче контролните функции не са задължение на редовия медицински персонал. Следователно тези служители не трябва да носят подобна отговорност за действия или бездействия на ръководствата на болниците.На срещата Борисов настоя виновните хора за сегашното положение на здравните заведения да понесат отговорността си, а контролът върху законосъобразността на сключваните от лечебните заведения договори да бъде затегнат.Предстои по време на заседанието на МС в сряда двете министерства да предложат на премиера механизъм за осигуряване на необходимите средства за разплащане на просрочените задължения на медиците.", "date": "2018.05.21", "title": "Горанов и Ананиев да измислят заплатите на медиците в Ловеч и Враца, настоя Борисов"}
{"url": "https://news.bg/int-politics/shte-stane-li-makedoniya-ilindenska-makedoniya.html", "text": "\"Никога досега нашите две страни не са били толкова близко до постигането на съгласие. Трябва обаче да бъдат направени още някои важни стъпки\", заяви гръцкият премиер Алексис Ципрас пред централния комитет на своята партия \"Сириза\". От няколко месеца вече има признаци на сближаване на позициите в между Гърция и Македония. Новото предложение е страната да носи името \"Илинденска Македония\". Предишните две предложения - Северна Македония и Нова Македония не удовлетвориха изцяло нито една от двете страни. Предложението беше направено от македонската страна по време на срещата на върха на ЕС в София. Там се състоя и среща между двамата правителствени ръководители. Премиерът на Македония Зоран Заев предложи новото име, позовавайки се на Илинденското въстание и заяви, че неговото правителство е дало зелена улица. Илинденското въстание срещу Османската империя избухва през 1903 година в малкия град Крушево на територията на днешна Македония и е потушено от османците. Национален празник на 2 август напомня за това събитие в Македония.Гърците не са особено оптимистичниГръцките граждани обаче не споделят оптимизма на двамата правителствени ръководители. \"Имам чувството, че става дума за едно ново предложение, сложено на масата само за да бъде отхвърлено в полза на друго име\", казва солунският журналист Георгиос Тулас в разговор с ДВ. Той смята, че само онези гърци, които действително са заинтересувани от намирането на решение, ще се съгласят думата Македония изобщо да съществува в името на северната съседка. Един от тези гърци е 25-годишният студент Никос Сикас. За разлика от много свои сънародници, той няма нищо против и в бъдеще Македония да бъде част от името на бившата югославска република. Не одобрява обаче името Илинденска Македония. \"По този начин национализмът се промъква през задната врата. И това неизбежно ще предизвика напрежения от гръцка страна\", казва той.Гърция обвинява Македония, че иска с помощта на гръцката история да си създаде една съмнителна национална идентичност. Гърция тълкува всяко националистическо предложение от страна на Македония като афронт. Новото предложение се натъква на критика не само сред гърците. България също чества Илинденското въстание от 1903 година. Българите смятат Илинденско-Преображенското въстание за рожден ден на своята независимост. София ще се възпротиви на опита на Македония да използва въстанието за решаване на спора за името. Защото не само Атина обвинява Скопие в културна кражба. България също оспорва съществуването на специфична македонска култура и история.Когато избухва Илинденското въстание, днешна България и Македония, както и северната гръцка провинция Македония и Тракия са част от Османската империя. Въстанието е организирано от части на славянското население на Солун, или по-точно от българи, славянски македонци и албанци, които се обединяват в \"Тайна македонско-одринска революционна организация\" (ТМОРО). В крайна сметка въстанието е потушено.Има ли реални шансове за постигане на съгласие?Въпреки историческите резерви, Скопие и Атина смятат предложението за значителна крачка към окончателното решаване на спора. Македония обаче ще трябва да промени конституцията си, ако иска да задоволи претенциите на Гърция. Досега Зоран Заев категорично отхвърляше подобен ход. В такъв случай би трябвало да се проведе референдум. Много македонци желаят бързо решаване на спора за името. Не е сигурно обаче дали в краен случай те ще гласуват за значителна промяна на името.За Алексис Ципрас също ще бъде много трудно да убеди идеологическите хардлайнери в страната си да възприемат новото име. Следващата година в Гърция се провеждат избори, които ще бъдат сериозно изпитание за сегашния премиер. Анкетите показват, че неговият съперник, консерваторът Кириякос Мицотакис води убедително. Подкрепата на гръцкото население за Ципрас намаля значително, след като въпреки своите изборни обещания той изненадващо подкрепи политиката на строги икономии на страните донори в рамките на еврокризата. Сега Ципрас се опитва да постигне някакъв успех. Сближаването с балканските страни, което Гърция доскоро пренебрегваше, е част от стратегията на гръцкия премиер.", "date": "2018.05.21", "title": "Ще стане ли Македония \"Илинденска Македония\"?"}
{"url": "https://news.bg/politics/bzns-poseshtenieto-na-radev-pravi-balgariya-uyazvima-ot-ruska-namesa.html", "text": "Посещението на президента Румен Радев в Русия няма да реши нито един от наболелите проблеми в българо-руските отношения, но ще окуражи руския президент в опасната му политика на разделяне на страните от Европейския съюз и на проникване на Балканите. Същевременно България ще изгуби доверието на своите съюзници и в бъдеще може да бъде оставена сама пред руския натиск.Това се казва в позиция на БЗНС, разпространена до медиите.\"Българският политически елит трябва да защитава преди всичко българските национални интереси, а не да обслужва чужди\", посочват земеделците, като отправят към Румен Радев наболели въпроси по седем ключови теми:, като настоява за нови директни доставки на руски нефт и газ? Ще постави ли като императивно условие прилагането на европейските правила при експлоатацията на предлагания \"Български поток\"?В обръщението се подчертава, че Русия води политика на агресивна намеса в региона чрез \"финансирането на партии, оказването на натиск върху православната ни църква и изземването на стратегически икономически отрасли\".", "date": "2018.05.21", "title": "БЗНС: Посещението на Радев прави България уязвима от руска намеса"}
{"url": "https://news.bg/int-politics/v-italiya-izdigat-yurista-dzhuzepe-konte-za-premier.html", "text": "Движението \"Пет звезди\" и партията \"Лига\", която доскоро беше известна като \"Северна лига\", номинираха професора по право Джузепе Конте като своя обща кандидатура за премиер на Италия, предаде Дойче веле.Новината беше огласена от лидера на \"Пет звезди\" Луиджи ди Майо.По думите му, двете партии вече са информирали за номинацията президента на страната Серджо Матарела, който трябва да я одобри преди да бъде гласувана в парламента.54-годишният Джузепе Конте досега странеше от политиката. Кандидатурата му е издигната като компромис между двете партии.", "date": "2018.05.21", "title": "В Италия издигат юриста  Джузепе Конте за премиер"}
{"url": "https://news.bg/bulgaria/tehnicheski-problem-srina-sistemata-na-kat.html", "text": "Поради възникнал технически проблем, временно е нарушена административната работа на звената на КАТ в страната, съобщават от МВР.Предприети са своевременни действия за отстраняване на повредата.МВР поднася извинения на гражданите за причиненото неудобство.", "date": "2018.05.21", "title": "Технически проблем срина системата на КАТ"}
{"url": "https://news.bg/regions/60-kosha-za-ratsi-otkriha-pri-noshtna-proverka-v-yazovir-batak.html", "text": "60 коша за раци откриха инспектори на Рибната агенция. Това стана при нощна проверка във водите на язовир Батак от инспектори от Агенцията по рибарство и аквакултури (ИАРА), съобщи БНР.Откритите през нощта 60 коша за раци, са с различна дължина - от 3 до 8 метра. В тях са открити 150 кг раци, които са върнати в язовира, а съоръженията са конфискувани. Притежателите на кошовете все още са неизвестни.Преди ден, пак в същия район, е задържан мъж, превозвал голямо количество раци. Освен нелегалната стока е конфискувана и надуваема лодка с електрически двигател.", "date": "2018.05.21", "title": "60 коша за раци откриха при нощна проверка в язовир Батак"}
{"url": "https://news.bg/health/nepieneto-na-voda-i-pusheneto-uvelichavat-riska-ot-rak-na-pikochniya-mehur.html", "text": "Лечението на рака на пикочния мехур и меланомът със средствата на имуноонкологията представиха по време на пресконференция. Събитието се организира от фармацевтична компания MSD. Целта е да се постави цикъл от пресконференции, свързани с имунотерапията, а поводът е световният месец за борбата с меланом и рака на пикочния мехур.Д-р Марчела Колева, завеждащ Клиника по медицинска онкология, представи актуалните данни и статистика за честотата на рака на пикочния мехур. В ЕС то е четвъртото по честота заболяване при мъжете и осмото при жените.Според данни от Националния рамков регистър новозаболелите през 2015 г. са 1 745.Според данните през 2017 г. в САЩ са диагностицирани 79 хиляди нови случаи, а смъртните 17 000.Сред рисковите фактори, които д-р Колева открои са тютюнопушенето и не пиенето на достатъчно количество вода.Така при пушачите се наблюдава четири пъти повече увеличение на честотата на заболяването спрямо непушачите.Ракът на пикочния мехур в напреднал стадий традиционно се лекува с химиотерапия, но много от пациентите са неподходящи или лечебните опции са ограничени най-често заради напреднала възраст или наличието на съпътстващи заболявания.Доказана е ефективността на чекпойнт инхибитори при хора, които не са отговаряли на критериите за лечение с цисплатина и други случаи на напреднали фази на рака на пикочия мехур.Всъщност няма скрининг на рака на пикочния мехур. Обичайно пациентите се явяват при лекаря, когато са забелязали кръв в урината и то без болка. Медицинската история - е първата стъпка, която трябва да насочи лекаря и пациента за по-нататъшни клинични изследвания и визуални изследвания - цистоскопия.Данните за меланомът представи д-р Красимир Киров, завеждащ Клиниката по онкодерматология УМБАЛ \"Царица Йоана\". Според данните за 2015 г. 300 хиляди души са заболели от меланом в световен мащаб. Смъртността е 59 000. За сравнение през 2011 година смъртността е била по-висока - 69 000В България меланомът е рядко заболяване. Поради недостатък на регистрацията все още се регистрират напреднали меланоми. Техният брой е около 500 на година, а броят на починалите пациенти е около 180 годишно, заяви д-р Киров. Като проблем д-р Киров открои фактът, че един от препаратите, използвани за лечение, не се имбурсира от НЗОК. В бивша Югославия, например се реимбурсира пълният набор от препарати.Стана ясно още, че имунотерапията за рака на пикочния мехур не спада към така наречените нови молекули.", "date": "2018.05.21", "title": "Непиенето на вода и пушенето увеличават риска от рак на пикочния мехур"}
{"url": "https://news.bg/int-politics/tereza-mey-otryaza-shotlandiya-za-nov-referendum-za-nezavisimost.html", "text": "Британският премиер Тереза Мей смята, че сега не е време за провеждането на втори референдум за независимост на Шотландия. Това подчерта нейният говорител, добавяйки, че нямало желание за провеждането на допитване, съобщава \"Ройтерс\".Първият министър на Шотландия Никола Стърджън обяви вчера, че ще обмисли отново още едно гласуване за независимост на Шотландия, след като британското правителство предлага известна сигурност за Брекзит.\"Сега не е време за друг разделящ референдум за независимост и няма желание за такъв\", изтъкна говорителят на британския премиер.", "date": "2018.05.21", "title": "Тереза Мей отряза Шотландия за нов референдум за независимост"}
{"url": "https://news.bg/politics/demokratite-se-oplakvat-che-vlastta-sabotira-protesta-sreshtu-aets-belene.html", "text": "Демократична България публикува декларация, озаглавена \"Властта иска да спре протеста срещу АЕЦ Белене\".Повод за декларацията е отказ на СДВР за провеждането на национален протест против , насрочен за утре, 22 май 2018 г., пред сградата на Министерски съвет.От политическото обединение обясняват, че във връзка с провеждането на националния протест тази сутрин в СДВР е извикан представител на Демократична България. На срещата от столичната полицията заявили, че Демократична България трябва да промени деня, мястото или часа на протеста. Като аргумент от СДВР посочили, че по същото време е организиран друг протест - контрапротест в защита на проекта АЕЦ \"Белене\" от ПП АБВ.Според новото дясно обединение заявката за протеста против рестарта на проекта е обявена в Столична община и публичното пространство в указаните от закона срокове.\"Заявяваме, че СДВР няма никакво законно основание да иска промяната на мястото, часа и деня на събитието. Забрана за провеждането на протеста, може да бъде наложена само от кмета на Столична община, в 24 часов срок от уведомлението за провеждането му. Такава забрана няма\", обясняват още от Демократична България.Според партията властта се опитва да спре протеста, използвайки за това СДВР.\"Изплашеният Борисов очевидно се крие зад гърба на Румен Петков, когото изпраща да защити кражбата Белене\", натъртват още десните. Според тях никъде в публичното пространство няма информация за протеста на АБВ в защита на \"Белене\".В този контекст Демократична България заявява в декларацията си, че няма да позволят на \"слугите на енергийната мафия - ГЕРБ, БСП и АБВ\" да попречат на свободните граждани да изразят своето несъгласие с това милиарди левове да бъдат \"излети в корупционния гьол \"Белене\" и в джобовете на сателитите на Путин.\"\"Напомняме на Бойко Борисов, че годината е 2018 и с милиционерски и тоталитарни методи няма да наложи на свободните граждани поредния корупционен проект от руския енергиен шлем\", допълват още от обединението.", "date": "2018.05.21", "title": "Демократите се оплакват, че властта саботира протеста срещу АЕЦ \"Белене\""}
{"url": "https://news.bg/disasters/ispanski-korabi-sa-spasili-162-migranti-v-sredizemno-more.html", "text": "Морската спасителна служба на Испания обяви, че е спасила 162 мигранти, които са се опитвали да преминат опасния маршрут през Средиземно море към Европа този уикенд, съобщава \"Асошиейтед прес\".От испанската служба уточниха, че нейните спасителни кораби са засекли 121 души, пътуващи в три отделни лодки в събота, като са спасили още 41 пътници от четвърта лодка в неделя.Всяка година десетки хиляди мигранти се опитват да се доберат до Испания и други южноевропейски страни, прекосявайки Средиземно море в лодки на контрабандисти. Повечето от плавателните съдове не са годни за открито море, като хиляди хора се удавят всяка година.От ООН посочиха, че 615 мигранти са загинали досега през тази година, прекосявайки Средиземноморието. Общо 22 439 мигранти са достигнали европейските брегове, от които 4 409 са пристигнали в Испания през първите четири месеца на 2018 г.", "date": "2018.05.21", "title": "Испански кораби са спасили 162 мигранти в Средиземно море"}
{"url": "https://news.bg/regions/kamion-nadvisna-nad-zhp-liniya-sled-katastrofa.html", "text": "Тежкотоварен камион надвисна над жп линия, след като катастрофира на международното шосе бул. \"България\" в Русе, съобщи bTV.Камионът пътувал към граничния пункт \"Дунав мост\", когато се отклонил от пътя и се врязал в стълб от тролейбусната мрежа на областния град. Той изкъртил стълба, след което се ударил в дърво и продължил към жп линията.Шофьорът на превозното средство не е пострадал. Той е изваден от кабината на камиона с помощта на пожарникари.Вследствие на удара са нанесени сериозни материални щети.Пред екипите на \"Пътна полиция\" мъжът заявил, че друг водач го е засякъл, което довело до катастрофата.Заради инцидента, движението по международното шосе беше пренасочено през града, което създаде огромни задръствания.Предстои обстоятелствата около произшествието да бъдат изяснени.", "date": "2018.05.21", "title": "Камион надвисна над жп линия след катастрофа"}
{"url": "https://news.bg/regions/otlagat-sabaryaneto-na-imenie-postroeno-varhu-magistralen-vodoprovod.html", "text": "Отлага се събарянето на луксозните имоти, построени върху магистралния водопровод във великотърновското село Присово, съобщи БНР. Собственикът на постройките обжалва в съда заповедите за тяхното премахване.Случаят стана публично известен след голямата авария на 10 март тази година, която остави Велико Търново и 14 населени места без вода.Припомняме, тогава се разбра, че огромно частно имение е построено върху магистрален водопровод, който захранва над 120 000 жители във Велико Търново и 14 населени места в региона, съобщи БНР.От ВиК \"Йовковци\" и от Община Велико Търново твърдяха, че разбрали за този факт на 10 март. Тогава до масивната ограда на имението в село Присово стана мащабна авария на водопровода. От Водоснабдителното дружество и от общината започнаха проверка как се е стигнало до незаконните строежи.По закон не може да има подобни постройки върху и в сервитута на съоръжението. Бяха съставени констативни протоколи за три незаконни строежа - барбекю, масивна ограда и басейн.Първоначално собственикът на имота заяви, че ще съдейства, но след това е обжалвал решенията за премахване на постройките. По казуса трябва да се произнесе Административният съд.", "date": "2018.05.21", "title": "Отлагат събарянето на имение, построено върху магистрален водопровод "}
{"url": "https://news.bg/int-politics/tramp-prishpori-kitay-da-zategne-kontrola-po-granitsata-sas-severna-koreya.html", "text": "Президентът на САЩ Доналд Тръмп настоя Китай да остане \"твърд и непромокаем\" на границата си със Северна Корея, докато не бъде сключено окончателно споразумение с Пхенян.Тръмп цитира твърдения, според които границата между Китай и Северна Корея е станала много по-пропусклива в последно време, което е позволило на хора и стоки да преминават по-лесно.Американският държавен глава също така заяви, че желае Северна Корея да бъде успешна страна, но едва след подписването на споразумение за обезпечаване на нейната денуклеаризация.\"Китай трябва да продължи да бъде твърд и непромокаем на границата със Северна Корея, докато не бъде сключено споразумение. Говори се, че в последно време границата е станала много по-пропусклива. Искам това да се случи, а Северна Корея да бъде МНОГО успешна, но само и единствено след подписването!\", отсече Тръмп в профила си в \"Туитър\".Междувременно Тръмп разкритикува остро сенатора от Демократическата партия Чък Шумър заради търговското споразумение с Китай. Президентът подчерта, че предишната администрация на Барак Обама \"не е направила нищо\" да защити САЩ. Той обаче отбеляза, че е обсъждал въпроса с Шумър и обещал \"честна търговия\" с Пекин.Коментарите на американския президент бяха направени, след като през уикенда финансовият министър Стивън Мнучин обяви, че страната му е решила да прекрати търговската война с Китай, докато двете страни работят върху рамка за сключване на търговско споразумение.", "date": "2018.05.21", "title": "Тръмп пришпори Китай да затегне контрола по границата със Северна Корея"}
{"url": "https://news.bg/society/otide-si-reporterat-na-bnt-tsvetelina-atanasova.html", "text": "Отиде си репортерът на БНТ Цветелина Атанасова, съобщиха колегите й от обществената телевизия. Останаха филмите й за планини, плажове, подводните снимки, кадрите, които направи на Антарктида.Повече от 25 години тя посвети на Българската национална телевизия. Цветелина Атанасова се гмуркаше в морето, за да ни разкаже за неговото опазване и подводните обитатели. Водеше ни към фаровете и тяхната \"Светлина в безкрая\". С филмите за Белия континент ни направи съпричастни към изследванията на полярниците и ни показа красивите залези \"на края на света\". Цвети бе изключително коректен и добронамерен професионалист, който помагаше на всички.Ще я запомним с нейната деликатност, всеотдайност и приключенски дух, пишат колегите й от БНТ.Светъл път, Цвети!", "date": "2018.05.21", "title": "Отиде си репортерът на БНТ Цветелина Атанасова"}
{"url": "https://news.bg/crime/zaloviha-drogiran-shofyor-sled-gonka-sas-stolichnata-politsiya.html", "text": "Столичните полицаи заловиха дрогиран шофьор след преследване тази нощ, съобщиха от Столичната дирекция на вътрешните работи.По първоначална информация около 1.20 часа през нощта водачът не спрял на подаден сигнал от пътен полицай. Униформеният подал сигнал със стоп-палка, но водачът не се подчинил. Той продължил по пътя си, при което дори наранил крака на един от полицаите.Започнало преследване на автомобила по околовръстното шосе. В действията по залавянето на водача се включили и други полицейски екипи.Колата била спряна в района на метростанция \"Обеля\". В нея имало две лица.Полицаите веднага започнали проверка на колата и хората. В хода на действията органите на реда установили самоличността на двамата - 31-годишен мъж с инициали С. С., който управлявал колата, и 17-годишен пътник. И двамата са криминално проявени столичани.Полицаите направили тест на водача за употребата на алкохол и наркотични вещества. Вторият тест показал положителна проба - водачът управлявал автомобила след употребата на упойващи вещества. Шофьорът няма също така книжка.Когато 17-годишният пътник видял полицаите, той глътнал няколко таблекти, допълват от СДВР. Това наложило той да бъде откаран в болнично заведение за промивка, където е оставен за наблюдение.По случая е образувано досъдебно производство. Предстои случаят да се докладва в прокуратурата.", "date": "2018.05.21", "title": "Заловиха дрогиран шофьор след гонка със столичната полиция"}
{"url": "https://news.bg/tourism/pomorie-stroi-kamping-za-karavani.html", "text": "В Поморие изграждат къмпинг за кемпери и каравани. Първият по рода си общински къмпинг за каравани ще бъде изграден по идея на кмета Иван Алексиев.Идейният проект за къмпинга е готов, но все още се извършват необходимите процедури за издаване на съответните разрешения.Мястото, на което предстои да бъде изграден къмпингът, се намира в местността \"Косата\". Тя се намира между брега на Черно море и Поморийското солено езеро, в близост до бившия Военен санаториум.От общината обясниха, че местността е \"една от най-живописните и апетитни за инвестиции\" в града.33 са плануваните места за кемпери. На всеки четири от тях е предвидено да има по една колонка за захранване с ток и вода. Изпълнено е и задължителното условие за обособяване на биологична зона за събиране на отпадни води, която ще бъде включена в централната канализация, изградена на ул. Проф. Стоянов, успокояват от пресцентъра на Община Поморие.Проектът за общински къмпинг включва задължителните санитарни, медицински и административни помещения. Освен тях обаче поморийската община планува изграждането на детски кът, туристическа кухня, беседка, барбекю и зона за спорт.\"Целта ни е да дадем възможност за алтернатива на традиционното настаняване на туристи в хотели и квартири. Къмпинг за кемпери е нещо, което липсва в нашия район, а мястото му несъмнено ще привлече интереса на много нови туристи в Поморие\" , обясни инициативата си кметът Алексиев.", "date": "2018.05.21", "title": "Поморие строи къмпинг за каравани"}
{"url": "https://news.bg/int-politics/siriyskata-armiya-prochisti-damask-i-okolnostite-ot-daesh.html", "text": "Сирийската армия е изтласкала терористите от ДАЕШ (\"Ислямска държава\") от джоб в южната част на Дамаск, ефективно прочиствайки всички екстремисти и бунтовници около столицата, съобщава \"Ройтерс\", цитирайки сирийската държавна телевизия.Сирийските проправителствени сили се сражават от седмици за отвоюването на квартал Ал Хаджар ал Асуад и прилежащия палестински бежански лагер Ярмук, откакто изтласкаха бунтовниците от Източна Гута през април.Телевизионен водещ по сирийската държавна телевизия изтъкна, че отвоюването на Ал Хаджар ал Асуад означавало, че районът на юг от Дамаск е бил напълно освободен от бунтовници.ДАЕШ сега контролира само две обсадени пустинни области в източната част на Сирия, докато друга екстремистка групировка, която се врече във вярност на терористите, контролира малък анклав на югозапад.Временно хуманитарно прекратяване на огъня беше въведено от вчера в Ал Хаджар ал Асуад, за да могат жените, децата и старите хора да напуснат.Войници са празнували, стреляйки във въздуха и развявайки сирийски знамена, на фона на градски пейзаж, белязан от разбити сгради и масово разрушение.Сгради и стени са белязани от следи от куршуми и огън, а куполът на джамия е имал огромна зейнала дупка в основата.Вчера от Сирийския център за наблюдение на човешките прави обявиха, че бойците са започнали да се изтеглят от района към контролираната от ДАЕШ територия в източната част на Сирия след споразумение, с което те се предават, но държавните медии посочиха, че боевете продължават.Сирийският център, чието седалище е във Великобритания, уточни, че автобусите вече са започнали да напускат южната част на Дамаск към териториите на ДАЕШ в Източна Сирия.Въпреки че Асад се зарече да отвоюва обратно \"всеки сантиметър\" от Сирия, картата на конфликта предполага по-сложни времена оттук нататък.Американските военни са съсредоточени в източната и североизточната част на Сирия, която е контролирана от кюрдски групировки, които искат автономия от Дамаск. Те използваха сила, за да защитят територията от силите, биещи се за Асад.Турция изпрати войски в северозападната част на страната, за да смаже същите тези кюрдски групировки, създавайки буферна зона, в която се прегрупират бунтовниците, биещи се против Асад.В югозападната част, където бунтовниците контролират територия по границата с Израел и Йордания, Асад е изправен пред опасността от конфликт с Израел, който иска неговите съюзници, подкрепяни от Иран, да стоят далеч от границата, като извърши въздушни удари в Сирия.", "date": "2018.05.21", "title": "Сирийската армия прочисти Дамаск и околностите от ДАЕШ"}
{"url": "https://news.bg/crime/pozhar-dovede-politsaite-v-narkolaboratoriya-v-kostinbrod.html", "text": "Криминалистите от столичната полиция разкриха нарколаборатория в Костинброд, след подаден сигнал за пожар в къща.Сигналът постъпил на телефон 112 вчера, 20 май. Към мястото на пожара били изпратени екипи на пожарната, които потушили пламъците.При последвалия оглед на къщата обаче полицаите се натъкнали на домашна оранжерия за отглеждането на марихуана.Полицаите открили в различни помещения на първия и втория етаж на къщата множество найлонови торби, съдържащи суха зелена тревиста маса, реагираща при направения наркополеви тест на марихуана.В една от стаите, която била оборудвана с климатици, полицаите открили въздуховоди, вентилатори и лампи с високо напрежение, които служели за отглеждане на канабис. В стаята имало общо 67 саксии с канабис, като растенията били в различен етап на развитие.В друго помещение, пригодено като сушилна на тревата, служителите намерили три чувала със суха зелена тревиста маса. Общото тегло на наркотика било 35 килограма.По случая веднага започнало разследване и полицаите установили и арестували собственика на къщата - 35-годишен мъж от Костинброд с инициали И. П. Мъжът имал и предишни криминални регистрации в полицията.По случая е образувано досъдебно производство под надзора на Районната прокуратура в София.Припомняме, това е поредната домашна лаборатория за наркотици, която властите разкриват в рамките на малко повече от седмица на територията на Софийска област. На 11 май служителите на , занимавали се с производство и разпространение на наркотични вещества на територията на София. ", "date": "2018.05.21", "title": "Пожар доведе полицаите в нарколаборатория в Костинброд"}
{"url": "https://news.bg/economics/manolova-sezira-kzk-za-kartel-pri-rozovarite.html", "text": "Националният омбудсман Мая Манолова предвижда да сезира Комисията за защита на конкуренцията по подозрение за картелно споразумение в отрасъла на розопроизводството, което по думите й убива конкуренцията и сваля цените.По-рано през деня омбудсманът се срещна с местни производители на масива между градовете Сопот и Карлово. Производителите на маслодайна роза я сигнализираха за ниската цена за изкупуване на продукцията им.Според омбудсмана е много притеснителен фактът, че седмици преди активното предаване на розовия цвят и преди кампанията се изяснява каква ще бъде цената. Едва сега става ясно, че тя е еднаква за всички дестилерии и розопроизводители, без оглед качеството на розовия цвят.Манолова заяви, че ще настоява от земеделското министерство през общинските служби по земеделие да изпратят екипи на място. Така всички, които искат да се регистрират като земеделски производители, ще имат тази възможност. Това ще даде възможност да получат финансова помощ от министерството на земеделието след приключването на кампанията по беритбата. Вторият плюс е възможността да се сдружават и с тези сдружения догодина да защитят своевременно и организирано интересите си, обясни омбудсманът.\"Обещаната при края на кампанията помощ по de minimis за розопроизводителите е по 30 ст./кг, но може и да е повече, по 50 ст./кг\", подчерта още веднъж омбудсманът нуждата стопаните да се обединяват в кооперативи, за да защитават интересите си заедно.От Националната агенция по приходите ще започнат проверки на прекупвачите, които изкупуват на цена под 2 лв. Ако се установят нарушения, да бъдат налагани сериозни санкции, допълни тя.\"Според мен няма как държавата да избяга от отговорност, да не застане зад гърба ви и да не ви подкрепи, в един толкова важен за вас момент. Става дума за бранш, който е традиционен за България, който е лицето, образът на страната ни. Прекрасно е, че една от атракциите на европредседателството бе килимът от рози, който показахме на чужденците, жалко е, че съвсем буквално сме на път да потъпчем един от най-красивите символи на страната ни - българската роза\", заяви омбудсманът.По думите й е крайно време държавата да създаде правила за бранша. Предстои в най-кратки срокове да бъде приет проектозакон за розата. Необходимо е държавата да се намеси срещу вноса на продукти, които замърсяват и компрометират българското розово масло.По-късно омбудсманът се срещна и с розопроизводителите от Община Стрелча, които заплашват с поредна блокада на пътя към град Панагюрище.", "date": "2018.05.21", "title": "Манолова сезира КЗК за картел при розоварите"}
{"url": "https://news.bg/society/vseki-treti-avtoserviz-raboti-nezakonno.html", "text": "Транспортното ведомство изсветлява бизнеса с техническите прегледи на автомобили.\"Без вас няма да се справим\", заяви заместник-министърът на транспорта Ангел Попов на среща с представителите на сервизите.\"Много е важно да направим нещо, което да се приеме от хората\", обясни Попов. \"Желанието ни е да направим хубав закон\", изтъкна зам.-министърът и допълни, че този закон не е наш или ваш, той е общ.Лазар Георгиев, представител на бранша, заяви, че секторът подкрепя ново законодателства, а самият бранш е обединен. Закон в сектора щял да е добър за икономиката.Браншът обаче иска задължително да участва в подготовката на наредбата по закона, където ще се уточнят всички задължения и отговорности на сервизите.Емил Германов, също от бранша, припомни, че от 2013 е идеята за регламентиране на сектора. Именно законът е идея на бранша, а не на държавата, по думите му.Големите работодателски организации са за регламент на дейността на автосервизите. Германов е притеснен дали ще бъде направен добър закон и затова е готов да съдейства на администрацията. От бранша обаче се опасяват дали министерството ще може да контролира сервизите. Около 30 000 са автосервизите, които законно изпълняват дейността си. Около 10 000 са т.нар. гаражни сервизи в страната.Тези \"гаражни сервизи\", след влизане на закона, ще трябва да бъдат лицензирани.Според ресорното ведомство сервизите са около 15 000-17 000. От министерството обясниха, че ще се правят проверки на сервизи след сигнал от бранша или от потребители.\"Няма да гледаме мача от страни и да чакаме някой да ни подава сигнал\", успокои Ангел Попов. Ще е нужен повече капацитет на транспортното министерство.Оказва се, че към момента няма нормативна база, която да задължава бранша да работи законно.\"Карате ме да съжалявам, че съм редовен, защо досега работя законно\", скочи собственик на сервиз от Стара Загора.От ресорното министерство обясниха, че сега нямат основание, на което да санкционират нередовните.Георги Илиев, също представител на бранша, заяви, че в сектора сивият дял е над 50%.", "date": "2018.05.21", "title": "Всеки трети автосервиз работи незаконно"}
{"url": "https://news.bg/politics/ognyan-minchev-v-rusiya-prezidentat-mozhe-da-postavi-vaprosi.html", "text": "Правомощията на българския президент не са високи, особено в сферата на икономиката. Това заяви политологът Огнян Минчев пред БНР.Изразените публично позиции от българския държавен глава препотвърждават искането му да бъдат вдигнати санкциите срещу Москва, заяви Минчев. Според него държавният глава може съвсем спокойно да постави въпросите, които засягат българския национален интерес. Няма значение дали те се намират в обхвата на неговите пълномощия и възможности за цялостно решаване, смята политологът.Според Минчев, пред руския президент Владимир Путин би следвало да се поставят няколко въпроса. Първият от тях е за цената на руския газ за България. По думите на Минчев, тя вече три десетилетия сериозно надвишава средната цена на този природен ресурс в Европа.На второ място през последните 30 години остава нерешен и въпросът за руските входни мита за български стоки, като обмитяването на нашата продукция е по-високо от това за други бивши страни - членки на Източния блок, воден от бившия Съветски съюз. Възможността не само да се получава руски газ, но и да се транзитира също е на дневен ред, допълва анализаторът. Минчев подчерта, че както за Южен, така и за Северен поток, постигането на съгласие по този въпрос няма да е лесно от международна гледна точка и от гледна точка на законодателството на ЕС.Политологът е убеден, че българският президент като държавен глава на страна член на ЕС и НАТО, трябва да изрази тревога от нарастващото напрежение в региона. Особено в района на Черноморието и на Балканите - и \"от активно разширяващата се милитаризация на Черно море след анексията на Крим от страна на Русия, както и от опитите на руските специални служби да интервенират във вътрешните работи на балканските страни и да създават напрежение от типа на това, което се случи в Черна гора - опита за преврат, чиито следи водят до специалните служби на Русия\", убеден е Минчев.Българските официални лица не бива да се държат при посещение в Русия по начин, който създава противопоставяне, категоричен е политологът.\"България има силна нужда от нормални, равнопоставени и взаимноизгодни отношения с Русия и именно заради тази потребност е необходимо проблемите да бъдат назовавани категорично, пряко, с необходимото уважение и да се търсят механизми и общи пространства на взаимен интерес, в който тези проблеми да бъдат разрешавани\", заяви Минчев.Според него, възродената геостратегическа конкуренция ще се отрази на отношенията на България както с нейните партньори, така и със страни като Руската федерация, които влизат в \"конкурентна схватка\" с тях.Според него би трябвало да използваме историческия потенциал, за да вървим в посока, която е обратна на това геополитическо противопоставяне. \"Да вървим в посока смекчаване и в посока регулиране на отношенията - не само между България и Русия, но и между по-широките блокове, чиито представители се явяват те в съвременния свят\", смята Минчев. Той изтъкна като специфични близости културни, исторически и религиозни.", "date": "2018.05.21", "title": "Огнян Минчев: В Русия президентът може да постави въпроси "}
{"url": "https://news.bg/society/boil-banov-nagradi-vidni-nashi-tvortsi-za-24-may.html", "text": "Министърът на културата Боил Банов отличи заслужили български творци по повод 24 май - Ден на българската култура и писменост. Най-високото отличие на Министерство на културата, наградата \"Златен век\", бе връчена на изявени български творци в областта на девет категории.При връчването на отличието министър Банов заяви, че с традиционните отличия, показваме, че културата в тази страна е жива и продължава да ражда велики умове и таланти. \"Кръговратът на живота е абсурден. Всички, които работим в сферата на културата го знаем много добре\", каза Банов и призова за минута мълчание в памет на голямата оперна певица Христина Ангелакова.С почетен знак \"Златен век\" - огърлие, грамота за изключителен принос в развитието и утвърждаването на българската култура и национална идентичност Министерство на културата награди режисьорът Асен Шопов.Маестро акад. Валентин Бобевски - диригент също получи високото отличие. В Деня на словото бе отличен и Петър Андасаров - поет и публицист, проф. Светлозар Донев - режисьор, доц. Калина Богоева - балерина.С почетен знак \"Златен век\" - звезда, грамота за значим принос в развитието и утвърждаването на българската култура и национална идентичност бяха отличени доц. Красимир Петров - хореограф, Венец Димитров - оператор, проф. Ангел Станков - музикант, Силвия Томова - балерина, Елена Огнянова - писател и фолклорист, Донка Акьова - сценарист и журналист, Таня Марева - директор на РИМ Смолян, Слава Рачева - актриса, Проф. Златина Делирадева - хоров диригент и музикален педагог, проф. Адриана Благоева - ръководител на Хор софийските момчета.С почетен знак \"Златен век\" - печат на Цар Симеон Велики - златен, грамота за принос в развитието и утвърждаването на българската култура и национална идентичност по повод 24 май бяха отличени: Доц. Владимир Пенчев - зав. Отдел в НИМ, нумизмат, Проф. Елисавета Казакова - Байрактарова - музикант, Проф. Захари Първанов Георгиев - музикант, Росица Ташева - преводач от френски, писател, Валери Димитров Моцев - вариететен артист, Аспарух Петров Вангелов - дългогодишен читалищен деец. Наградени бяха още редица бележити творци и културни дейци.", "date": "2018.05.21", "title": "Боил Банов награди видни наши творци за 24 май"}
{"url": "https://news.bg/society/zdravko-zdravkov-tarsi-dialog-za-nebostargacha-v-strelbishte.html", "text": "Главният архитект на София e в патова ситуация заради съдебно решение за строеж на небостъргач в ж.к. \"Стрелбище\". Съдът го задължава да издаде разрешение, Столичният общински съвет е казал обаче, че теренът трябва да е зелен.Здравко Здравков обясни пред медиите, че не е викан в прокуратурата.Той посочи, че вече два пъти е бил глобяван по 1000 лева и още веднъж 13 000 лева. Глобата е заради това, че не изпълнява съдебното решение. Служебно е направено заснемане на растителността в района, където трябва да изникне сградата. ВАС го задължава да издаде решение за строеж. Длъжен е като администратор да спазва решенията на съда, в същото време СОС казва, че там не трябва да се строи.Арх. Здравко Здравков вярва, че в диалог ще се намери решение на казуса.Припомняме, става въпрос за имот на кръстовището на . Имотът е с обща площ 3060 кв. м. е заменен с имот на фирма \"НИКМИ\" АД с обща площ от 374 кв. м., на който \"НИКМИ\" смята да строи многоетажна административна сграда.Жителите на \"Стрелбище\" многократно , а самият главен архитект на столицата Здравко Здравков отказа да одобри подробния устройствен план на НИКМИ поради противоречието му с Общия устройствен план през септември и отказа да изпълни решението на съда.", "date": "2018.05.21", "title": "Здравко Здравков търси диалог за небостъргача в \"Стрелбище\""}
{"url": "https://news.bg/society/53-ot-balgarite-ne-smyatat-che-za-da-zhiveyat-dobre-tryabva-da-chetat.html", "text": "Не е нужно да си чел много книги, за да живееш добре. Това мнение споделят и млади, и стари в последното проучване на \"Галъп Интернешънъл\", направено в навечерието на 24 май. 53% се съгласяват с това мнение, а 35% не се съгласяват. Останалите се колебаят.Макар и зададен проковакивно въпросът проверява отношението към твърдението \"Не е необходимо да си прочел много книги, за да живееш добре\". Това твърдение звучи двусмислено - то може да е констатация, но може да изразява и съжаление, а дори и одобрение. Точно защото е многозначно, то разкрива достатъчно любопитна обществена картина.Почти половината пълнолетни българи имат проблеми с правилото за пълния и краткия член. Проучването \"проверява и грамотността на българите по отношение на пълния и краткия член при съществителни имена от мъжки род. Задава им се въпрос, който всеки може да се срещне по улиците от надписите по витрините: как е правилно да се напише \"Магазина/ът се премести.\" Около 53% от анкетираните знаят, че се пише \"Магазинът се премести\", но останалите или мислят, че е \"магазина\" (16%), или посочват, че и двете да са верни (15%), или пък признават, че не знаят (16%).Младите хора отговарят като че ли по-вярно - 61% сред хората на възраст от 18 до 25 години са дали верен отговор. Сред хората на възраст над 66 години този дял е 38%. В голяма степен правилно отговарят и запитаните на възраст от 56 до 65 години. Хората с по-високо образование отговарят и по-правилно.Повечето пълнолетни българи не харесват начина, по който те се провеждат абитуриентските балове. 56% се изказват негативно, а 27% - позитивно; останалите се колебаят, стана ясно от изследването. Младите по-скоро харесват.56% не одобряват начина, по който те се провеждат сега, а 27% го одобряват. Сред групите на хората на възраст между 18 и 25 години, както и сред тези на възраст между 26 и 35 години, преобладават онези, които харесват начина, по който се провеждат баловете. При най-младите например има близо 70% одобрение. 70% пък е неодобрението в групата 56+.Изследването \"лице в лице\", е проведено от 11 до 18 май сред 816 души. То е представително за пълнолетното население на страната. Абсолютното максимално отклонение е ± 3.5% при 50% дялове. 1% от извадката е равен на около 55 хиляди души. Тази изследователска програма е позната като \"Политически и икономически индекс на \"Галъп интернешънъл\".", "date": "2018.05.21", "title": "53% от българите не смятат, че за да живеят добре, трябва да четат"}
{"url": "https://news.bg/int-politics/sauditska-arabiya-prihvana-balistichna-raketa-izstrelyana-ot-jemen-1.html", "text": "Противовъздушната отбрана на Саудитска Арабия е прихванала балистична ракета над южния град Джизан, изстреляна от контролираната от бунтовниците хуси територия в съседен Йемен. Това съобщи говорител на ръководената от Саудитска Арабия международна коалиция, цитиран от \"Франс прес\".Отломки от ракетата са паднали в жилищни райони на Джизан, но без да причинят жертви, уточни говорителят Турки ал Малики в изявление, публикувано от официалната саудитска информационна агенция.Подкрепяните от Иран бунтовници хуси в Йемен през последните месеци засилиха ракетните нападения срещу съседна Саудитска Арабия.Хусите са изстреляли две ракети към южния град Хамис Мушаит в събота, допълни Малики. Една ракета е била прихваната и унищожена от саудитските сили, докато другата се е разбила в незаселен пустинен район.Саудитска Арабия по-рано този месец изпробва нова система сирени за столицата Рияд и богатата на нефт Източна провинция, в знак на нарастващо предизвикателство, идващо от въоръжените сили на бунтовниците.Рияд обвинява противника си в региона Техеран, че доставя балистични ракети на хусите, обвинение, което Иран отрича.Саудитска Арабия, Обединените арабски емирства и други съюзници се намесиха в Йемен през 2015 г. с цел да отблъснат бунтовниците и да възстановят на власт международно признатото правителство.", "date": "2018.05.21", "title": "Саудитска Арабия прихвана балистична ракета, изстреляна от Йемен"}
{"url": "https://news.bg/society/vyara-na-vaptsarov-machi-zrelostnitsite.html", "text": "Стихотворението \"Вяра\" на Никола Вапцаров е произведението, върху което зрелостниците пишат на изпита по български език и литература. Те трябва ада напишат итерпретативно съчинение или есе по стихотворението.От Министерство на образованието и науката информираха, че формулировката на темата ще стане ясна по-късно. Причината за това е, че изпита на дванадесетокласници още продължава.На \"малките матури\" за учениците от VII клас пък се падна откъс от романа \"Седем хайдути и едно магаре\" на Бранислав Нушич.Седмокласници правят преразказ на частта от произведението и имат задачи върху него.След 16.00 ч. на сайта на Министерството на образованието ще бъдат публикувани изпитните варианти и ключ с верните отговори и за двата изпита.", "date": "2018.05.21", "title": "\"Вяра\" на Вапцаров мъчи зрелостниците"}
{"url": "https://news.bg/crime/3-godishno-dete-zagina-v-sliven-sled-padane-v-shahta.html", "text": "3-годишно момиченце загина в Сливен. Детето е паднало в шахта с отпадни води, след като е оставено без надзор, съобщи bTV.В неделя родителите взели детето, докато гостували при свои близки в края на града. Часове по-късно открили, че го няма и подали сигнал до полицията.С помощта на кучета детето било открито на километър от мястото, където е паднало - в пречиствателната станция до село Самуилово.По случая е образувано досъдебно производство.", "date": "2018.05.21", "title": "3-годишно дете загина в Сливен след падане в шахта"}
{"url": "https://news.bg/world/plavashtiyat-aets-na-rosatom-pristigna-v-murmansk.html", "text": "Единственият в света плаващ ядрен енергоблок - ПЕБ \"Академик Ломоносов\" акостира в пристанището на Мурманск, на площадката на държавното предприятие \"Атомфлот\". С това завършва първият етап от транспортирането на плаващата АЕЦ (ПАТЕЦ) от Санкт Петербург, до мястото, където ще бъде разположена - град Певек (Чукотски автономен окръг).През следващите месеци в Мурманск реакторите на плаващия енергоблок ще бъдат заредени с ядрено гориво. През 2019 г. плаващата АЕЦ ще бъде изтеглена до морското пристанище на град Певек. В момента се изгражда необходимата крайбрежна инфраструктура, сгради, хидротехнически съоръжения и брегова площадка за безопасен пристан. ПАТЕЦ е разработена с голям коефициент на сигурност и ядрените реактори са предвидени за неуязвими от цунами и други природни катастрофи. Ядрените процеси на плаващия енергоблок съответстват на всички изисквания на Международната агенция за атомна енергия (МААЕ) и не представляват заплаха за околната среда. Централата разполага с две реакторни инсталации КЛТ-40С, които могат да произвеждат до 70 MW електроенергия и 50 Gcal/h топлинна енергия в номинален работен режим, което е достатъчно за нуждите на град с население около 100 хиляди души. \"Това е първият референтен образец на мобилен източник на ядрена енергия със средна мощност. По нашите прогнози интересът към подобни източници в близките години рязко ще нарасне. На този етап голям интерес проявяват всички островни държави, където по определени причини е невъзможно да бъде създадена мощна инфраструктура за подаване на електроенергия\", обяснява Алексей Лихачов, генерален директор на \"Росатом\".", "date": "2018.05.21", "title": "Плаващият АЕЦ на \"Росатом\" пристигна в Мурманск"}
{"url": "https://news.bg/crime/varhovna-prokuratura-proveryava-markirovkata-po-patishtata.html", "text": "От Върховната административна прокуратура организират проверка за законността по спазване на Закона за пътищата и подзаконови нормативни актове, съобщиха от ВАП.Прокурорите ще проверят как се изпълняват две наредби за сигнализация на пътищата с маркировка. Те са Наредба № 18 от 23 юли 2001 г. и Наредба № 2 от 2001 г. Изпълнението трябва да се контролира от председателя на Агенция \"Пътна инфраструктура\" - за републиканските пътища и от кметовете на общини - за общинските пътища.Магистратите от ВАП ще гледат до колко са видими пътните знаци и другите средства за сигнализиране. При проверката ще видят и до колко маркировката съответства на нормативните условия. Ако има отклонения от тях, следва спешно да се поднови, пишат върховните прокурори.Срокът на проверката е двумесечен. През юли във ВАП ще се получи обобщена информация. В информацията, която ще получат върховните прокурори за пътната маркировка, ще бъдат включени нарушенията, предприети действия и издадените актове.Целта на проверката е осигуряване на необходими предпоставки за безопасно и удобно движение по републиканските и общинските пътища, особено в летния период на засилено използване.", "date": "2018.05.21", "title": "Върховна прокуратура проверява маркировката по пътищата"}
{"url": "https://news.bg/disasters/alpinist-ot-yaponiya-zagina-kray-everest-pri-osmiya-si-opit-da-izkachi-varha.html", "text": "Японски катерач, който е загубил девет от върховете на пръстите си заради измръзване при предишна експедиция, е загинал по време на опит да се изкачи на връх Еверест, съобщава \"Ройтерс\" и припомня, че това е вторият човек, който е загинал в най-високата планина в света по време на настоящия катерачески сезон.36-годишният Нобуказу Курики е бил намерен мъртъв, докато е спал в палатка в лагер 2 на 7 400 метра в 8848-метровите Хималаи, уточни чиновник от непалското туристическо министерство, който се намирал в базовия лагер.\"Шерпи откриха тялото му в палатката\", посочи чиновникът. Подробности за инцидента засега не се съобщават заради лошата комуникация с лагер 2.Курики е направил седем неуспешни опита да се изкачи на Еверест.През 2012 г. Курики е прекарал два дни в снежна дупка на 8 230 м край Еверест при температури под минус 20 градуса по Целзий. Тогава е трябвало да се ампутират върховете на пръстите му.Допълва се, че 63-годишният македонец Георги Петков е загинал през уикенда, катерейки Еверест.Множество алпинисти успешно стигнаха до върха през този месец, като се възползваха от доброто време.Непал позволи на повече от 340 чуждестранни катерачи да се изкачат на върха през настоящия сезон, който започна през март и продължава до края на този месец.", "date": "2018.05.21", "title": "Алпинист от Япония загина край Еверест при осмия си опит да изкачи върха"}
{"url": "https://news.bg/society/sofiya-prilicha-na-bit-pazar-nedovolen-glavniyat-arhitekt.html", "text": "Градът ни прилича на битпазар. Такова недоволство изказа главният архитект на София Здравко Здравков по време на годишния си отчет, но по повод новите наредби за градското пространство, които ограничават рекламите по фасадите на търговските обекти.Здравко Здравков е недоволен от брандирането на фасадите на сградите. По думите му наредбата ще подреди щайгите с банани пред магазините.Припомняме, в началото на месец май в писмо до news.bg жители и предприемачи от София сигнализираха, че Тогава те обвиниха главния архитект Здравков, че екипът му е изготвил противоречивите текстове, а на срещите по обсъждането им били поканени само представители на фирмите за външна реклама и билбордове, което показвало, че промените обслужвали само техните интереси.От отчета стана ясно още, че при главния архитект са постъпвали по 251 документа дневно през 2017 година. Общо са подадени 62 785. Издадени са 535 заповеди за разрешаване изработването на подробни устройствени планове, издадени са 1 922 визи за проектиране и още куп документи. Проведени са 105 заседания на съставите на общинския експертен съвет по устройство на територията.През миналата година Здравко Здравков е внесъл за разглеждане в СОС 139 доклада. Принудително са премахнати 48 строежа, от тях 17 незаконни постройки и 31 опасни сгради. Общата стойност на премахването възлиза на почти 700 000 лева.\"През тази година се борихме с хартиената фабрика, която ни залива\", подчерта главният архитект. Всички искат да строят в София, отчете той.Здравков се похвали с прозрачността в работата си. Всички преписки се публикуват на сайта на направление \"Архитектура и градоустройство\" на Столична община.Глобите не оказват влияние върху опазване на културното наследство, по мнението на главния архитект. Затова според него е необходима някаква нормативна уредба, която да стимулира опазването на тези сгради.Транспортното проучване е голяма тема, подчерта Здравков. Ще се прави по-мащабно проучване на трафика.Одобрена е стратегията за развитие на минералните води, похвали се още той.Порутената топлоцентрала в Южния парк ще се превърне в център за изкуства. В София ще има модерни пешеходни пасажи в някои зони. В шест столични училища ще има многофункционални спортни зали, като след края на учебния процес съоръженията ще се ползват от външни лица.", "date": "2018.05.21", "title": "София прилича на бит пазар, недоволен главният архитект"}
{"url": "https://news.bg/crime/zadarzhaniyat-v-marsiliya-balgarin-se-izdirva-ot-2012-g-za-prisada-u-nas.html", "text": "Задържаният за заплаха от терористична атака българин в Марсилия е бил издирван с европейска заповед за арест. Заповедта била за опит за убийство.Самоличността на задържания е установена и е известна на българските компетентни органи. Посолството ни в Париж информира, че мъжът е арестуван, но към момента няма потвърдена информация той да е подготвял терористичен акт.Дипломатическата ни мисия съобщи, че заповедта, с която е задържан е издадена в България. Наложена му е мярка за неотклонение \"Задържане под стража\".По повод ареста на 48-годишния мъж от Дирекция \"Международно оперативно сътрудничество\" - МВР уточниха, че мъжът е обявен за международно издирване през 2012г. с Европейска заповед за арест.Заповедта обаче е във връзка с извършен от него опит за убийство през 2010г. и влязла в сила присъда \"лишаване от свобода\" за срок от 6 години.Припомняме, мъжът е арестуван събота вечерта на гарата в Марсилия и по първоначална информация е пренасял материали, с които може да създаде експлозив.В момента, в който е бил задържа, 48-годишният е говорил на руски, информира БНТ. При ареста е заявил, че е от чеченски произход. След проверка на отпечатъците обаче е станало ясно, че е българин.", "date": "2018.05.21", "title": "Задържаният в Марсилия българин се издирва от 2012 г. за присъда у нас"}
{"url": "https://news.bg/crime/voenen-namushka-i-ubi-politsay-v-plovdiv.html", "text": "Военен намушка и уби полицай в Пловдив. Вчера вечерта между двамата мъже избухва скандал, след което военният пробожда полицая.Военно - окръжна прокуратура - Пловдив е повдигнала и предявила обвинение срещу военнослужещ - младши сержант от военно формирование в Пловдив, че на 21 май около 01.00 часа в Пловдив, чрез един удар с нож в областта на сърцето, е убил Д.Л.Л. от гр. С., като убийството е извършено по особено мъчителен за убития начин. Намушканият полицай е закаран в тежко състояние в болница. 45-годишният мъж е починал. Повече от 12 часа улицата, където е извършено убийството е отцепена от военна полиция. Причина за скандала е жената на военния, която е имала отношения с убития. Военният е задържан заедно със съпругата му.По отношение на обвиняемия е постановена мярка задържане в помещенията на сектор \"Арести\" - Пловдив за срок от 72 часа с оглед довеждането му пред съда. Предстои внасяне на искане на прокурора за вземане на постоянна мярка \"задържане под стража\". ", "date": "2018.05.21", "title": "Военен намушка и уби полицай в Пловдив"}
{"url": "https://news.bg/int-politics/iran-se-zaricha-da-ostane-v-siriya-dokato-damask-iska.html", "text": "Иран ще запази присъствието си в Сирия, докато правителството в Дамаск иска помощ в борбата срещу тероризма. Това обявиха от външното министерство в Техеран.\"Никой не може да накара Иран да го направи. Докато има тероризъм и правителството на Сирия го желае, Иран ще има присъствие (в Сирия). Онези, които влязоха в страната без разрешението на сирийските власти, трябва да напуснат\", изтъкна говорителят на иранското външно ведомство Бахрам Касеми, цитиран от агенция \"Тасним\".Коментарите на Иран идват в отговор на разговора на руския президент Владимир Путин през миналата седмица със сирийския му колега Башар Асад, по време на който той призова всички чужди войски да напуснат раздираната от война страна заради успеха на Дамаск в борбата срещу тероризма.", "date": "2018.05.21", "title": "Иран се зарича да остане в Сирия, докато Дамаск иска"}
{"url": "https://news.bg/crime/tir-razlya-tonove-zehtin-na-magistrala-maritsa.html", "text": "Сръбски ТИР катастрофира на магистрала \"Марица\", съобщи БНР. Тирът се ударил в дясната мантинела. Тежкотоварният камион превозвал 23 тона зехтин. В следствие от катастрофата зехтинът се е разлял по пътното платно.Инцидентът е станал близо до Харманли на 20 май около 23:00 часа. 31-годишният шофьор изгубил управление, той карал с несъобразена скорост.Тирът се е движил посока Свиленград.Движението е ограничено и се регулира от пътна полиция. Към момента пътят се почиства.Властите призовават шофьорите да карат с ниска скорост в участъка и с особено внимание.", "date": "2018.05.21", "title": "ТИР разля тонове зехтин на магистрала \"Марица\""}
{"url": "https://news.bg/int-politics/sled-sasht-i-gvatemala-i-paragvay-otkri-posolstvo-v-jerusalim.html", "text": "Парагвай откри новото си посолство в Йерусалим, следвайки почина на САЩ и Гватемала, информира \"Асошиейтед прес\".Парагвайският президент Хорасио Картес лично откри посолството днес, правейки Парагвай третата страна, която премества дипломатическата си мисия в Израел от Тел Авив в Йерусалим.Картес и израелският премиер Бенямин Нетаняху говориха при откриването на новото посолство в Йерусалим. Парагвайският държавен глава го нарече \"историческо събитие\".\"Този акт има огромно значение в смисъл, че изразява искреното приятелство на Парагвай и пълната солидарност с Израел\", изтъкна Картес.Нетаняху от своя страна изтъкна, че сътрудничеството между двете страни ще стане \"по-голямо\", споменавайки области като селското стопанство, сигурността и технологиите.Румъния, Чехия и Хондурас по-рано обявиха, че смятат да сторят същото.Обявлението на американския президент Доналд Тръмп през декември беше приветствано от правителството на Израел. Но това разгневи палестинците, които настояват окупирания от Израел Източен Йерусалим да бъде тяхна бъдеща столица. САЩ официално преместиха посолството си от Тел Авив в Йерусалим на 14 май.Преместването на американското посолство разпали допълнително протестите на палестинците в Газа, които настояват за правото за завръщане в Израел и вдигането на продължаващата от десетилетие морска блокада над Ивицата Газа. Кулминацията на протестите беше миналия понеделник, когато Израел изби около 60 палестинци при сблъсъци по границата.", "date": "2018.05.21", "title": "След САЩ и Гватемала, и Парагвай откри посолство в Йерусалим"}
{"url": "https://news.bg/health/51-godishen-katastrofira-i-pochina-v-dvora-na-bolnitsata-v-dobrich.html", "text": "51-годишен мъж е катастрофирал и починал в двора на болницата в Добрич. Неговата спътничка е с фрактури на лявата ръка.\"Най-вероятно инфарктна болка е предизвикала паниката, натискането на педала и обръщането в двора на лечебното заведение. Той не е бил пациент на болницата, нито на спешното отделение. Той е идвал към спешно отделение\", коментира пред БНР д-р Бисер Ботев, зам.-директор на МБАЛ - Добрич.Доктор Ботев коментира, че е назначена съдебномедицинска експертиза, която да покаже причината за смъртта.По случая е образувано досъдебно производство. От полицията е подадена информация, че след извършен преглед в Спешното отделение, мъжът потегля с автомобила си, губи контрол и почива на място. ", "date": "2018.05.21", "title": "51-годишен катастрофира и почина в двора на болницата в Добрич "}
{"url": "https://news.bg/world/kritichna-e-situatsiyata-na-havaite.html", "text": "Ситуацията на Хавайте се влошава заради изригващия вулкан Килауеа, съобщава Ройтерс. Причината е, че лавата продължава да се спуска зрелищно в Тихия океан, предаде Ройтерс.Така се образува специфична мъгла от досега на лавата, чиято температура достига дo 1 093 градуса по Целзий, с морската вода, като във въздуха се отделя гъст облак пара, съдържащ опасна за здравето смес от стъклени частици, вреден газ и солна киселина.Вдишването на тази мъгла може да причини възпаление на белия дроб, очите и кожата, и дори смърт.", "date": "2018.05.21", "title": "Критична е ситуацията на Хаваите"}
{"url": "https://news.bg/world/prizivi-v-gartsiya-da-se-svali-dds-za-sdelki-s-imoti.html", "text": "Приходите от данък върху добавената стойност (ДДС) от сделки с имоти могат да бъдат далеч по-високи, ако ставката е намалена от сегашното си ниво от 24% на 13%. Това иска проучване на Фондацията за икономически и индустриални изследвания (IOBE).Подобен ход би помогнал и за увеличаването на притока на капитали от чужбина, от 500 милиона евро през 2017 г. до годишен темп от над 800 милиона евро до 2022 г. дори и при най-песимистичния сценарий.Проучването на IOBE е установило, че налагането на 24% ставка на ДДС върху новите сделки с имоти се е превърнала в сериозна пречка за инвестиции в нови домове, без да се отчитат значителни фискални ползи. От началото на финансовата криза приходите от този данък са намалели драстично поради колапса при сделките с нови къщи. Приходите се паднали с 80% от пика на пазара през 2008 г. до сегашните 11 и 14 млн. евро.Сега данъкът се начислява върху сделките с второ жилище. Основното жилище е освободено, само ако разрешителни за строеж са издадени след 1 януари 2006 г. За разлика от това, по-старите имоти са натоварени само с данъка върху сделките, който е 10% от 2013 г.Атанасиос Христакис, член на борда на Асоциацията на предприятията за качество и развитие на строителството (SEPAK), който поръча проучването, казва, че разликата от 20% между данъка върху новите и старите имоти е водещ за кандидат-купувачите да изберат стари къщи. Това от своя страна възпрепятства възстановяването на строителната дейност. Купувачите, гърците и чужденците считат, че данъкът от 24 % по-скоро е пречка и тласка към сделка със \"стар имот\", а не към новото строителство.Евентуалното му намаление до 13% няма да срещне особена опозиция от страна на кредиторите на страната, като същевременно ще доведе до многобройни положителни ефекти. Според IOBE подобен ход на политиката ще доведе до увеличаване на търсенето на нови домове, като същевременно ще засили инвестиционния интерес от чужбина.", "date": "2018.05.21", "title": "Призиви в Гърция да се свали ДДС за сделки с имоти"}
{"url": "https://news.bg/world/pritiskat-tereza-mey-da-udari-ruskite-oligarsi.html", "text": "Британската парламентарна комисия по външните работи към камарата на депутатите поиска от правителството на Тереза Мей да положи повече усилия за борба срещу \"мръсните\" руски пари, съобщи Ройтерс.Агенцията отбелязва, че парламентарният доклад идва на фона на проблемите на Роман Абрамович с британската виза.Документът на парламентарната комисия отбелязва, че в Лондонското сити са се излели големи потоци руски пари след разпадането на Съветския съюз през 1991 г. Освен това британската столица остава предпочитана западна столица за руски олигарси и функционери, които парадират с богатството си на най-луксозните места в Европа.Парламентарната комисия признава, че президентът на Русия Владимир Путин и приближените му олигарси продължават да укриват и изпират корумпираните си авоари в Лондон.", "date": "2018.05.21", "title": "Притискат Тереза Мей да удари руските олигарси"}
{"url": "https://news.bg/world/pochitame-svetite-ravnoapostoli-konstantin-i-elena-5.html", "text": "Православната църква почита светите равноапостоли Константин и Елена на 21 май.Император Константин е владетелят, който обявява свободата на християнската вяра - през 313 г. издава Миланския едикт, с който въвежда християнството като официална религия във Византия.Той царува в Рим (от 306 до 337 г.) и Византия (от 324 до 337 г.)Защитава християнската вяра по време, когато езическият свят заплашва с огън и меч да изтрие от лицето на земята самото име християнин - в края на III и началото на IV век. Свиква Първия вселенски събор през 325 година против ереста на Арий.В историята той остава като Константин Велики, а в християнството е почитан като Равноапостолен.Майка му, царица Елена, остава в паметта на поколенията с благочестивия си начин на живот. В житието на двамата равноапостоли се посочва, че по неин почин е бил открит Кръстът Господен на Голгота.Тя отива на поклонение по местата, където е живял Христос и открива кръста, на който е бил разпнат Исус. Построява манастири.Заради делата си в защита на християнската вяра императорът и неговата майка са канонизирани за светци.В народната традиция днешният ден е посветен и на нестинарството.", "date": "2018.05.21", "title": "Почитаме светите равноапостоли Константин и Елена"}
{"url": "https://news.bg/world/opozitsiyata-vav-venetsuela-nyama-da-priznae-vota.html", "text": "Опозицията във Венецуела няма да признае изборите за държавен глава, предаде АП.Агенцията се позовава на изказване на опозиционния кандидат за президент Енри Фалкон.Той заяви, че гласуването в латиноамериканската страна е протекло с много нередности и сигнали за фалшифициране.Ройтерс отбелязва, че сегашният държавен глава Николас Мадуро се стреми към нов мандат.От избирателната комисия в Каракас обявиха, че Мадуро получава 5,8 милиона гласа, а главният му съперник Енри Фалкон - 1,8 милиона.", "date": "2018.05.21", "title": "Опозицията във Венецуела няма да признае вота"}
{"url": "https://news.bg/regions/otnovo-slantse-i-dazhd-se-reduvat.html", "text": "По-значителна облачност ще има над югозападните райони и Рило-Родопската област, там на отделни места ще превали и прегърми. В сутрешните часове на отделни места в равнините ще се образува мъгла. Преди обяд ще преобладава слънчево време.Това съобщават от НИМХ към БАН.След обяд и до полунощ отново ще се развива купеста и купесто-дъждовна облачност и на места ще има краткотрайни валежи, придружени с гръмотевици. По-интензивни ще са явленията в Западна България, където има условия за градушки. Ще духа до умерен североизточен вятър, който след обяд ще се ориентира от изток-югоизток. Максималните температури ще са между 21° и 26°.Над планините след обяд ще се развива купеста и купесто-дъждовна облачност. На много места ще има краткотрайни валежи с гръмотевици, като по-значителни ще са валежите в масивите от Западна България. Ще духа умерен до силен югоизточен вятър, по билата - от югозапад. Максималната температура на височина 1200 метра ще е около 15°, на 2000 метра - около 8°.Над Черноморието преди обяд на места ще е с ниска облачност или мъгла. След обяд ще се развива купеста облачност, но само на отделни места е възможно слабо да превали. Ще духа умерен вятър от север-североизток. Максималните температури ще са 18°-21°. Температурата на морската вода е 18°-23°. Вълнението на морето ще бъде 2-3 бала.", "date": "2018.05.21", "title": "Отново слънце и дъжд се редуват"}
{"url": "https://news.bg/education/maturite-zapochnaha.html", "text": "Матурите започнаха. Учениците от XII клас вече са по училищата, където са разпределени да се явят на изпит по български език.Изпитният вариант бе изтеглен както обичайно в 5:00 часа сутринта в сградата на Министерство на образованието и науката. Вариантът, по които зрелостниците ще показват знания, е номер 24. Той бе изтеглен от общо над 11 млн. възможности.Изпитът започна в 8:00 часа. Матурата по български език и литература е разделена на три модула.Първият продължава час и половина. Той представлява тест със затворени отговори. Вторият модул продължава един час и съдържа 10 въпроса.Учениците не могат да излизат докато работят по модулите, но могат да излязаат от залата между тях. Третият модул е с времетраене два часа като се пише интепретативно съчинение или есе. От стаята може да се излиза час и половина след началото на модула.На изпит днес са и учениците от VII клас. Техният изпит започва в 10:00 часа тази сутрин и е вход за приемане в гимназии.Учениците от VII клас трябва да са в училищата, които учат в 9:30 часа. Техният изпит е от два модула - едночасов тест и преразказ, който децата трябва да напишат за час и половина.", "date": "2018.05.21", "title": "Матурите започнаха"}
{"url": "https://news.bg/crime/novakov-paketat-makron-e-za-deltaplaneristi-ne-za-tiradzhii.html", "text": "Евродепутатът от ЕНП/ГЕРБ Андрей Новаков е твърдо против пакета от промени в европейското законодателство относно международните превози и шофьори. Това стана ясно от думите му пред ефира на bTV.\"Пакетът на трите \"НЕ\" - така Новаков вижда законопромените. Пакетът съдържа нова изисквания, които засягат часовете на труд и заплащането.Бизнесът в Източна Европа подозира опит да бъде изхвърлен от пазара от западноевропейските си конкуренти.Андрей Новаков предприе необичайни мерки, за да освети несъстоятелността на лансирания от френския президент Еманюел Макрон промени.Новаков пътува от Холандия до България в ТИР.\"Аз имам чувството, че правилата са правени за делтапланеристи, които прелитат през границите, а не за Сюлейман, който прекарва по 40 тона товар през Алпите\", заяви Новаков.Предложеното изискване след 72 часа престой в дадена държава да се плащат нейните ставки, Новаков намира за нереалистично. Причината била, че има страни като Германия и Франция, които просто не могат да бъдат преминати за толкова време, а в Австрия тировете не вървят в петък, събота и неделя, което също е предпоставка да се стигне до по-дълго пребиваване.\"Тези правила са направени така, че източноевропейските превозвачи да плащат повече\", убеден е евродепутатът.", "date": "2018.05.21", "title": "Новаков: Пакетът \"Макрон\" е за делтапланеристи, не за тираджии"}
{"url": "https://news.bg/regions/nyama-zasecheni-otkloneniya-v-kachestvoto-na-vodata-uveryavat-ot-sofiyska-voda.html", "text": "От \"Софийска вода\" уверяват, че при замервания на над 500 показателя в 78 точки през последните 3 дни никъде няма засечени отклонения в качеството на водата, която пият софиянци. Това заяви директорът \"Експлоатация и поддръжка\" в \"Софийска вода\" Станислав Станоев пред bTV по повод слуховете, че има проблеми с отравяне на язовир Искър.\"Получихме множество обаждания от притеснени клиенти от всички райони на София\", призна Станоев. Той увери, че качеството на водата се следи непрекъснато, а ключовата инфраструктура като язовирите Искър и Бели Искър, пречиствателните станции и резервоарите са строго охранявани от полицията.Според главния държавен здравен инспектор д-р Ангел Кунчев се хвърля сянка върху един продукт, който се използва от всички. \"За разлика от други показатели като въздуха, водата в София е перфектна, една от най-добрите в европейските столици\", подчерта той. По думите му контролът е \"жесток\" на всеки етап и се прави както от фирмата, така и от здравните власти.\"Пари качеството на софийската вода да пуснеш такъв слух от човешка гледна точка е отвратително деяние\", категоричен бе Кунчев.Депутатът от БСП Таско Ерменков, който даде гласност на твърдението, че водата в София има проблеми, бе поел ангажимент да се включи в разговора по телефона, но това не стана.", "date": "2018.05.21", "title": "Няма засечени отклонения в качеството на водата, уверяват от \"Софийска вода\""}
{"url": "https://news.bg/economics/nay-loshiyat-stsenariy-za-aets-belene-e-bezdeystvieto.html", "text": "Най-лошото, което може да се случи с АЕЦ \"Белене\" е да бездействаме. Тази позиция заяви енергийният министър Теменужка Петкова в ефира на bTV.\"Най-лошият сценарий за АЕЦ \"Белене\" е да не направим нищо\", обясни ситуацията министърът на енергетиката.Подобен вариант би означавал сериозна загуба. Това ще значи, че всичките три милиарда лева, които са вече инвестирани през годините в електроцентралата, са безвъзвратно изгубени, смята мин. Петкова.Дори и при евентуална продажба на вече закупеното оборудване, според Петкова не е възможно да му се вземат реалните суми.Енергийният министър предлага опция с чужд инвеститор.АЕЦ \"Белене\" да бъде построено от чуждестранен инвеститор с подкрепа от държавата. Петкова вижда това като най-разумния изход от ситуацията.", "date": "2018.05.21", "title": "Най-лошият сценарий за АЕЦ \"Белене\" е бездействието "}
{"url": "https://news.bg/politics/darzhavata-nyama-da-dava-garantsii-za-aets-belene-uveri-tomislav-donchev.html", "text": "Държавата няма да дава пари за построяването на АЕЦ \"Белене\", няма да има държавни гаранции. Това обяви вицепремиерът Томислав Дончев пред Нова телевизия.\"Ако има стратегически инвеститор, значи ще има и пазар\", заяви Дончев.Според вицепремиера, реакторите на централата ще са руски, защото вече са купени и с тях българската държава ще участва в проекта. Какви обаче ще са турбините и другото оборудване зависи от инвеститора, който бъде избран, каза Дончев.Относно срещата на върха ЕС- Западни Балкани, която бе в София на 17 май, Дончев обясни, че има да се свърши още много работа. \"България си свърши работата и вкара темата отново в дневния ред на Европа. Трябват реформи в самите държави. Освен това бавно и неотменимо убеждаване на гражданите, че членството в ЕС няма алтернатива. Същият процес трябва да тече в държавите членки\", каза вицепремиерът.ЕС няма полза от такъв остров с нерешени проблеми, допълни той.Относно обсъждания пакет \"Мобилност\", който засяга условията на труд на превозвачите, Дончев обяви, че това е не само в ущърб на България, той нарушава редица европейски принципи включително и този за свободно движение на хора. \"Един превозвач може да не иска да се прибере вкъщи, а да отиде да види тъща си в Испания. Защо му вменяваме да се прибере в България\", коментира Дончев по повод новите правила за тираджиите, които иска да наложи Европейската комисия.", "date": "2018.05.21", "title": "Държавата няма да дава гаранции за АЕЦ \"Белене\", увери Томислав Дончев"}
{"url": "https://news.bg/crime/svrahproizvodstvoto-e-problemat-s-rozoviya-tsvyat-spored-porozhanov.html", "text": "Въвеждането на минимална изкупна цена за розов цвят е невъзможно. Това заяви в ефира на БНТ министърът на земеделието Румен Порожанов. Минималната цена не е реална законодателна мярка, категоричен е той. Въпросът е да се регламентира качеството и отношението на производството на маслодайна роза между производителите и дестилериите.Свръхпроизводство. Това е основният проблем на розопроизводители по мнението на земеделския министър. Производителите от село Дъбене пък виждат проблема в малкото дестилерии, а не в голямото производство.Над 40 000 дка. са заети с розопроизводство. Основният проблем е голямата реколта. Очакваното количество е над 16 000 тона розов цвят, информира министърът и добави, че това надхвърля съществуващия капацитет на розоарните.\"Чисто климатичните условия предположиха, че тази седмица е най-активна на розов цвят\", изтъкна земеделският министър.Няма възможност да се изкупи розовият цвят, смята Порожанов. Не са проблем цените. Той отбеляза, че големият брой земеделски стопани също са проблем.Дестилериите купуват над 150% от дневния си капацитет, каза Порожанов и добави, че голямо количество от розите не се преработва, а губят качествата си.\"Всеки производител има договори с големи купувачи от парфюмерийната промишленост. Един килограм розово масло се получава от около 3-3,5 тона розов цвят\", акцентира Порожанов.", "date": "2018.05.21", "title": "Свръхпроизводството е проблемът с розовия цвят според Порожанов"}
{"url": "https://news.bg/politics/obvineniyat-za-svodnichestvo-plamen-temelkov-otnovo-e-izbran-za-kmet-na-semchinovo.html", "text": "Независимият кандидат Пламен Темелков, който бе обвинен за трафик на жени в Испания, спечели изборите за кмет в пазарджишкото село Семчиново. Той имаше преднина от 200 гласа, съобщи БНР.За опонента му Димитър Джамов, издигнат от ДПС, гласуваха 466 жители на селото, показват окончателните резултати. Пламен Темелков спечели за втори път с гласовете на ромските избиратели.. ВАС прекрати мандата му беше предсрочно заради 4-месечен престой в испански арест с обвинение за сводничество.От края на 2017 година Темелков е на свобода под парична гаранция, което му позволи да се кандидатира отново за кмет. В селото остава засилено полицейското присъствие, тъй като хората са разделени.Припомняме,  хората не искаха да го допуснат до кметския кабинет, защото смятаха, че си е купил изборите и не е достатъчно подготвен за поста.", "date": "2018.05.21", "title": "Обвиненият за сводничество Пламен Темелков отново е избран за кмет на Семчиново"}
{"url": "https://news.bg/crime/osmina-arestuvani-zaradi-postradalite-7-politsai-v-plovdiv.html", "text": "Прокурорите от Районна прокуратура-Пловдив наблюдават осем бързи производства за хулиганство, съобщиха от Апелативна прокуратура-Пловдив.Припомняме, по време на ММА турнир на 19 май 2018 г. в Пловдив пострадаха седем полицаи.Задържани са осем души за срок от по 72 часа. До момента са разпитани над 25 свидетели. Търсят очевидци. В разследването са приобщени и записи от камери, събират се доказателства по делата и разследването продължава.", "date": "2018.05.21", "title": "Осмина арестувани заради пострадалите 7 полицаи в Пловдив"}
{"url": "https://news.bg/education/sedmoklasnitsite-pishat-po-variant-ii.html", "text": "Вариант II беше изтеглен за изпита на седмокласниците днес. Вариантът за националното външно оценяване по български език и литература беше изтеглен в Министерството на образованието и науката в присъствието на зам.-министъра на образованието Таня Михайлова. Журналист определен чрез жребий тегли изпитния вариант.Малката матура започна в 10:00 часа. Учениците трябваше да бъдат в училищата в 9:30 часа.Очаква се на изпита да се явят 57 129 седмокласници в цялата страна. Национално външно оценяване се състои от два модула.Първият модул на изпита е с продължителност 60 минути и включва въпроси със затворен и със свободен отговор, а вторият е 90 минути и в него учениците ще правят преразказ на непознат текст с дидактическа задача.За учениците със специални образователни потребности има предвидено допълнително време за работа, съобщиха от образователното ведомство.Авторът и творбата за интерпретативното съчинение или есе ще бъдат обявени в 12.00 часа. Тогава се очаква да бъде обявен и авторът на текста за преразказ и дидактическата задача за седмокласниците.Резултатите от националното външно оценяване ще бъдат обявени до 6 юни 2018 г., а резултатите от държавните зрелостни изпити - до 13 юни 2018 г.", "date": "2018.05.21", "title": "Седмокласниците пишат по вариант II"}
{"url": "https://news.bg/society/spasi-sofiya-obyasnyavat-novite-karti-za-metroto.html", "text": "Спаси София представят новите карти на Софийското метро, които се поставят на метростанциите. От организацията обясняват какви са нововъведенията и промените от последната версия на картите, разработени заедно с \"Метрополитен\" ЕАД за откриването на метростанция Витоша през 2016г.\"Градовете, в които се мисли за удобството на пътниците, притежават визуален стандарт, определящ принципите, според които пътниците ще бъдат информирани. Целта е не просто да се посочи посоката на движение на влаковете в метрото, но и да се улесни целия процес на придвижване в и около метростанциите\", коментират от организацията.Всички нови карти съдържат шест функционални компонента: карта на градския транспорт, туристическа карта, карта на района около метростанцията, схема на метрото, описание на спирките на наземния транспорт около метростанцията и разписание на метрото. Изключение са най-големите и натоварени метростанции - Сердика, НДК, Софийския университет и Централна жп гара, където е добавен и седми елемент: 3D схема на метростанцията и подлезите.\"Картата на градския транспорт показва цялостната му мрежа, като отбелязва различните видове транспорт в София. За нас беше важно да използваме традиционните и отдавна наложени цветове - червено за автобусите, тъмнозелено за излетните линии, оранжево за трамваите, светлосиньо за тролейбусите\", допълват от Спаси София.Картата на района, присъстваща на новите карти, съдържа много повече информация и в по-голям обхват от предходните версии и вече позволява на пътниците да се ориентират за всички обекти, намиращи се в петминутна пешеходна достъпност: учебни и здравни заведения, културни и административни институции, туристически забележителности и др.Също така всички карти на района показват местоположението на спирките на градския транспорт около метростанциите, отбелязани с жълто-зелени латински букви. С цел опростена навигация, има и изнесена таблица с информация за всички линии на наземния транспорт, които спират на тях.\"Наш основен приоритет беше пътниците да не се объркват и затова избрахме изходите да се отбелязват с номер в квадрат, докато спирките на градския транспорт с буква в кръг\", обясняват и те и допълват, че номерирането и наименуването на всички изходи на метростанциите е важна стъпка към подобряване ориентацията на пътниците.На новите карти е разположена и туристическа информация с всички забележителности в центъра на града - музеи, галерии и храмове, както и опростена схема на метрото, показваща всички интермодални връзки, които то прави - с жп гари, с автогари, Летище София и буферните паркинги.От организацията заявяват, че са убедени, че София и жителите ѝ заслужават ориентацията им в метрото да е сравнима с най-добрите световни примери.", "date": "2018.05.21", "title": "Спаси София обясняват новите карти за метрото"}
{"url": "https://news.bg/press/nad-3-mlrd-plateni-po-avtopolitsi-otrovni-sluhove-tekat-ot-cheshmite-v-sofiya.html", "text": "Над 3 млрд. платени по автополици1,359 млрд лв. са изплатените претенции по застраховка \"Гражданска отговорност\" при имуществени щети досега в България. Това показват данни на Комисията за финансов надзор към края на първото тримесечие на 2018-а. Очакваният размер на неизплатените претенции е 201 млн. лв. Размерът на предявените, но неизплатени е 118,6 млн. Очакваният размер на възникналите, но непредявени претенции е 83,472 млн.Отровни слухове текат от чешмите в СофияФалшиви се оказаха слуховете, че от чешмите на територията на Столичната община тече вода със съдържание на радиоактивни елементи и тежки метали като живак и олово.Водата е годна за пиене и отговаря напълно на всички изисквания, увериха в неделя, 20 май, институциите, отговорни за проследяването и контрола на качеството на водата. Сигнал, че има слухове за тежки метали, пусна депутатът от БСП Таско Еременков на страницата си във фейсбук на 19 май. Още същия ден на тази информация са реагирали \"Софийска вода\" АД и Регионалната здравна инспекция в София.\"Дружеството е събрало проби от водоизточниците на столицата и от различни участъци на водопреносната мрежа, а ние - от крайните потребители, от това, което тече от чешмите. Нарушения няма в нито една проба\", увериха пред \"Труд\" от РЗИ-София.780 бездомници бродят по улиците на страната780 бездомници кръстосват улиците на страната ни, 500 от тях са в столицата. Целогодишно в София работят 3 центъра за временно настаняване, като общият им капацитет е 510 души. Това показа проверка на \"Монитор\".Местата, където са разположени са Илинден, Красна Поляна и Люлин. През зимата с цел осигуряване на топло място за тези, чиято съдба е на открито, отваря и един кризисен център с филиал в Захарна фабрика. Максимално там могат да бъдат приютени 170 души.\"Имаме възможност да приемаме и малко над капацитета. През най-студените зимни дни се е случвало да приемаме по-голяма бройка. Столична община изключително активно работи с болниците, защото повечето от тези хора не са здравно осигурени. Общинските медицински заведения им оказват помощ срещу заплащане от наша страна. През зимния сезон лечебните центрове приемаха дневно поне по двама - трима бездомника\", коментира Мина Йовчева, директор на \"Социални дейности\" в Столична община.От 25 май всяка фирма с пазител на личните данниНа 25 май влиза в сила новият Общ регламент на ЕС за защита на личните данни (Регламент 2016/679 GDPR - General Data Protection Regulation). Това ще засегне всяка институция, организация и бизнес в ЕС и конкретно в България, която съхранява лични данни. Целта на регламента е да завиши мерките за техническа сигурност на обработваните лични данни чрез криптиране, кодиране и обезличаването им с цел да се намали риска от злонамерен пробив в интернет системите. Новите изискванията по GDPR са сериозни, а глобите за неспазването им - много високи (до 4% от общия оборот на организацията или до 20 млн. евро).Европейският съюз и България като част от него все повече се дигитализират, а институциите и фирмите продължават да събират лични данни, които досегашните нормативни актове на ЕС и у нас (включително и Законът за защита на личните данни) вече не могат да защитят адекватно. Именно това наложи приемането на новия Регламент GDPR, който да отговори на бързата дигитализация на европейското общество.Държавната администрация пак започна да се рои Държавната администрация пак започна да се рои. След като през 2016 г. щатните бройки на чиновниците у нас бяха орязани с около 5000, през миналата година те са скочили със 7017. Така в края на 2017 г. щатовете в държавните и общинските ведомства са нараснали до 139 665, въпреки обявените правителствени планове за оптимизация, ускоряване на електронното управление и намаляване на бюрокрацията.Това показва публикуваният през миналата седмица доклад на Министерския съвет за състоянието на държавната администрация през 2017 г. Увеличение на щатовете през миналата година има както за централната администрация, така и в териториалните звена. Незаети обаче са останали 10 760 позиции, от които вакантни повече от 6 месеца са 6316.Чуждите инвестиции падат до 180 млн. евро през първото тримесечиеПреките чуждестранни инвестиции в България през първото тримесечие излизат на плюс 180 млн. евро, което е с 34.4% под нивото от година по-рано. Това показват предварителните оценки на Българската народна банка (БНБ). Вложенията намаляват и спрямо отчетената сума към февруари в резултат на отлив на капитали под формата на дългови инструменти през март, както и ревизия на месечните данни, която отписва 140 млн. евро дялов капитал от сметките. Този вид инвестиция се асоциира с дългосрочни планове, а числата показват, че инвеститорите, които изтеглят най-големи суми от българския пазар през първото тримесечие, са от Унгария и Италия - съответно 103.8 млн. евро и 43 млн. евро.Елена Йончева осъди Борисов и ГЕРБ за клеветаБойко Борисов и партия ГЕРБ официално са осъдени за клеветнически твърдения. На 17 май съдия Иво Вътев от Софийския районен съд постановява Елена Йончева да получи от обвиняемите 5000 лв.. Премиерът и ГЕРБ трябва да поемат и 825 лв. разноски по делото.ДУМА припомня, че Йончева се закани да съди Борисов още по време на предизборната кампания на парламентарните избори м.г. Повод за това бяха две изказвания на гербаджията - на 10 март в Бургас и на 12 март във Варна той обяви, че правителството на ГЕРБ било принудено да плаща милиони за журналистическите интервюта на Йончева. Пред съда Йончева твърди, че правителството никога не й е плащало за интервюта или за правенето на документални филми и репортажи. Тя отбелязва, че твърденията на Борисов са накърнили честта, достойнството, авторитета, доброто име и репутацията й на общественик. Искът срещу ГЕРБ е заради това, че Борисов говори от името на партията и беше за 20 000 лева, но не е бил уважен в цялост. Затова Борисов и ГЕРБ също имат право на разноски. Те бяха представлявани от Марин Марковски и Божидар Терзийски, но по делото не са били представени доказателства за сключен договор, както и за извършено плащане на хонорар, заради което не им е присъдено нищо.", "date": "2018.05.21", "title": "Над 3 млрд. платени по автополици, Отровни слухове текат от чешмите в София"}
{"url": "https://news.bg/disasters/zadarzhaha-balgarin-v-marsiliya.html", "text": "Българин е арестуван в събота на железопътната гара \"Сен Шарл\" в Марсилия. Той е обвинен в тероризъм, съобщават местни медии.Кметът на Марсилия Жан-Клод Годен каза, че е осуетен атентат, но по случая не е сезиран отделът за борба с тероризма към парижката прокуратура. Гарата е останала затворена за часове.Екип от сапьори са я претърсили.В момента е известно, че е задържан 48-годишен българин с електрически материали, които могат да се използват за изработване на взривно устройство.", "date": "2018.05.21", "title": "Задържаха българин в Марсилия"}
{"url": "https://news.bg/politics/bsp-i-gerb-na-balotazh-za-kmetskiya-post-v-galiche.html", "text": "Кандидатите ГЕРБ и БСП отиват на балотаж за кметския пост в село Галиче. Това показват данните от предварителното преброяване на бюлетините. Кандидатът на БСП Веселин Тушинов е получил 388 гласа, а Страхил Стоянов от ГЕРБ - 369, съобщи БНР.В кметската надпревара участваха общо трима кандидати, като издигнатият от ВМРО - Българско национално движение Николай Банков не достигна до втория тур на изборите.Изборният ден в населеното място приключи при 61 % избирателна активност. Гласували са 915 избиратели от 1497 имащи право на глас. На територията на кметството бяха разкрити 4 избирателни секции.", "date": "2018.05.21", "title": "БСП и ГЕРБ на балотаж за кметския пост в Галиче"}
{"url": "https://news.bg/world/i-sarbiya-shte-praznuva-24-may.html", "text": "За пръв път тази година 24 май ще бъде отбелязан в Сърбия. Това каза пред журналисти Никола Селакович, генерален секретар на президента Александър Вучич. Той и вицепрезидентът Илияна Йотова положиха венци пред паметника на равноапостолите в Белград.По инициатива на президента Алекандър Вучич ще бъде предложен проектозакон, с който 24 май от следващата година да бъде включен в списъка на официалните празници.В Сърбия почитат свети Сава като свой най-голям национален просветител. Никола Селакович отбеляза, че ако не са били Кирил и Методий, по думите му, е нямало да има и Свети Сава, отделно български и сръбски народ.", "date": "2018.05.21", "title": "И Сърбия ще празнува 24 май"}
{"url": "https://news.bg/world/london-nyama-da-komentira-vizata-na-roman-abramovich.html", "text": "Представител на вътрешното министерство на Великобритания няма да коментира ситуацията с руския бизнесмен Роман Абрамович, съобщава РИА \"Новости\".В. \"Гардиън\" разкри, че руският бизнесмен и собственик на лондонския футболен клуб \"Челси\" е с изтекла преди три седмици инвестиционна виза.\"Ние няма да коментираме казуса с Роман Абрамович. Наша стандартна практика е да не коментираме частни случай\", са заявили пред РИА \"Новости\" от британското вътрешно министерство.Абрамович, който е 13-ият най-богат човек във Великобритания със състояние от 9,2 милиарда британски лири, имаше бизнес виза на Острова, която изтече преди няколко седмици. Той е подал документи за нова виза, но все още не му е гарантирана.Той не беше на финала за Купата на футболната асоциация на \"Уембли\", който завърши с победа (1-0) за \"Челси\" срещу \"Манчестър юнайтед\".Руският олигарх купи \"Челси\" през 2003 г. При него клубът постигна безпрецедентен успех, включително пет шампионски титли.", "date": "2018.05.21", "title": "Лондон няма да коментира визата на Роман Абрамович"}
{"url": "https://news.bg/world/kola-se-vryaza-v-restorant-v-severna-karolina.html", "text": "Кола влезе в ресторанта в Северна Каролина. Това съобщава телевизия WSPA.Инцидентът се случи в неделя, 20 май следобед. В резултат на това двама души загинаха, сред които и помощник на местния шериф.Според полицията шофьорът на колата е бащата на починалия помощник-шериф. Правоохранителите смятат, че умишлено е ударил сина си.В резултат на инцидента още няколко души бяха ранени. Всички те са хоспитализирани. Идентичността на втората жертва все още не е установена.", "date": "2018.05.21", "title": "Кола се вряза в ресторант в Северна Каролина"}
{"url": "https://news.bg/int-politics/fsb-razkri-ekstremistka-grupa-v-krim.html", "text": "Федералната служба за безопасност на Русия разкри екстремистка група, създадена от съветника на депутата на украинския парламент (украинската Рада) Мустафа Джемилев по указания на издирвания лидер на Меджлиса на кримско-татарския народ (който е забранен в Русия) Рефат Чубаров, съобщи РИА Новости.От ведомството уточниха, че екстремистите са планирали престъпления за сплашване на \"проруски настроените кримски татари и нагнетяване на междунационалното напрежение\" на полуострова.Групата е сформирана в Харков. В нея влизат съветникът на депутата Ерол Велиев и боксьора А. Стешенко и А. Третяков.През април Стешенко бе \"разкрит\" при влизане в Крим, където е планирал провокация в навечерието на годишнината от подписването на Указа на президента \"За мерките за рехабилитация на арменския, българския, гръцки, кримско-татарския и немския народ и държавната поддръжка за тяхното възраждане и развитие\".Освен това, през януари екстремистите запалиха дома на мюфтията на Крим Емирали Аблаев. При това те използваха бутилки със запалителна смес, информира руската агенция.За всяка проведена акция е било обещано по $500, уверяват от изданието. Образувано е наказателно дело за екстремистка групировка, вербовка и участие в нея. Велиев и Третьков са обвинени задочно. Те са обявени за общодържавно издирване.Припомняме, украинският депутат Мустафа Джемлиев произхожда от семейство на дисиденти, изселени от Крим през 1944 г. Тогава той е още бебе.В по-зряла възраст започва да се съпротивлява на режима и прекарва 15 години по съветски лагери. През 1991 г. участва в създаването на автономната република Крим като част от Украйна. В продължение на две десетилетия е начело на представителния орган на татарите -Меджлис и е депутат в украинския парламент .През 2014 г. след като Русия анексира полуострова, Джемлиев и семейството не са допускани в Крим.", "date": "2018.05.21", "title": "ФСБ разкри екстремистка група в Крим"}
{"url": "https://news.bg/int-politics/kitay-izstrelya-satelit-za-prouchvane-na-tamnata-strana-na-lunata.html", "text": "Китай изстреля сателит, предназначен да установи комуникационна връзка между Земята и лунна сонда, която ще изследва тъмната страна на Луната, съобщава \"Синхуа\".Сателитът е изстрелян сутринта с ракета Long March-4C от центъра за изстрелване \"Ксичан\", който се намира е югозападната част на Китай.\"Изстрелването е ключова стъпка на Китай да осъществи целта си да бъде първата страна, изпратила сонда и изследвала тъмната страна на луната\", коментира Джан Лихуа, ръководител на проекта. Сателитът с името \"Кюкяо\" или \"Магическият мост\", ще е първият работещ комуникационен сателит в орбита на около 455 000 км от Земята.Китай се стреми да настигне Русия и САЩ и да стане голяма космическа сила до 2030 г. Планира да започне изграждането на собствена космическа станция с догодина.Въпреки че Китай настоя, че амбициите им са изцяло мирни, Департаментът за отбрана на САЩ го обвинява в извършване на дейности, целящи да попречат на други държави да използват активи, базирани в космоса, по време на криза.", "date": "2018.05.21", "title": "Китай изстреля сателит за проучване на тъмната страна на луната"}
{"url": "https://news.bg/crime/zadarzhaha-turchin-za-podkup-na-patni-politsai.html", "text": "Турски гражданин е задържан за подкуп на пътя край Свиленград, съобщи БНР. При проверка на автомобила му мъжът отказал да даде проба с дрегер.Предложил рушвет от 150 евро на двама полицаи.Съставен му е акт и му е отнета книжката. Към момента мъжът е задържан за до 24 часа.", "date": "2018.05.21", "title": "Задържаха турчин за подкуп на пътни полицаи"}
{"url": "https://news.bg/int-politics/tramp-pita-savetnitsite-si-dali-da-prodalzhi-prigotovleniyata-za-sreshtata-s-kim-chen-un.html", "text": "Президентът на САЩ Доналд Тръмп пита съветниците си дали да продължи с приготовленията за срещата със севернокорейския вожд Ким Чен-ун, планирана за , пише в. \"Ню Йорк таймс\", цитирайки официални лица от американската администрация и от чужбина.Американският държавен глава е притеснен срещата на върха да не се превърне в политическа пречка и неловко положение. Тръмп потърсил съвет от съветниците си за това как да продължи с приготовленията за срещата, преди да проведе телефонен разговор с южнокорейския президент Мун Дже-ин, се допълва в информацията.През миналата седмица Пхенян протестира срещу съвместните военни учения между Южна Корея и САЩ. По-рано Северна Корея отложи втория кръг на преговорите на високо равнище със Сеул и заплаши, че ще отмени срещата на високо равнище между Тръмп и Ким.", "date": "2018.05.21", "title": "Тръмп пита съветниците си дали да продължи приготовленията за срещата с Ким Чен-ун"}
{"url": "https://news.bg/crime/uslovna-prisada-za-mazh-izpotroshil-speshnoto-v-kaloyanovo.html", "text": "Условна присъда получи мъжът, който изпочупи спешния център в Калояново, съобщи bTV.Той бе осъден на 5 месеца затвор с 3 години изпитателен срок. Стоян Ганчев заяви, че съжалява за стореното и поиска да бъде съден по съкратената процедура.Ганчев прави инцидента на 20 юни 2017 година. Тогава 18-годишният жител на ромската махала в Калояново счупи прозореца и металната рамка на Спешния медицински център. Нападателят отправи заплахи и изпотроши автомобила на медицинска сестра, докато тя и колегите й обработвали рана на негов близък, който си порязал главата с бутилка при пиянски запой.Срещу Ганчев се води още едно наказателно производство - за противозаконно отнемане на таксиметров автомобил.", "date": "2018.05.21", "title": "Условна присъда за мъж, изпотрошил спешното в Калояново"}
{"url": "https://news.bg/society/edva-polovinata-chitalishta-imat-kompyutri-i-internet.html", "text": " Това гласи чл. 2, ал. 1 от Закона за народните читалища.В България има общо 3 321 читалища.В по-малко от половината българските културно-просветителни институции обаче има достъп до интернет и условия за ползване на най-важната услуга в дигиталната ера. Това сочат данни от проучването на Националния статистически институт относно дейността на читалищата в България през 2017 година. Проучването се провежда веднъж на 5-годишен период и обхваща всичките читалища у нас.Според статистиката към края на 2017 година на територията на страната ни има 3 321 действащи читалища - 663, или точно 20%, са в градовете, а 2 658, или 80%, са в селата. Спрямо 2012 година, когато е правено последното изследване на НСИ, са наблюдава ръст на броя на читалищата у нас.За периода в страната са регистрирани нови 246 читалища, или ръст от 8%. 76 от новите читалища са създадени в градовете, а 170 - в селата.Членовете на читалищата са общо 272 797, като спрямо 2012 г. броят им се увеличава с 34 593, или с 14.5%.Данните сочат и че най-много действащи културно-просветни сдружения у нас има в област Пловдив - 207 на брой, от които 157 (75.8%) са в селата и 50 (24.2%) - в градовете. След Пловдив с най-много читалища са областите Стара Загора (183), Бургас (168), Варна (164) и Велико Търново (156). В София-град има 145 читалища, а в София-област - 150.Най-малко читалища в страната са регистрирани в областите Видин (77), Габрово (77), Перник (81) и Кърджали (83).За първи път изследването на НСИ събира данни за компютърната осигуреност, предоставяне на достъп до интернет, наличието на действащи библиотеки, както и зали за представления в народните читалища у нас.Оказва се, че в едва 48.7% от читалищата на територията на страната се предлагат услуги за ползване на компютър с достъп до интернет за потребители.Точният брой на дигитализираните \"традиционни самоуправляващи се български културно-просветни сдружения\" е 1 616.\nВ 3 045 читалища, или 91.7% от всички, има действащи библиотеки. В 76.6% от всички читалища има зала за представления.В съответствие с целите на читалищната дейност се сформират школи/групи/състави, чрез които се \"задоволяват потребностите на гражданите, свързани с развитие и обогатяване на културния живот, социалната и образователната дейност в населеното място\" (чл. 3, ал. 1 от Закона за народните читалища - бел. ред.).През 2017 година тази любителската художествена творческа дейност се развива в почти всички читалища. В категорията \"музикално и певческо творчество\" общият брой на групите е 4 607. В тях има 49 796 участници. Общия брой на изявите на тези групи е 37 188 през годината. Най-голям е броят на съставите по фолклорно пеене - 2 778, с 30 816 участници и 22 411 изяви.Танцовите състави са 3 178 с общ брой на участниците 56 640 и 20 807 изяви. В тази категория най-много са съставите по български народни танци - 2 386, с 44 593 участници и 16 129 изяви.Общият брой на клубовете и кръжоците е 3 077 с 39 375 участници в тях и 13 985 изяви. Преобладават театралните клубове - 548, следвани от тези по приложни изкуства (454) и изобразително изкуство (404).Общият брой на културните прояви през 2017 година е 37 118. Най-голям е броят на организираните от читалищата празненства и фестивали - 24 334, следван от честванията на бележити дати и годишнини - 21 267.", "date": "2018.05.21", "title": "Едва половината читалища имат компютри и интернет"}
{"url": "https://news.bg/politics/bsp-svalya-shapka-na-gerb-kak-pravyat-izbori-v-galiche.html", "text": "Червените уличиха в изборни манипулации ГЕРБ в Галиче. Кирил Добрев припомни, че са проведени частични избори в девет населени места.Схемата \"мама, татко и аз\" започва да работи по малките населени места, подчерта социалистът. Той разкри схема за манипулиране на вота в Галиче, където баща на депутат от ГЕРБ е член на СИК.\"Така и решил, че към 17.30 изборите са приключили, отваря се урната и се броят гласовете. В протоколите е записано, че изборите приключили в 20:00. Това е грубо нарушение на Изборния кодекс\", изтъкна Кирил Добрев. Галиче е олицетворение на това как ГЕРБ правят избори, недоволен е той.Шапка им свалям, заяви той. Масово с подвижна секция е гласувано на тези избори в Галиче. БСП са сезирали прокуратурата за изборната измама.Красен Кръстев Георгиев е народният представител, а Георги Кръстев Георгиев е депутатският татко, уличен от червените.Червените не са притеснени от това, че ГЕРБ искат оставката на Таско Ерменков. Официална позиция на БСП нямаме, коментира още Кирил Добрев, който е провел обаче личен разговор с партийния другар.Кирил Добрев коментира, че в поста на Ерменков във фейсбук имало само въпроси. Ерменков бил сезиран от Столична община за качеството на водата. ДАНС и МВР имали данни от две седмици. Ако нямало подобни въпроси, според Кирил Добрев, нямало да се знае за проблема с водата на Хасково и Първомай. Всеки може да иска оставката на всекиго, живеем в свободна държава, коментира Кирил Добрев.Утре левицата щяла да се събере и да обсъди казуса.", "date": "2018.05.21", "title": "БСП сваля шапка на ГЕРБ как правят избори в Галиче"}
{"url": "https://news.bg/disasters/samolet-katsna-avariyno-v-rusiya-11-patnitsi-potarsiha-meditsinska-pomosht.html", "text": "Единадесет пътници от самолет на нискотарифната авикомпания Onur Air, пътувал от турския средиземноморски курорт Анталия за руския град Челябинск, са потърсили медицинска помощ след аварийно кацане в руския град Волгоград, съобщават руските медии, цитирайки представител на регионалната администрация.Жертвите са диагностицирани с високо кръвно налягане, главоболие и синини. В болница остава само един човек.Инцидентът е станал снощи. Във Волгоград определиха снижаването на налягането като причина за извънредното кацане на Еърбъс 321, в Челябинск - техническа неизправност. Местната прокуратура в областта на транспорта е започнала проверка за спазването на законодателството за сигурността на полетите.На борда е имало 226 пътници и осем членове на екипажа.Резервен самолет с 215 пътници е отлетял за Челябинск по-рано днес. По данни на летището, десетима души са заминали със собствен транспорт.", "date": "2018.05.21", "title": "Самолет кацна аварийно в Русия, 11 пътници потърсиха медицинска помощ"}
{"url": "https://news.bg/politics/rumen-radev-poiska-ot-medvedev-preki-dostavki-na-gaz-prez-cherno-more.html", "text": "Българският държавен глава Румен Радев разговаря с министър-председателя на Руската федерация - Дмитрий Медведев. Българският президент е на официална визита в руската столица Москва.Радев благодари за поканата, отбелязвайки, че за българската страна тази среща е изключително важна, защото възстановява диалога между двете страни на най-високо равнище, прекъснат от много години. Той е важен за плодотворни отношения във всички останали области от взаимен интерес, каза българският президент.Русия, по думите на Радев, винаги е била стратегически партньор в енергетиката като доставчик на природен газ, нефт и ядрено гориво, като участник в поддръжката и модернизацията на енергийни съоръжения и мощности в България.Сигурността на енергийните доставки е изключително важна и за България, и за ЕС, каза президентът Румен Радев в началото на срещата си с руския премиер Дмитрий Медведев.Затова се надявам и нашите правителства да преразгледат възможността за пряка доставка на газ от Русия през Черно море, каза Радев. Държавният ни глава е информирал и руския премиер за възобновяване на проекта за АЕЦ \"Белене\" и е уверил, че руската страна ще бъде информирана с хода на дейностите, \"понеже това съживяване предполага и руско участие\".По думите на Румен Радев двете държави - България и Русия - имат едно огромно предимство: че нашите отношения не се базират само и единствено на икономически интерес. Свързани са с дълбоки исторически, духовни и културни връзки. Русия винаги е била важен търговско-икономически партньор, каза Радев.Президентът положи венци пред Паметника на Св. Св. Кирил и Методий и Паметника на Героите от Плевенската епопея в Руско-турската освободителна война в Москва.Предстои държавният глава да посети Большой театър. Там той ще присъства на оперната постановка \"Зигфрид\" от Рихард Вагнер на Софийската опера и балет.В програмата му е включен и разговор с видни български и руски културни дейци в сградата на българското посолство в Москва.По време на посещението си в Русия българският президент е придружаван от своята съпруга.", "date": "2018.05.21", "title": "Румен Радев поиска от Медведев преки доставки на газ през Черно море"}
{"url": "https://news.bg/tourism/400-mln-evro-prihodi-ot-mezhdunaroden-turizam-v-parvoto-trimesechie-na-godinata.html", "text": "Приходите от международен туризъм достигат близо 400 млн. евро в първите три месеца на тази година. Това показват данните на БНБ.Ръстът, който се отчита е 10,7% спрямо периода януари-март година по-рано. В първото тримесечие чуждестранните туристически посещения у нас са 1,196 млн., като нарастват с 10,8 на сто в сравнение със съответния период на миналата година.Според министърът на туризма Николина Ангелкова, данните са много положителни и показват, че усилената работа да привличат все повече чуждестранни посетители, търсещи висококачествен туризъм, дават резултат.За нея, статистиката е и стимул да продължава активната политика за промотиране на България и разработването на нови, атрактивни дестинации, които да привличат все повече пътувания в страната.Ангелкова очаква тази година да се надгради постигнатото през 2017 г., като се увеличи броя на чуждестранните туристи. Пътуванията на българите и данните от първите месеци на годината са обещаващи, че ще се постигне ръст, обяснява министърът.Постъпленията от международни пътувания през изминалия зимен сезон се увеличават с 11,4% спрямо предходната година. Така в периода декември 2017 - март 2018 г. приходите достигат близо 540 млн. евро.Общият брой туристически посещения на чужденци през зимен сезон 2017/2018 г. е повече 1,653 млн. и се увеличават с 12% в сравнение със зима 2016/2017 г.", "date": "2018.05.21", "title": "400 млн. евро приходи от международен туризъм в първото тримесечие на годината"}
{"url": "https://news.bg/int-politics/rusiya-obvini-velikobritaniya-v-bezpretsedentna-antiruska-maniya.html", "text": "Кремъл обвини Великобритания в безпрецедентна \"антируска мания\", предупреждавайки, че такова отношение може да предизвика ответен отговор и да прогони други чуждестранни инвеститори, съобщава \"Франс прес\".Британските депутати по-рано днес публикуваха остро критичен доклад, обвинявайки руския президент Владимир Путин и приближените му в \"укриване и изпиране в Лондон на техните придобити от корупция активи\".\"Свидетели сме на доста безпрецедентна антируска мания във Великобритания, която се проявява по различни начини\", изтъкна говорителят на Путин Дмитрий Песков пред журналисти.\"Нямам съмнение, че такива действия няма да останат незабелязани от инвеститори от други страни\", добави той.\"Много страни работят за подобряване на привлекателността си за инвестициите, а това смятам, че е стъпка в обратната посока\", коментира още Песков.Комисията по външните работи към Камарата на общините призова британското правителство да наложи ограничения върху корумпираните руски пари, които протичат през Лондон и призова Великобритания да насърчи глобални действия за затягане на пропуските в съществуващия режим на санкции.Неотдавнашни информации в медиите разкриха, че британската виза на собственика на английския футболен клуб \"Челси\" Роман Абрамович е изтекла и процесът по кандидатстване за нова виза е по-дълъг от обичайното.Песков каза, че не бил наясно с въпроса, но подчерта, че много руски бизнесмени са третирани несправедливо.Британският премиер Тереза Мей изгони руски дипломати и обеща нови мерки срещу нарушителите на права на човека след нападението с нервнопаралитично вещество срещу бившия руски шпионин Сергей Скрипал и дъщеря му Юлия, за което Лондон обвини Москва. Русия яростно отрича, като твърди, че британските служби за сигурност са го скалъпили.", "date": "2018.05.21", "title": "Русия обвини Великобритания в безпрецедентна \"антируска мания\" "}
{"url": "https://news.bg/crime/zadignaha-30-kilograma-tryufeli-ot-ofis-v-dobrich.html", "text": "Неизвестен извършител е извършил кражба от частен офис в Добрич. При обира са задигнати 30 килограма трюфели, съобщиха от Областната дирекция на МВР в града.Кражбата станала през нощта. Около 3.20 часа след полунощ в на телефон 112 е получен сигнал, според който е извършена кражба от офис, намиращ се на улица \"Александър Стамболийски\" в град Добрич.Обирът станал в интервала от 20 часа на 20 май до 3.20 часа на 21 май.Крадецът проникнал в офиса с взлом през входната врата.Пред властите собственикът на офиса заявил, че от помещението са откраднати 30 килограма трюфели.Той оценил открадната стока на 2 400 лева.По случая е образувано досъдебно производство, разследването продължава.", "date": "2018.05.21", "title": "Задигнаха 30 килограма трюфели от офис в Добрич"}
{"url": "https://news.bg/int-politics/vav-velikobritaniya-pognaha-ruskata-darzhavna-televiziya-rt-ne-bila-bezpristrastna.html", "text": "Регулаторът на медиите във Великобритания Ofcom е започнал още три разследвания срещу руския държавен англоезичен новинарски телевизионен канал RT (Russia Today), за да види дали не е нарушил правилата за безпристрастност в информациите си, съобщава \"Ройтерс\".Ofcom предупреди преди, че продуцентът на RT \"ТВ новости\" може да загуби правото си да излъчва във Великобритания, след като посочи, че е открил редица случаи на липса на безпристрастност след нападението с нервнопаралитично вещество срещу бившия руски шпионин Сергей Скрипал и дъщеря му Юлия през март.Отравянето, за което Великобритания обвини Русия, обтегна отношенията между двете страни и доведе до най-голямото експулсиране на руски дипломати от страна на Запада от времето на Студената война насам. Русия отрича да е замесена.Ofcom уточни, че в момента разследва 11 програми на RT за нарушаване на правилата за безпристрастност, като последните три случая се отнасят до обхвата на външната политика на САЩ, политиката на правителството на Украйна и фракинга във Великобритания.Разследванията ще проучат дали репортажите са били достатъчно балансирани. Ofcom, който е независима институция от правителството, преди заяви, че има висок праг, за да се реши, че телевизията няма право да притежава лиценз.\"Имаме предвид новите разследвания на Ofcom и ще работим с регулатора\", посочи говорителят на RT.", "date": "2018.05.21", "title": "Във Великобритания погнаха руската държавна телевизия RT, не била безпристрастна"}
{"url": "https://news.bg/comments/za-krivoto-staklo-prez-koeto-ot-ms-se-vizhdat-protestite.html", "text": "Изминалата седмица бе поредната, в която музикантите от Българското национално радио протестираха с искане за достойно заплащане на труда им. Причината, която събра творците от Симфоничния оркестър, Смесения хор, Биг бенда и Оркестъра за народна музика към БНР първоначално под прозорците на Министерски съвет, а впоследствие пред западните лидери, гостуващи у нас, е до болка познатият факт, че в България изборът на професия, чийто плод не е част от стокооборота и не се оценява с пазарните тенденции, рано или късно ще те изправи пред избора да останеш или не. Да не останеш в професията и да я замениш с някоя \"по-оборотна\". Или да останеш в нея, но да обогатиш с таланта си друга държава, осъзнала, че съществуват сфери на човешкото себеизразяване, в които водеща е не произведената \"стока\" и съответната й цена, а импулсът, създаващ непреходни ценности.За някои протестите на музикантите от Националното радио бяха поредните, в които \"едни мрънкащи\" хора искаха едни пари. Други дори и не разбраха за тях, защото нямаше затворени магистрали, изхвърлена стока пред министерствата, \"ритуално пушене\" пред прозорците на властта, ултиматуми или заплахи.Някъде около протестите на музикантите от националното радио, на жълтите павета излязоха и медицинските сестри, а причината бе същата. Отново достойно заплащане за безспорно достоен труд, който от години е изтласкан далеч от очите на властта. За тези протести също не се чу много, защото отново нямаше блокирани магистрали и изхвърлени стока, а само справедливо настояване за уважение на професия, призвана да се грижи за човешкото здраве.Това, което обаче получиха и музикантите, и сестрите от онези, към които бяха отправени исканията им, бе студен и язвителен шамар. Тонът, с който им бе отговорено, бе аналогичен - на първите бе казано, че ангажиментът на властта опира до даване на субсидия, а на вторите, че отношението към тях приключва с раздаването на съответните средства за съответните ресорни институции.В хладния управленски отзвук не би имало нищо толкова странно, ако дни след протестите на музикантите и медицинските сестри, същата тази власт не отвори по съвсем различен начин очите си в отговор на исканията на транспортния бранш, скочил срещу промените, предлагани от френския президент Макрон. След блокада от десетки ТИР-ове в столицата, с която западните лидери бяха посрещани у нас, кабинетът се ангажира рязко с проблемите на превозвачите, като проведе спешна среща с техни представители, а премиерът обеща лична среща както с френския държавен глава, така и с немския канцлер. В това поведение също не би имало нищо странно, то дори би било да се приеме за защита на националния интерес през правата на един сектор, в който работят хиляди, ако контрастът, демонстриран пред цели две други съсловия, не бе така явен.Премиерът неведнъж е отсичал, че \"не може всеки, който иска пари, да идва под прозорците на правителството\". След такава категорична позиция би следвало той да има и категорично отношение към всички, които дръзнат да поискат нещо под прозорците, къщата или колата му. Очевидно обаче какво ще е отношението на властта към поредния протест, зависи не само от това кой го организира, а и какви рискове носи той. Защото, съгласете се, държавният апарат няма да изпита големи неудобства, ако един или четирите оркестъра на БНР преустановят работа. Може би няма да изпита и толкова големи сътресения, ако 26 000-те останали у нас медицински сестри решат вкупом да напуснат. Техните колежки така или иначе вече няколко десетилетия го правят устойчиво, а самолетите, с които емигрират, необезпокоявано преминават над прозорците на властта. Когато обаче съществува риск протестът на един сектор да блокира нормалния ритъм на града с неясно какво развитие и то пред очите на знатните европейски гости, тогава за властта проблем има. Тогава се търси и решение.Този двоен аршин обаче повдига немалко въпроси, които в никакъв случай не опират до това кой е\"по-по-най\" или чий труд е по значим. Те обаче опират до това дали когато си най-отгоре на политическия небосклон, имаш право да затваряш \"прозорците\" си за едни, а да ги държиш вечно отворени за други? Имаш ли право публично да неглижираш дългогодишните проблеми на няколко съсловия, чиито опит, умения и знания биха ги \"продали\" повече от лесно на Запад, а да демонстрираш интерес и търсене на решения, само за онези, които имат манталитета и способа да заявят интереси силово? И лансирайки една позиция по принципни въпроси, но показвайки безпринципно отношение в различни ситуации, не заявяваш ли открито, че за едни държавата е майка, а за други мащеха?И ако отговорът на всичко това е \"да\", то тогава трябва да приемем, че проблемът ни е много по-страшен от двойния аршин. Проблемът ни се крие в абсолютната липса на грижа, интерес и визия за голяма част от членовете на едно общество, чийто труд не се измерва с няколко километъра бетон или пренесена стока, а с резултат, без който същото това общество не би могло да продължи да бъде определяно за такова. Протест за това обаче надали ще има....", "date": "2018.05.21", "title": "За кривото стъкло, през което от МС се виждат протестите"}
