{"url": "https://news.bg/world/poredna-vecher-na-protesti-v-rumaniya.html", "text": "Поредна протестна вечер в Румъния, предадоха местни медии. Стотици демонстранти отново са преминали през центъра и спрели за кратко пред правителствени сгради в столицата Букурещ. Протестът е бил кратък и е приключил без инциденти. Повечето протестиращи са се разотишли веднага. Това е пета протестна вечер в страната. Стотици заведоха дела срещу полицейското насилие, проявено в петък срещу демонстранти. Кадри запечатаха побой, нанесен от полицаи на участници, за които стана ясно, че не са ги предизвикали и не са били въоръжени. Демонстрацията завърши със стотици ранени, сред които и журналисти. Насилието бе осъдено от президента Клаус Йоханис. Припомняме, че еврокомисарят по правосъдието Вера Йоурова вчера призова румънското правителство да преосмисли новите съдебни реформи, които доведоха до мащабни протести в балканската държава.Йоурова обяви пред германския вестник \"Велт\", че законодателството заплашва независимостта на съдиите, ограничава пълномощията на прокурорите и подкопава общественото доверие в правосъдната система.Би било от \"полза\" за правителството в Букурещ да преразгледа плановете си, заяви Йоурова.", "date": "2018.08.14", "title": "Поредна вечер на протести в Румъния "}
{"url": "https://news.bg/world/merkel-namekna-za-obsht-byudzhet-na-evrozonata-obedinen-s-tozi-na-es.html", "text": "Европейският съюз може да се насочи към обединяване на бюджета на страните членки на еврозоната с общия бюджет на съюза. Това заяви германският канцлер Ангела Меркел, цитирана от медии.Тя добави, че в такъв случай ще е необходим по-голям парламентарен контрол на финансовите министри от еврозоната, както и допълнителни ресурси за тяхната работа.Канцлерът каза още, че в момента не е времето да се обсъжда пост на общ европейски финансов министър.Меркел ще се срещне с руския президент Владимир Путин през уикенда. Те ще обсъдят проекта \"Северен поток - 2\", който временно е спрян заради силната опозиция на Вашингтон.", "date": "2018.08.14", "title": "Меркел намекна за общ бюджет на еврозоната, обединен с този на ЕС"}
{"url": "https://news.bg/world/sasht-i-kndr-usileno-pregovaryat.html", "text": "Северна Корея и САЩ проведоха разговори на работно ниво в Панмунджом, съобщава \"Йонхап\", позовавайки се на дипломатически източник.В същото време се съобщава, че държавният секретар Майк Помпео отново ще посети Пхенян. Отделно представители на Вашингтон и Пхенян ще проведат отделна среща в Панмунджом през тази седмица.Очаква се по време на разговорите да бъдат обсъдени допълнителни стъпки към ядрено разоръжаване на КНДР.По-рано днес стана ясно, че трета среща на върха на лидерите на КНДР и Южна Корея ще се проведе на 12 или 13 септември в Пхенян.Първите стъпки към ядрено разоръжаване на Корейския полуостров бяха предприети през юни, когато президентът на САЩ Доналд Тръмп проведе историческа среща с лидера на КНДР Ким Чен-ун в Сингапур.", "date": "2018.08.14", "title": "САЩ и КНДР усилено преговарят"}
{"url": "https://news.bg/regions/novi-500-m-bonovi-zagrazhdeniya-postaviha-v-moreto-kray-sozopol.html", "text": "Нови 500 метра бонови заграждения за ограничаването на мазутния разлив от потъналия кораб край Созопол са поставени днес в морето. Направени са огледи от водолази и снимки с дрон.До края на деня трябва да бъдат монтирани 1000 метра бонови заграждения, каза директорът на изпълнителна агенция \"Морска администрация\" кап. Живко Петров.След консултации с водолазите и фирмите ще се уточни кога точно ще започне акцията по източването на горивото - това ще бъде истинското техническо предизвикателство, по думите на Петров.Няма ново замърсяване и няма нищо обезпокоително, категоричен бе той, като обясни, че има лек филм във водата, който не е опасен като замърсяване. Това са отблясъци на слънцето, а сериозни петна няма разпространени.Министър на транспорта Ивайло Московски, който направи оглед и днес на района, обясни, че два са фирмите, които могат да участват в процеса на източване на горивото от потъналия кораб, като преценката ще бъде оставена на специалистите да преценят чисто техническите и инженерните възможности.", "date": "2018.08.14", "title": "Нови 500 м. бонови заграждения поставиха в морето край Созопол"}
{"url": "https://news.bg/world/turtsiya-boykotira-i-stroitelnite-materiali-ot-sasht.html", "text": "Министерството на околната среда и градоустройството на Турция съобщи, че ще бойкотира американски строителни материали, информират местни медии.По-рано днес турският президент Реджеп Ердоган заяви, че страната ще бойкотира електронни продукти от САЩ заради икономическата атака на Вашингтон.Министър Мурат Курум заяви, че Анкара е взела решение в резултат на \"спекулативните действия с щатския долар\", които предизвикаха икономическа \"обсада\" на Турция.Курум каза още, че министерството ще предприеме нова кампания, с която ще предложи добри кредитни и лихвени условия, за да мобилизира сектора. Той добави, че ще се срещне с представители на строителния бранш през следващите дни.През миналата седмица американският лидер Доналд Тръмп удвои тарифите върху внос на стомана (50%) и алуминий (20%) от Турция. Мерките влязоха в сила в понеделник.Отношенията между двата натовски съюзника рязко се влошиха през последните седмици във връзка със задържането на американския пастор Андрю Брънсън в Турция и решението на Анкара да закупи противовъздушна система от Русия.", "date": "2018.08.14", "title": "Турция бойкотира и строителните материали от САЩ"}
{"url": "https://news.bg/comments/ruski-botove-i-vav-frenskiya-uotargeyt-da-slozhim-kray-na-rusofobiyata.html", "text": "В \"Манджурският кандидат\", шедьовърът на американския режисьор Джон Франкенхаймър, излязъл по екраните през 1962 г., съветски експерти разработват хитра машинация, за да дестабилизират Съединените щати и да доведат до триумфа на комунистическата идеология там. Те отвличат Реймънд Шоу, американски войник, който се бие в Корея и чрез хипноза и наркотици се опитват да го подтикнат да убие американския президент. Само епизодът с лова на вещици при сенатор Маккарти е достатъчен, за да разкрие дълбоката антируска параноя, която бушува тогава в Америка.Въпреки историческия обрат от края на Студената война безпокойството, свързано Русия, продължава, и времето може да бъде сбъркано с друго. Русия често е представяна като пипаловидна власт, винаги склонна към конспирации срещу уморените и крехки западни демокрации, пише в анализ за френския всекидневник Le Figaro Йоахим Имад, президент на асоциация \"Критика на европейския разум\". Въпросът за предполагаемите намеси на Москва възниква постоянно и обвиненията за това валят: подкрепа за Доналд Тръмп, принос за победата на Брекзит и възхода на сепаратистките тенденции в Каталуния, намеса във френската президентска кампания в ущърб на Емануел Макрон, и т.н. След публикуването на проучване, проведено от неправителствената организация EU DisinfoLab, дори шума около аферата \"Бенала\" беше приписан на дигиталния активизъм на Русия и на \"проруската сфера\", която се стреми изкуствено да раздуе противоречията. Всички подлости, които застигат западните елити и неолибералния ред, биха могли да се окажат в резултат на особено лукави руски маневри.Не става въпрос за това да бъдеш наивен и да отричаш съществуването на мрежи от руски влияния в Европа или Съединените щати. Това би било още по-абсурдно, защото всички големи сили разчитат на \"меката сила\", за да защитят жизнените си интереси в чужбина и прибягват до различни процеси за тази цел. Проблемът не е там.На първо място е фактът, че рефлекторните обвинения срещу Русия често са неоснователни. Способността на Русия да оказва влияние и в по-голяма степен нейната власт, непрекъснато се надценява от западните елити. Те пренебрегват всички ограничения, които тази държава има: военен бюджет, почти десет пъти по-нисък от този на НАТО, демографски спад, недостатъчно диверсифицирана икономика и твърде зависима от въглеводороди и т.н. Русия няма нито империалистическите амбиции, които често й се приписват, нито средствата за осъществяването им. Тя практикува политика на защита на своите интереси в съседство и иска да бъде балансирана сила в сегашния международен ред. По отношение на намесата в чужбина други държави стигат доста по-далече от нея , тъй като смятат, че посоката на това или онова правителство противоречи на техните интереси и не се спират пред нищо, дори и пред международното право. Примерите с нахлуването в Ирак и свалянето на Кадафи в Либия го показаха. Но двойният стандарт е такъв, че западните елити са по-склонни да си затварят очите за някои други страни, отколкото за Русия.Ако погледнем например последната американска президентска кампания, разумно е да мислим, че Русия е имала интерес Доналд Тръмп да спечели. Планът му да задълбочи и успокои руско-американските отношения драстично контрастира с враждебността на Хилари Клинтън към Москва. Някои руски мрежи със сигурност са работили за победата на републиканския кандидат, но това е оказало инцидентно влияние върху крайния резултат. Няма нищо, което да оправдае политико-медийната тежест, която беше придадена на аферата. Както отбелязва Франсоа -Бернар Юиге, единствената последица от разпространението на предполагаемите \"фалшиви новини\" антиКлинтън, беше да консолидира в намерението им да гласуват избиратели, които вече са били скъсали с американския естаблишмънт и кандидата на демократите.В случая с аферата \"Бенала\" във Франция, реакциите на някои политици, обвиняващи Русия, като дясноцентристката група Act\", бяха толкова злобни, че EU DisinfoLab, белгийската НПО, в специално проучване държеше да нюансира първоначалните си констатации и да обясни, че няма доказателства за организирана намеса.В такива заплетени ситуации стратегията за обвинение на Кремъл за всички злини, които подкопават \"либералните демокрации\", е изключително опасна. Тази склонност често се стреми чрез използването на мрежа за анализ на реалността много удобно да освободи елитите от греховете им и от въпросите за последиците от политическия им избор през последните години. Брекзит произтича например от много дълбоките проблеми, присъщи на британското общество и на структурата на Европейския съюз: обедняване на средната класа и недоволство от неравенствата, културна несигурност и безредие в лицето на имиграцията, желание за възстановяване на политическата независимост на нация, изградена около суверенитета на парламента и т.н. Да обясняваш всичко това през призмата на руските маневри означава да покажеш смайваща нечестност.Тази първична русофобия представлява последен основен проблем, тъй като оправдава атаката срещу свободата на словото, която беше силно отслабена във Франция в продължение на четиридесет години. Законопроектът за фалшивите новини например, предвижда в член трети, да се позволи на Висшия съвет по аудиовизуални средства на Франция (CSA) да санкционира, по-специално с отнемането на лицензи, чужди медии, които практикуват \"дезинформация\". Очевидно е, че тази мярка не е насочена към \"Ал -Джазира\", а по-скоро към RT и Радио Спутник, т.е. субсидираните от Кремъл медии, с които Еманюел Макрон има личен спор. Френският президент ги обвинява в заговор, който целял да възпрепятства избирането му. По този начин, заради антируска параноя и в името на концепцията за \"фалшиви новини\" , при изключително мъгляви контури, се атакува система, която позволява демократичен дебат и упражняване на основните свободи. Разногласията по фактите и тяхното тълкуване служат като претекст за местната власт да инкримира един мироглед или да дисквалифицира идеологически противник. Политиката се свежда до борба между лагера на истината, известният \"кръг на разума\" на Ален Минк и тълпи, манипулирани от Москва и в по-голяма степен от популистите.Тази последна точка е фундаментална, защото почти систематичната русофобия, която се проявява днес на Запад, и ни казва в какво се е превърнала политиката: манихейска конфронтация между човечеството и неговите врагове. Да се лиши Русия от атрибутите на злото в нейната химически чиста форма означава да се отрече както същността на политиката, така и на факта, че напрежението между доброто и злото се проявява по универсален начин. Вероятно така мисли и руският мислител Александър Солженицин, който най-добре улавя опасностите от този упадък в творбата си \"Архипелага Гулаг\": \"Постепенно разбрах, че разделителната линия между доброто и злото не разделя държави, класи или партии, а пресича сърцето на всеки човек и на цялото човечество \".Тези, които отричат сложността на света, от искрена загриженост за бъдещето на либерализма в своите общества или от неспособността да понесат факта, че Русия се е възстановила след разпадането на СССР, не служат на демократичния дебат, който твърдят, че обичат. Те го възпрепятстват и по този начин допринасят за по-неясната реалност.През 1991 г. дипломатическият съветник на Горбачов Георги Арбатов предупреди западняците със следната прогноза: \"Ще ви направим най-лошата услуга, ще ви лишим от враг!\" Арбатов греши. Руският враг е все още там. Комплотизмът също, но не винаги точно там, където го очакваме.", "date": "2018.08.14", "title": "Руски ботове и във френския \"Уотъргейт\" - да сложим край на русофобията"}
{"url": "https://news.bg/tourism/angelkova-sezira-kzp-za-hotel-v-byala-koyto-raboti-bez-kategorizatsiya.html", "text": "Министърът на туризма Николина Ангелкова заяви, че подчиненото ѝ ведомствео ще сезира Комисията за защита на потребителите (КЗП) относно апартаментен хотел \"Бяла бийч ризорт\" в Бяла.Хотелът работил без категоризация. Нарушението е установено при инспекция на място, като проверката е била съвместна с НАП.До 2015 г. хотелът е имал валидна категоризация от две звезди, определена от община Бяла, пишат от пресцентъра на МТ. По закон категоризацията до две звезди се издава от съответната община, а Министерството на туризма категоризира обектите от 3 звезди нагоре.От две години обаче хотелът е упражнявал дейност в нарушение на Закона за туризма.През 2016 година е подадено искаше за повишаването на категорията на хотела. Искането обаче не било одобрено от МТ заради несъответствия на документите към изискванията на туристическия закон.Ангелкова беше категорична, че в случая ще се търси максималната санкция от 10 000 лв. МТ ще препоръча и спиране на обекта, докато той не се приведе в съответствие.Важно било и незабавно да се стартира процедура по категоризация на хотела, за да може да упражнява дейността.Стана ясно и че в министерството е получена колективна жалба от собствениците на апартаментите в комплекса.В тази връзка Ангелкова призова собствениците и управителите на обекти да бъдат стриктни, защото категоризацията за местата за настаняване е задължителна.\"Проверките ще продължат, прилагаме законите, за да се гарантира качеството на туристическия продукт\", отбеляза министърът. Най-фрапиращите случаи, изискващи глоби, за цялото Черноморие били основно в хотели с по-нисък клас, които се категоризират от общините.На журналистически въпрос за  министър Ангелкова коментира, че очаква от кмета да влезе в правомощията си и да нареди премахването на обектите. Заради бездействието на общината днес отново е изпратена проверка на място и пак ще бъде подаден сигнал.", "date": "2018.08.14", "title": "Ангелкова сезира КЗП за хотел в Бяла, който работи без категоризация"}
{"url": "https://news.bg/bulgaria/divoto-kampinguvane-zamarsyava-prirodata-skochi-asotsiatsiya.html", "text": "Национална асоциация \"Българско Черноморие\" заявява, че истинските проблемите не са на Седемте рилски езера, а проблемите на плажната ивица по Черноморието.Природозащитниците са категорични, че проявата на хората влезли в езерото \"Близнака\" не е за адмирации, но не бива да се обръща толкова сериозно внимание на създалата се ситуация.\"Езерото си е същото, няма замърсяване и не е увредено. Не оневиняваме младежите, нека си платят глобата\", заявяват от асоциацията.Според тях обаче истинският проблем свързан със замърсяване е по плажната ивица, от Дуранкулак до Резово, и то се дължи на десетките незаконно къмпингуващи българи и чужденци, чийто брой се увеличава. Според асоциацията именно на къмпингуващите са основната причина за огромното количество боклуци и изсечената в близост гора.\"Никакъв ред и спазване на елементарни хигиенни правила. Превърнали са се в истинско бедствие за природата, местните хора, но и за другите туристи\", категорични са от асоциацията.Според тях държавите институции са абдикирали и не могат да се справят с този вид \"култура\".Припомняме, че днес коалиция \"За да остане природа в България\" и разпиляването на 600 000 лв бюджетни средства. Според тях министерството не прави проверки на защитените територии и не предприема необходимите мерки за ограничаване достъпа на хора в района на Седемте рилски езера. ", "date": "2018.08.14", "title": "Дивото къмпингуване замърсява природата, скочи асоциация"}
{"url": "https://news.bg/world/jemen-ochakva-pokana-za-mirnite-pregovori.html", "text": "Йемен очаква от ООН покана за мирните преговори, които започват от следващия месец, предадоха световните информационни агенции. Правителството все още не е получило покана, но би се включило. Това е заявил йеменският представител в ООН. По-рано през месеца и говорител на кабинета декларира готовност за включване. Те не са убедени, че бунтовниците хуси са склонни да направят компромиси. Пратеникът на ООН Мартин Грифитс по-рано обяви пред Съвета за сигурност, че иска да събере представители на враждуващите страни на 6 септември в Женева. Все още не са оповестени детайли около срещата. Не е ясно дали двете страни ще се срещнат директно. ООН определя войната в Йемен като една от най-тежките хуманитарни кризи. Повече от 10 000 души са загинали от 2015 година насам вследствие на военните действия, глада и болестите. Днес се е състояло погребението на жертвите при ударите от миналата седмица, при който загинаха повече от 50 души, сред които и много деца. ", "date": "2018.08.14", "title": "Йемен очаква покана за мирните преговори "}
{"url": "https://news.bg/economics/3-4-po-golyamo-bvp-prez-april-may-i-yuni-2018-spryamo-2017-g.html", "text": "През второто тримесечие на 2018 г. брутният вътрешен продукт (БВП) нараства с 3.4% спрямо съответното тримесечие на предходната година и с 0.8% спрямо първото тримесечие на 2018 г. Това сочат сезонно изгладените данни на Националния статистически институт (НСИ) относно брутния вътрешен продукт през месеците април, май и юни 2018 година.Според експресните оценки на НСИ за второто тримесечие на 2018 г. БВП в номинално изражение достига 26 047 млн. лева.Реализираната добавена стойност през второто тримесечие на 2018 г. е 22 445 млн. лeвa.По елементи на крайното използване най-голям дял в БВП заема крайното потребление (79.0%), което в стойностно изражение възлиза на 20 586 млн. лева. През второто тримесечие на 2018 г. бруто капиталообразуването е 6 009 млн. лв. и заема 23.1% относителен дял в БВП. Външнотърговското салдо е отрицателно.Спрямо тримесечните изменения на БВП през април, май и юни 2018 г. спрямо първото тримесечие на същата година БВП по сезонно изгладени данни се увеличава с 0.8%. За същия период брутната добавена стойност нараства с 0.6%.", "date": "2018.08.14", "title": "3.4% по-голямо БВП през април, май и юни 2018 спрямо 2017 г."}
{"url": "https://news.bg/health/nyama-da-zakrivat-ag-otdelenieto-na-bolnitsata-v-karlovo.html", "text": "Акушеро-гинекологичното отделение на болницата в Карлово няма да бъде закривано.Това стана ясно след среща на кмета Емил Кабаиванов, управителя на болницата д-р Христо Пелов и шефа на Здравната каса Дечо Дечев, в присъствието на заместник-министъра на здравеопазването Жени Начева.Припомняме, вчера граждани излязоха но протест срещу съкращаването на 12 клинични пътеки на отделението, заради недостиг на анестезиолози.Проблемът със спиране на клиничните пътеки в АГ отделението е решен в полза на карловската болница, посочват от общината.Подписано е споразумение между НЗОК и Българския лекарски съюз, с което се гарантира, че подобни проблеми в общинските болници в бъдеще ще бъдат решавани положително и в полза на болниците.Кметът на община Карлово благодари на управителя на НЗОК д-р Дечев за бързата реакция и разрешаването на случая в полза на жителите на карловската и съседните общини. Кметът Емил Кабаиванов, който вчера призова за адекватно финансиране от страна на държавата на общинските болници, определя днешното решение като справедливо.Той благодари и на всички граждани, лекари и специалисти за активното участие във вчерашния протест, в резултат на който се е стигнало до днешното справедливо решение. Това показва за пореден път, че когато сме заедно и подкрепяме каузи в интерес на гражданите и обществото, се постигат положителни резултати.", "date": "2018.08.14", "title": "Няма да закриват АГ отделението на болницата в Карлово"}
{"url": "https://news.bg/world/5-strani-ot-es-priemat-stotitsite-migranti-ot-koraba-akuarius.html", "text": "Пет страни-членки на ЕС ще приемат стотиците мигранти от кораба \"Акуариус\", предаде АНСА.Припомняме, че около 450 мигранти с месеци са блокирани на остров Лампедуза, докато се реши кой ще ги приеме. В момента са останали около 140, за които все още се спори къде ще отидат. Италия и Мата категорично отказаха да приемат хората и дори да допуснат на пристанищата си, докато не се изясни кои страни са склонни да ги приемат.Германия, Франция, Люксембург, Португалия и Испания все пак се съгласиха да ги вземат. ", "date": "2018.08.14", "title": "5 страни от ЕС приемат стотиците мигранти от кораба \"Акуариус\""}
{"url": "https://news.bg/regions/dve-kitayski-firmi-s-golyam-interes-za-tunela-pod-shipka.html", "text": "Две китайски компании имат изключително голям интерес за изграждането на тунела под Шипка. Това заяви министърът на регионалното развитие и благоустройството Николай Нанков, който присъства на пускането на движението по ремонтирания близо 5-километров участък от пътя между Горна Оряховица и Арбанаси, част от трасето, което свързва двата най-големи града в Област Велико Търново.По думите на министъра представители на двете фирми са посетили площадките на обхода на Габрово, който се изпълнява в момента, и трасето до бъдещия тунел под Шипка. \"Северна България ще бъде приоритетно разглеждана за финансиране по линия на бюджетни средства\", подчерта министърът.Параметрите на китайските инвестиции били между няколко стотин милиона евро първоначална инвестиция до милиард и половина евро.Министърът заяви и че изграждането на АМ \"Русе - Велико Търново\" трябва да се разглежда заедно с проекта за тунел под Шипка. Магистралата може да бъде построена с национални средства или по линия на публично-частно партньорство. \"Есента на тази година ще бъде решаваща в определянето на това на кой от двата варианта за финансиране ще се спрем\", уточни министърът.Нанков инспектира ремонтирания участък от пътя между Горна Оряховица и Арбанаси преди да бъде пуснато движението по отсечката. Той заяви: \"Почти 7000 автомобила е средноденонощният трафик по пътя между Горна Оряховица и Велико Търново през Арбанаси. Нека по него се минава безаварийно, да се шофира разумно, тъй като ставаха голям брой произшествия годишно.\"Ремонтирането на участъка стана с 1.8 млн. лв. Това първият цялостен ремонт на пътя от 40 години.", "date": "2018.08.14", "title": "Две китайски фирми с голям интерес за тунела под Шипка"}
{"url": "https://news.bg/world/izrael-planira-smekchavane-na-blokadata-v-gaza.html", "text": "Израел планира известно смекчаване на блокадата в Ивицата Газа, предаде РТ. Някои от наложените рестрикции вероятно ще бъдат преразгледани. Това са съобщили от пресслужбата на военния министър Авигдор Либерман. Става въпрос за вноса на хранителни продукти и основни стоки. Смекчаването на блокадата обаче ще влезе в сила, ако насилието в размирния район намалее. Ако не се отчете видим ефект, забраните остават, както е до момента, уточнява Тел Авив. По-рано стана ясно, че премиерът на Израел Бенямин Нетаняху е бил на тайно посещение в Египет, където се е срещнал с президента на страната Абдел Фатах ал Сиси.Тайната среща се е провела на 22 май, а двамата лидери говорили за постигнато на трайно примирие в ивицата Газа.Египет и ООН се опитват да посредничат за постигане на трайно примирие между Израел и Хамас - ислямисткото движение, контролиращо ивицата Газа, след .Припомняме, протестите по границата, разделяща палестинския анклав от израелската територия, бяха съпроводени с насилие - имаше много жертви и ранени.Според информацията, предоставена от високопоставени източници от САЩ, освен за постигането на трайно примирие, двамата лидери са говорили за улесняването на ситуацията покрай израелско-египетската блокада на Газа. Двамата обсъдили и възстановяването на разрушената инфраструктура на анклава.Поне 161 палестинци са загинали при . В същото време от израелска страна е загинал само един човек, който беше прострелят от палестински снайперист, допълват от агенцията.", "date": "2018.08.14", "title": "Израел планира смекчаване на блокадата в Газа "}
{"url": "https://news.bg/world/lavrov-osnovnata-tsel-v-siriya-e-al-nusra.html", "text": "Основната цел в Сирия е победа над групировката ал Нусра и нейното елиминиране. Това обяви пред журналисти руският външен министър Сергей Лавров. Мирът не може да тържествува, докато действат терористични групировки. Москва продължава да подкрепя усилията на Дамаск да се справи с тях, подчерта той. След това ще следва възстановяването на страната и връщането на бежанците по домовете им. Той настоя Западът също да се включи във възстановяването. Припомняме, че Лавров е на 2-дневно посещение в Турция и от там критикува остро политиката на санкции, която следват от САЩ. Грубата злоупотреба на САЩ с долара ще доведе до неговото отслабване и замяната му с национални валути.Това предупреди Лавров по време на пресконференция с турския си колега Мевлют Чавушоглу в Анкара. Според Лавров ролята на щатския долар като световна резервна валута ще отслабне, тъй като много държави ще преминат към национални валути в търговията.Двамата министри основно обсъдиха въпросите около Сирия.", "date": "2018.08.14", "title": "Лавров: Основната цел в Сирия е ал Нусра "}
{"url": "https://news.bg/regions/darvo-padna-varhu-dve-koli-v-sofiya.html", "text": "Дърво падна върху два автомобила в центъра на София.По време на инцидента водачът на едната кола се намирал в автомобила си, разминало му се на косъм, пише Нова.Инцидентът е станал малко след 13 часа на улица \"Шипка\".Има нанесени само материални щети по двете коли.На място пристигнали екипи на пожарната, които повдигнали падналото дърво. Наложило се да бъде отрязано още едно дърво, така че районът да бъде обезопасен.Хората, които живеят в района, са категорични, че са подавали сигнали за опасността многократно.", "date": "2018.08.14", "title": "Дърво падна върху две коли в София"}
{"url": "https://news.bg/tourism/zalichavat-37-turisticheski-sdruzheniya.html", "text": "Министерството на туризма започва процедура по заличаване на 37 нередовни туристически сдружения от Националния туристически регистър (НТР), съобщиха от пресслужбата на ведомството.Причината за действията на МТ е, че сдруженията не са подали задължителна декларация, съдържаща списък на действащи брой членове, информация за платения от тях членски внос за предходната година и доказателства за редовна организационна дейност, съгласно устава на сдружението.Според Закона за туризма организациите са задължени да предоставят тези данни всяка година до края на месец май.Всички сдружения ще бъдат информирани за началото на процедурата. След уведомяването сдруженията ще имат 3-дневен срок да изпратят декларациите си. Ако не го направят, те ще бъдат заличени от НТР и ще им бъде отнето издаденото от ведомството удостоверение.В момента вписаните туристически сдружения в регистъра са общо 191.При заличаване на сдруженията имената им ще бъдат премахнати от НТР, но ще съществуват като юридически лица с нестопанска цел, допълват от МТ.", "date": "2018.08.14", "title": "Заличават 37 туристически сдружения"}
{"url": "https://news.bg/world/mazh-razbi-samolet-v-kashtata-si-zaradi-semeen-skandal.html", "text": "Мъж разби малък самолет в собствения си дом след семеен скандал със съпругата си в понеделник, 13 август, съобщи CBS News.47-годишният Дуейн Юд, който бил опитен пилот, откраднал самолета и го насочил към дома си в град Пейсън, щата Юта, САЩ. Вследствие на удара той е загинал.Същият е бил освободен от ареста броени часове преди да нападне дома си. По данни на Наоми Сандовал, служител в местната полиция, в къщата били жената на пилота и момче. Вследствие на случката къщата е била напълно погълната в пламъци. Жената и детето обаче успели да се спасят.Няма данни дали момчето е дете на пилота самоубиец.Мъжът е бил арестуван в неделя, 12 август, след като свидетел го видял как упражнява агресия спрямо жена си. Той е бил задържан и впоследствие освободен. Няма данни какъв е поводът за скандала между двамата.След като властите пуснали мъжа, те го придружили до дома. От там дой взел свои вещи, качил се в камиона си и си тръгнал, като всичко преминало инциденти.\"Мъжът е отличен пилот\", уточни служителят на реда.Стана ясно и че преди да разбие самолета в дома си, мъжът се врязал в барака отстрани на къщата, което вероятно променило малко траекторията на самолета.Власти са започнали разследване по случая.Припомняме, преди броени дни . Впоследствие стана ясно, че , намиращ се в близост до летището. Мъжът е загинал. Властите съобщиха, че  от машината са намерени. Разследването продължава.", "date": "2018.08.14", "title": "Мъж разби самолет в къщата си заради семеен скандал"}
{"url": "https://news.bg/bulgaria/shestima-zadarzhani-s-narkotitsi-v-stolipinovo.html", "text": "Специализираната операция за незаконното разпространение и употреба на наркотици се проведе в квартал \"Столипиново\" в Пловдив, съобщиха от МВР.Заловени са 21-годишен младеж и двама 16-годишни тийнейджъри със 166 пакетчета хероин с общо тегло 12 грама. Акцията е проведена на 9 и 10 август.В къща в квартала са открити още една жена и двама мъже с криминално минало и присъди за наркотици. При последвал обиск на жилището са иззети общо 100 пакетчета канабис с тегло близо 7 грама и пликче с 0,149 грама хероин.Шестимата са задържани за 24 часа, а на жената е наложена мярка за неотклонение \"гаранция\".", "date": "2018.08.14", "title": "Шестима задържани с наркотици в \"Столипиново\""}
{"url": "https://news.bg/economics/200-000-avtomobila-u-nas-ostavat-bez-grazhdanska-otgovornost.html", "text": "200 000 автомобила в България ще останат без задължителната застраховка \"Гражданска отговорност\" от този петък, 17 август.Това става ясно от  на кипърското застрахователно дружество \"Олимпик\".Припомняме, . Това стана окончателно миналия вторник, 7 август.По данни на БНР автомобилите у нас, които ще останат без застраховка, са около 270 000.Изненадата дойде, след като в началото на месец май тази година от компанията изпратиха становище до Комисията по финансов надзор, според което то ще продължи дейността по вече сключени договори.Сега се оказва обаче, че задължителните застраховки \"Гражданска отговорност\" ще бъдат окончателно прекратени.Шофьорите трябва бързо да сключват договор с друга компанията. Положението на тези водачи ще бъде допълнително усложнено заради резкия скок на премиите по задължителната застраховка, станал в края на миналата седмица. Скокът на застраховките се наложи, след като Върховният касационен съд разшири значително кръга на лицата, които имат право на обезщетение при смърт при катастрофа. Това доведе до нови дела срещу застрахователните компании, които не се бяха подготвили за новия разход.Прекратяването на всички полици става по силата на кипърското законодателство. Дружеството \"Олимпик\" има издаден лиценз там, а по силата на европейските закони то може да открие клон в България без нуждата да преминава нова процедура при местния регулатор.\"Съгласно Кодекса за застраховането Българският гаранционен фонд не покрива (не гарантира) дейността на застрахователи от други държави от ЕС, които извършват дейност в България при правото на установяване. ЗК Олимпик (чрез клона си в България) извършва дейност именно при правото на установяване, съответно Гаранционният фонд не изплаща обезщетения вместо този застраховател, който е със седалище в Кипър\", става ясно от съобщение на Гаранционният фонд.От него става ясно, че обезщетенията ще трябва да бъдат търсени от кипърския Застрахователен фонд.Сагата започна на 10 май, когато КФН забрани на дружеството да сключва нови договори и я постави под специален надзор. Решението бе на база становище на кипърското Министерство на финансите, което откри, че компанията не може да гарантира капиталовите си възможности.Застрахователната компания имаше един месец да използва втори одитор. От  на КФН става ясно, че дружеството е упражнило правото си на обжалване, но постоянният секретар на Министерстовто на финансите на Кипър е потвърдил решението за отнемане на лиценза.По информация на bTV почти 2 000 души чакат да им се изплатят щети, като има и суми от по 20 хиляди лева. А всяко искане за плащане е спряно от назначения ликвидатор в Кипър - \"Мазаарс\".Заплатените премии за неизтеклата част на застрахователните договори, които ще бъдат прекратени, подлежат на връщане в рамките на последващото производство по несъстоятелност в съответствие със законодателството на Република Кипър, информират от Комисията по финансов надзор (КФН).Клиентите на ЗК \"Олимпик\" ще бъдат уведомени за откритото производство и ще им бъде указан редът и сроковете, в които могат да поискат парите си от застрахователя.По същия начин ще бъдат уведомени и лицата, които са завели щети при застрахователя.", "date": "2018.08.14", "title": "200 000 автомобила у нас остават без гражданска отговорност"}
{"url": "https://news.bg/politics/hristo-ivanov-borisov-da-svika-saveta-po-sigurnostta-za-targovskiya-registar.html", "text": "Безпрецедентна криза на националната сигурност е блокирането на Търговския регистър според бившия правосъден министър Христо Иванов, който сега е председател на партия \"Да, България\". Той поиска премиерът Бойко Борисов да свика спешно Съвета по сигурността при Министерския съвет и да предостави цялостна оценка на ситуацията за възстановяването и сигурността на данните.Трябва ясен отговор на въпроса кой отговаря за тази катастрофа. Тук, разбира се става дума за фирмата, която е поддържала Търговския регистър (ТР) и за адекватността на текущия контрол от страна на Агенцията по вписванията. Оставките са най-малката част.Трябва пълна прозрачност на договорите и съпътстващата документация, включително одитни доклади и др. Отново на ниво премиер трябва оценка на материалните щети и мерките за тяхното компенсиране.Според него в кризата с Търговския регистър става дума за власт. Контрол върху данни, управленски процеси и държавността като цяло, какъвто никога до сега в историята на човечеството не е могъл да бъде упражняван. Контрол, който в мътната вода на децентрализираната ни политика по киберсигурност, може да се окаже в ръцете на нашата мафия или на чужди служби.Според Иванов е необходим ясен отговор ще бъдат ли възстановени данните в Търговския регистър и с какво точно ниво на сигурност.Ако кризата е предизвикана умишлено, то целта е манипулиране на едни или други данни. Въпросът е дали е имало такава манипулация и доколко занапред тя ще бъде предотвратена, пита бившият правосъден министър.\"Мотив има - става дума за огромни пари и интереси, особено в навечерието на проверките от ЕЦБ и ЕК по отношение на нашите банки, застрахователи, пенсинонни дружества и държавни фирми заради засиленото сътрудничество по пътя към Еврозоната. Очевидно и възможност е имало\", категоричен е Христо Иванов.Този отговор трябва да бъде даден на най-високо ниво, категоричен е Иванов.\"Става дума за тежък срив на националната кибер сигурност, който издава катастрофалната неадекватност на цялостната политика по защита на информационния суверенитет на страната. Имаме една изключително слаба Агенция за електронно управление, която не разполага нито с инструментите, нито с капацитета, нито с политическата подкрепа да изпълнява номиналния си мандат. Имаме и неизвестен капацитет в ДАНС и другите служби\", каза Иванов.Според политика е децентрализиран подходът към изграждането на цялата система на електронно управление. Това е все едно да нямаме единна армия, а общински и ресорни опълчения, на които да разчитаме да се договарят помежду си, за да осигурят националната политика за сигурност, обобщава ситуацията политикът. По думите му фирмите, които осигуряват киберсигурността, го правят непрозрачно, без адекватни национални стандарти за капацитет, сигурност и отговорност.\"Често става дума за вечните стари ченгета, които въртят поредните мътни номера с печелене обществени поръчки и безсрамно влачене, мазане и кърпене при изпълнението им\", заяви Иванов.Според Христо Иванов е необходимо преосмисляне на политиката по изграждане на електронно управление и гарантиране на киберсигурността.", "date": "2018.08.14", "title": "Христо Иванов: Борисов да свика Съвета по сигурността за Търговския регистър"}
{"url": "https://news.bg/world/rusiya-obmislya-da-podkrepi-nezavisimostta-na-republika-srabska.html", "text": "Москва е готова да подкрепи независимостта на Република Сръбска от Босна и Херцеговина, особено на фона на предстоящите преговори с Косово, пише белградският вестник \"Вечерни новости\".Според изданието президентът на републиката Милорад Додик се очаква да бъде известен за тази позиция по време на посещението на руския външен министър Сергей Лавров в Сараево и Баня Лука на 16 и 17 септември.\"Вечерни новости\" пише, че чрез неофициални канали Москва вече е \"изпратила сигнали\" до Белград и Баня Лука, че \"внимателно е обмислила и е приела твърдата позиция\" на Додик, че ако Косово стане член на ООН, Република Сръбска ще \"поеме курс към независимост\".Лавров ще пристигне в Босна и Херцеговина само ден след срещата между руския лидер Владимир Путин и сръбския президент Александър Вучич в Москва, която е планирана за 15 септември, пише вестникът и допълва, че основна тема ще е въпросът за Косово.", "date": "2018.08.14", "title": "Русия обмисля да подкрепи независимостта на Република Сръбска"}
{"url": "https://news.bg/regions/tir-razlya-toksichen-tovar-mezhdu-dve-vrachanski-sela.html", "text": "ТИР с токсичен товар се обърна по пътя между селата Девене и Борован, област Враца.Тежкотоварният камион се е преобърнал в крайпътна канавка. Вследствие на инцидента няма пострадали хора, но от превозното средство са се разлели токсични химикали, информира БНТ.Произшествието е станало на равен участък по наскоро ремонтирания републикански път от Монтана за Плевен. По неизвестни причини водачът е изгубил контрол върху управлението на тежката машина.В камиона се превозвали течни химикали за растителна защита. Те са се разлели в нива с царевица.На мястото са пристигнали арендаторите на земеделската площ. По думите им няма сериозна опасност от токсично замърсяване.Пътните полицаи са съставили акт на водача.Претоварването на здравите контейнери с токсични вещества е започнало веднага с техника на земеделците.", "date": "2018.08.14", "title": "ТИР разля токсичен товар между две врачански села"}
{"url": "https://news.bg/world/nyama-da-ima-promyana-na-granitsite-na-balkanite-kategorichna-merkel.html", "text": "Германският канцлер Ангела Меркел заяви, че \"няма да има промяна на границите на Балканите\", цитирана от B92.Но очевидно това трябва да бъде повтаряно постоянно, каза тя на пресконференция в Берлин след среща с председателя на Съвета на министрите на Босна и Херцеговина Денис Звиздич.Според нея перспективите държавите от Западните Балкани да се присъединят към ЕС остават добри, подчертавайки важността държавите от региона да си сътрудничат.\", каза тя.Звиздич отбеляза от своя страна, че основният приоритет на Босна е да се присъедини към НАТО и ЕС.", "date": "2018.08.14", "title": "Няма да има промяна на границите на Балканите, категорична Меркел"}
{"url": "https://news.bg/crime/katadzhiite-ustanovili-3-249-narusheniya-na-patya-ot-4-189-proverki.html", "text": "В хода на вчерашните на спецакции по пътищата в страната катаджиите са установили 3 249 нарушения при направени 4 189 проверки на превозни средства.Пътните полицаи проверили общо 5 725 души - водачи и хора, превозващите се в колите.Издадени са 1 655 фиша, 642 акта за установяване на административно нарушение. Констатирани 952 случая на превишена скорост.Полицаите са отнели 69 книжки заради неплатени задължения към КАТ.По време на осъществените проверки на място на гражданите са връчени общо 250 електронни фиша, съобщиха от пресслужбата на МВР.", "date": "2018.08.14", "title": "Катаджиите установили 3 249 нарушения на пътя от 4 189 проверки"}
{"url": "https://news.bg/world/tramp-prizova-za-tvardi-deystviya-sreshtu-zhivotnite-sled-atakata-v-london.html", "text": "Президентът на САЩ Доналд Тръмп призова за твърди действия срещу \"животните\", които стоят зад терористичната атака пред сградата на британския парламент, информира АФП.Припомняме, автомобил се заби в оградата пред британския парламент. Властите смятат, че става въпрос за терористична атака. Двама души са с леки наранявания. Водачът на автомобила е задържан.\"Още една терористична атака в Лондон...Тези животни са луди и ние трябва да се разправим с тях жестко и силово\", написа американският лидер в \"Туитър\".", "date": "2018.08.14", "title": "Тръмп призова за твърди действия срещу „животните” след атаката в Лондон"}
{"url": "https://news.bg/world/posolstvata-na-sasht-i-izrael-v-berlin-poluchiha-pisma-s-byal-prah.html", "text": "Посолствата на САЩ и Израел в Берлин са получили заплашителни писма с бял прах, съобщи германската полиция, цитирана от АП.Говорител на полицията заяви пред агенцията, че израелското посолство е получило писмо на 24 юли, а американската мисия - на 26 юли. Представителят добави, че полицията разследва случая.Говорителят разкри, че в писмата е открит бял прах, но не каза дали е опасен. Също така не е ясно дали двете писма са свързани, както и дали има заподозрени.От посолствата отбелязват, че не коментират въпроси, свързани със сигурността.", "date": "2018.08.14", "title": "Посолствата на САЩ и Израел в Берлин получиха писма с бял прах"}
{"url": "https://news.bg/health/natsionalna-lyatna-antispin-kampaniya.html", "text": "На 15 август, сряда, у нас стартира Национална лятна антиспин кампания, която ще продължи 1 месец - до 15 септември, съобщиха от Министерството на здравеопазването (МЗ).Инициативите, които ще се провеждат по време на кампанията в страната, посочени по дата и час, са достъпни на сайта на МЗ.Спрямо данните на ведомството в страната функционират 13 кабинета за безплатно и анонимно консултиране и изследване за ХИВ (КАБКИС) към РЗИ. В тези кабинети се извършва предтестови и следтестови консултации от подготвени медицински специалисти за повишаване на информираността по проблемите на ХИВ/СПИН.От началото на годината до месец юли е тези кабинети са се изследвали над 162 000 лица.Статистиката сочи, че в периода 1986 - 2018 година в България са регистрирани общо 2 876 лица с ХИВ инфекция (до 3 август 2018 г.).От началото на тази година са открити нови 161 ХИВ-серопозитивни.Запазва се тенденцията от последните години броят на новорегистрираните мъже да е многократно по-голям от инфектираните жени. Съотношението на инфектираните мъже и жени през настоящата година е 6:1 (139 мъже и 22 жени).Тази година най-засегната е възрастовата група 30-39 г. - 44%, следвана от възрастовата група 20-29 г. - 25%.Честотата на новорегистрираните случай с ХИВ инфекция на 100 000 души население в страните от ЕС и ЕИП през 2016 г. е 5.7, за България показателят е 2.8, т.е. страната ни е с двойно по-ниско разпространение на ХИВ сред страните от ЕС.По път на инфектиране се запазва тенденцията от последните години. И през настоящата година 90% от новорегистрираните с ХИВ-инфекция са се инфектирали по сексуален път. В 9% са инфектирани при инжекционна употреба на наркотици.Към 31 юли 2018 г. общо 1 430 лица с ХИВ се проследяват в секторите за лечение на пациентите с ХИВ/СПИН, а 1 334 (93%) от тях получават съвременна антиретровирусна терапия. Осигурени са всички необходими тестове и консумативи.В изпълнение на ангажиментите на държавата, Министерството на здравеопазването осигурява безплатно съвременно лечение с антиретровирусни лекарства за всички нуждаещи се лица с ХИВ/СПИН, независимо от техният здравно-осигурителен статус. Прилагането на антиретровирусната терапия удължава живота на пациентите и подобрява качеството им на живот.Разкрити са и работят 5 сектора за лечение на пациенти с ХИВ/СПИН към инфекциозните клиники в градовете София, Пловдив, Варна, Плевен и Стара Загора.", "date": "2018.08.14", "title": "Национална лятна антиспин кампания"}
{"url": "https://news.bg/finance/fondat-na-fondovete-finansira-nad-200-predpriyatiya-s-417-mln-lv.html", "text": "Над 200 предприятия ще бъдат финансирани с ресурсите на Фонда на фондовете. Това обяви Светослава Георгиева, изпълнителен директор на фонда по време на пресконференция.По време на пресконференцията бяха обявени финансовите посредници, които ще управляват средства в общ размер над 417 млн. лева в рамките на Фонда за градско развитие (ФГР) и Фонда за ускоряване и начално финансиране (ФУНФ).С избора на финансови посредници на ФГР и ФУНФ, Фонд на фондовете успешно предостави за инвестиции над 35% от средствата, които управлява през настоящия програмен период.Георгиева поясни, че това са дялови и квазидялови инвестиции и помощта не представлява кредитиране. Помощта ще варира в диапазона от 25 хиляди лева до един милион лева. Като финансовите посредници, освен финансирането, ще трябва да предоставят бъдеща стратегическа подкрепа - менторство на компаниите, в които инвестират.\"За нас ключов бе директният им опит за работа с такъв тип компании\", обясни Георгиева.С 27 млн. лв. ще се подпомагат предприемачи на най-ранен етап на развитие на своя бизнес.Вторият фонд е с ресурс от 307 млн. лв. и е предназначен за стартиращи компании, които вече са постигнали определен напредък.Той ще ще се управлява от Next Step Ventures. При избора на финансови посредници от Фонда на фондовете са се ръководили и от желанието за привличане и разширяване на пазара с нова експертиза, идваща от други европейски държави.", "date": "2018.08.14", "title": "Фондът на фондовете финансира над 200 предприятия с 417 млн. лв."}
{"url": "https://news.bg/world/desetki-zaginali-i-raneni-pri-katastrofa-s-avtobus-v-ekvador.html", "text": "Най-малко 23-ма души са загинали, а 14 са ранени при катастрофа с автобус в Еквадор, обявиха властите, цитирани от АП.Автобусът се е обърнал на магистрала до столицата на латиноамериканската страна.Автобусът с колумбийска регистрация е пътувал до Кито. Той е катастрофирал в друг автомобил на опасен участък около 03,00 часа тази нощ.Сред загиналите има граждани на Колумбия и Венецуела.Автобусът се е преобърнал след удара в по-малко превозно средство.", "date": "2018.08.14", "title": "Десетки загинали и ранени при катастрофа с автобус в Еквадор"}
{"url": "https://news.bg/bulgaria/ekolozi-obviniha-mosv-za-problema-s-rilskite-ezera.html", "text": "Коалиция \"За да остане природа в България\" посочи Министерство на околната среда и водите (МОСВ) като основен виновник за незаконното навлизане на хоро в едно от Седемте рилски езера.Природозащитниците предупреждават, че в близките дни ще изнесат информация за безсмислено разпиляване на 600 000 лева бюджетни средства от страна на МОСВ във връзка със забавеното обявяване на защитената зона от Натура 2000 \"Рила-буфер\".От Натура 2000 посочват, че министърът на околната среда и водите Нено Димов не е предприел необходимите действия за ограничаване на достъпа до езерата.Експертите са категорични, че е необходимо спешно ограничаване на туристическия поток, като мярка за решаване на проблема.\"МОСВ не са направили проверка на защитените територии, предвидени за заснемането на филм, в който участват 300 души и голяма част от тях навлиза в езерото Близнака, заявиха еколозите.Проблемите с езерата започват още през 2007 г. с идеите за мега ски комплекса \"Паничище-Езерата-Кабул\". Тогава поради съпротива срещу проекта директорът на Национален парк Рила е уволнен.Еколозите твърдят още, че през 2009 г. лифтът от хижа Пионерска до хижа Рилски езера е изграден, без да има законно разрешение за това.\"МОСВ се страхува от дебат, който да предложи решение достъпа на хора в района на Седемте рилски езерата\" -допълват природозащитниците.Коалицията \"За да остане природа в България\" настоява МОСВ да започне да изпълнява задълженията си за опазване на природата на България, както и да не допуска налагането на глоби на България от Европейската комисия.Те предлагат да не се допускат други подобни масови прояви в езерата и да се правят проверки при достъпа на туристи до тях.Според еколозите е важно да се създаде план за управление на защитените зони, да се възстановят нарушените терени и да се ограничи замърсяването.", "date": "2018.08.14", "title": "Еколози обвиниха МОСВ за проблема с Рилските езера"}
{"url": "https://news.bg/politics/dzhambazki-otseche-bsp-da-malchat-za-makedoniya.html", "text": "На БСП им се привиждат разстрели, защото имат в гардероба си скелетите на масови екзекуции и избиване на невинни учители, търговци, свещеници, офицери, общественици, избити само защото са българи.С тези думи еродепутатът Ангел Джамбазки отговори на  във връзка с интервюто му от преди няколко дни за Македония, политиката на България спрямо нея и премиера Зоран Заев.Джамбазки напомня, че БКП има безспорна и доказана историческа вина за националното предателство, извършено от нейните ръководители и функционери срещу българския народ, чрез т.нар. \"македонизация\" на Пиринския край.Емоционално и с натъртване Ангел Джамбазки посочва, че не му са известни в световната история други подобни примери, когато една партия отхвърля част от собствената си нация и предава доброволно изконна своя територия на чужда и враждебна държава. \"\", заявява Джамбазки и посочва още, че БСП никога не се е извинила за това наицонално предателство.Затова и според Ангел Джамбазки никой от ръководството на БСП няма никакво морално право да задава въпроси по темата \"Македония\", камо ли да критикува или изисква поведение. \"Защото темата \"Македония\" за нас, българите, е външнополитическа именно заради БКП/БСП и тяхната историческа вина. Защото тяхната загриженост е лицемерна, фалшива, лъжлива. Те следваха антибългарската, \"македонистка\" линия на Коминтерна, те колаборираха с гръцката и сръбската комунистически партии срещу България и българския национален интерес.\"Според евродепутатът от ВМРО днес ръководството на БКП/БСП прави абсолютно същото - следва позорната анти-българска линия на Коминтерна по \"македонския въпрос\". А основната цел е да се провали  и да се развалят отново отношенията между България и Македония.\"На ръководството на БСП е поставена задача, отново от Коминтерна, да провали този договор с всички сили и средства. Дежа вю. Вече видяно, вече живяно\", коментира евродепутатът, който вижда в критиките на Корнелия Нинова поставена отвън задача, както и действия на други агенти и провокатори, \"негодници на Балканите, които изпълняват чужд враждебен план.\"Затова и реакцията на ръководството на БСП/БКП е толкова истерична, според Ангел Джамбазки.Той уверява, че никой не иска да разстрелва всички социалисти и никой няма да разстреля всички социалисти.Джамбазки обаче анализира реакцията на социалистите като интересен рефлекс, който се дължи на гузна съвест.\"\"Затова и Джамбазки иска от ръководството на БСП/БКП \"да спрат да се крият, да излязат, да признаят историческата вина на БКП за \"македонизацията\" и да замълчат.\"Припомняме, в българското обещствено пространство се породи спор за отношенията ни с Македония след думите на премиера Зоран Заев пред македонски медии, че Илинденско-Преображенското въстание е дело на македонци. Коментарът му дойде след като , а само преди дни .В България обаче това беше и продължава да бъде повод за размяна на политически реплики между БСП и ГЕРБ основно.  и го призова да вземе отношение. мата. В нея се включи и  от страна на Зоран Заев.Вицепремиерът и лидер на ВМРО . ", "date": "2018.08.14", "title": "Джамбазки отсече: БСП да мълчат за Македония"}
{"url": "https://news.bg/disasters/mvnr-nyama-danni-za-samolichnostta-i-natsionalnostta-na-zhertvite-i-postradalite-v-genua.html", "text": "Генералното ни консулство в Милано следи случая със , съобщават от Министерството на външните работи.Консулството ни е в постоянен контакт с местните власти във връзка със срутването на моста \"Моранди\" в града по-рано днес.За момента няма официална информация за самоличността, броя или националността на жертвите и пострадалите. При получаване на актуални данни българските дипломати ще уведомят своевременно родните власти.Във връзка с трагедията Гражданска защита на област Лигурия откри следната гореща телефонна линия - 800 640 771.Български граждани могат да потърсят информация по случая или да подадат сигнали на телефоните на Генералното консулство в Милано:+39 028 49 42 941 +39 933 37 82 60 43 (в извънработно време)От пресслужбата на Министерски съвет информираха, че премиерът Бойко Борисов е изразил съболезнования за загиналите при трагичния инцидент край Генуа. Борисов е изпрател съболезнователна телеграма до италианския премиер Джузепе Конте по повод трагичния инцидент.\"В този тежък за Италия момент, моля позволете ми да изразя моите най-искрени съболезнования на Вас и на приятелския италиански народ\", е написал премиерът.", "date": "2018.08.14", "title": "МВнР: Няма данни за самоличността и националността на жертвите и пострадалите в Генуа"}
{"url": "https://news.bg/world/kitay-obvini-sasht-v-namesa-vav-vatreshnite-raboti.html", "text": "Военният бюджет на САЩ преувеличава степента на конфликт между двете страни и се явява намеса във вътрешните работи на Китай.Това се казва в позиция на военното министерство на Китай, с която се коментира приетият от САЩ бюджет за отбрана за следващата фискална година, информира ТАСС.Вчера президентът на САЩ Доналд Тръмп се подписа под проектозакона за отбрана за 2019 г., който предвижда 717 милиарда долара - най-големият за последното десетилетие.В съобщението на ведомството се подчертава, че законопроектът е изготвен в духа на Студената война, намесва се във вътрешните работи на Китай и преувеличава сблъсъка между двете държави.В същото време външното министерство изразява недоволството си от това, че САЩ не са разгледали решителните протести на Китай при приемането на бюджета.Според министерството документът съдържа положения, които очернят имиджа на Китай.", "date": "2018.08.14", "title": "Китай обвини САЩ в намеса във вътрешните работи"}
{"url": "https://news.bg/world/velikobritaniya-otchete-nay-niskata-bezrabotitsa-ot-43-g.html", "text": "Ново 43-годишно дъно на безработицата във Великобритания за второто тримесечие на 2018 г., пише \"Гардиън\".Безработицата за април-юни тази година е паднала до 4,0% в сравнение с 4,2 на сто през първото тримесечие. Това е най-ниското ниво от зимата на 1975 г., когато премиер е Харолд Уилсън от Лейбъристката партия.Националната статистическа служба на Обединеното кралство регистрира увеличение на заетостта, но все повече хора са самонаети ( увеличение с 22 000 до 4,77 милиона души).Броят на заетите на пазара на труда се е увеличил с 42 000 души до 32,39 милиона души през второто тримесечие на тази година. Броят на безработните е спаднал с 65 000 до 1,36 милиона души.", "date": "2018.08.14", "title": "Великобритания отчете най-ниската безработица от 43 г. "}
{"url": "https://news.bg/world/nyama-danni-za-postradali-balgari-pri-intsidenta-v-london.html", "text": "Няма пострадали българи при инцидента в Лондон, при който тази сутрин в 7:37 ч. местно време кола се блъсна в загражденията пред сградата на британския парламент. Информацията е към 12:00 часа на българското посолство в Лондон, информираха от МВнР. Шофьорът е задържан на мястото на инцидента. Станцията на метрото Уестминстър е временно затворена, защото разследването продължава.Дипломатическото представителство на България във Великобритания следи ситуацията.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Лондон: +44 20 7581 3144; +44 0 20 7584 9400.", "date": "2018.08.14", "title": "Няма данни за пострадали българи при инцидента в Лондон"}
{"url": "https://news.bg/world/erdogan-turtsiya-boykotira-elektronni-produkti-ot-sasht.html", "text": "Икономически САЩ атакуват много държави, включително Китай, Русия и Канада. Турция е изправена пред икономическа атака. Ние ще бойкотираме американски електронни продукти.Това обяви президентът на Турция Реджеп Ердоган, който отново се опита с коментара си да повлияе на пазарите във връзка с регистрирания през последните дни срив на стойността на турската лира, съобщават ForexLive и световни медии.През последните пет дни турската лира изгуби 25% от стойността си спрямо долара, 37 на сто за един месец и 86% за една година. Лирата възстанови 6% от стойността си при днешната търговия, като един долар се разменя за около 6,5 турски лири на борсата в Лондон, след като се срина до 7,2 вчера. В понеделник беше отчетено 6,3% обезценяване на лирата и 13,8 на сто през миналия петък.\"\", обяви той в турската столица.Президентът на турската държава е убеден, че страната му и икономиката са атакувани от САЩ. По време на реч в Анкара той поясни, че Вашингтон е известен в историята с икономическите си атаки срещу много държави, но Турция сега е изправена пред \"по-голяма и задълбочена операция\".Държавният глава отправи директна заплаха към Белия дом, предупреждавайки, че тези, които са започнали \"икономическа война\" срещу Турция, ще си платят.\"\", закани се турският държавник.На организираното от турския институт Seta събитие (Фондация за политически, икономически и социални изследвания) Ердоган увери, че Анкара предприема необходимите икономически мерки и че турските банки няма да фалират.Важно е да заемем твърда политическа позиция, изтъкна той и добави, че има проблеми, които трябва да бъдат разрешени, включително високите основни лихви.Според него турската икономика се движи като часовник. Ердоган вярва, че икономика е използвана като оръжие срещу Турция.Турция, по думите му, започна да обръща чуждата валута в турски лири.През миналата седмица американският лидер Доналд Тръмп удвои тарифите върху внос на стомана (50%) и алуминий (20%) от Турция. Мерките влязоха в сила в понеделник.Отношенията между двата натовски съюзника рязко се влошиха през последните седмици във връзка със задържането на американския пастор Андрю Брънсън в Турция и решението на Анкара да закупи противовъздушна система от Русия.", "date": "2018.08.14", "title": "Ердоган: Турция бойкотира електронни продукти от САЩ"}
{"url": "https://news.bg/bulgaria/abv-podade-signal-v-kevr-za-narusheniya-na-gazonahodishte-v-galata.html", "text": "Подаден е сигнал за нарушения на експлоатацията и екологичните норми на газонаходището в Галата.Сигналът е внесен в Комисията за енергийно и водно регулиране (КЕВР) от председателят на ПП АБВ Румен Петков.Петков настоя енергийният регулатор да извърши пълна проверка на собствеността на концесионера на находище Петрокелтик България ЕООД.Понастоящем концесионерът, който е регистриран в офшорна зона - на Каймановите острови - е с неясна собственост на капитала.Петков заяви, че трябва да се изиска пълен анализ от Министерството на енергетиката, както и копие от договора за концесия. Целта е да се установи правото на дейността по извършване на газосъхранение.\"През ноември 2017 година, с писмо до Министерството на енергетиката, концесионерът е заявил, че не е в състояние да добива повече газ. С това всички съоръжения трябва да преминат безвъзмездно в управление на държавата\", посочи Румен Петков.Той добави, че концесията се експлоатира по непрофесионален начин и това води до загуби на подземни богатства. Освен това той изрази притеснението си, че министерството и енергийният холдинг не са предприели никакви действия в тази посока.", "date": "2018.08.14", "title": "АБВ подаде сигнал в КЕВР за нарушения на газонаходище в Галата"}
{"url": "https://news.bg/bulgaria/remontirat-sofiyskite-bulevardi-do-15-septemvri.html", "text": "Столичният кмет Йорданка Фандъкова провери реконструкцията на ул. \"Резбарска\". При проверката Фандъкова отбеляза, че това е изключително натоварена улица, тъй като тук освен жилища, се помещава и промислена зона и минават тежка техника и камиони. Стойността на ремонта на ул. \"Резбарска\" е около един милион лева.При цялостната реконструкция проблем е представлявал стар колектор, който е спрял да функционира още през 60-те години. Той вече е зарит. Очаква се цялостна реконструкция на улицата и на водопровода да приключи до 15-ти септември. Дължината на обекта е около 700 метра.Следващата година предстои и цялостна реконструкция на улиците \"Каменоделска\" и \"Първа Българска армия. По думите на Фандъкова процедурите за тези обекти са се забавили заради многото обжалвания.\"Като цяло очаквам по-голямата част от обектите да приключат в срок до 15-ти септември\", каза още столичният кмет.В момента най-тежко е положението на бул. \"България\", където се работи много интензивно. Фандъкова обясни, че едва когато приключи реконструкцията на това платно ще се мисли дали да се започне с платното в посока център. \"Ако наближи 15 -ти септември, платното към центъра ще бъде оставено за следващата година.Столичният кмет благодари на гражданите за търпението.\"За мен е важно да използваме сезона, да направим максималното\", каза още столичният кмет и допълни, че инфрастурктурата на София изисква много усилия.Фандъкова отново изтъкна, че там, където от общината не са доволни от качеството на работа, връщат фирмите да работят за своя сметка. Фирмите получават и сериозни санкции за забавяне и лошо качество. Очаква се през август да бъде наваксано забавянето и на ремонта на \"Западен парк\". Почти готов е ремонтът на \"Южния парк\". Ремонтират се и много училища , детски градини. Почти готова е и Спортната зала в столичния квартал \"Овча купел\".\"В София се строи усилено по публичната инфраструктура\", констатира кметът.Относно басейна \"Мария Луиза\", Фандъкова обясни, че този обект е предоставен в по-голямата си част на частно дружество. По думите й там не може да стане нищо друго, освен да се възстанови басейнът. На този етап собствениците са внесли проект при главния архитект.", "date": "2018.08.14", "title": "Ремонтират софийските булеварди до 15 септември "}
{"url": "https://news.bg/world/netanyahu-se-sreshtnal-tayno-sas-sisi-prez-may.html", "text": "Премиерът на Израел Бенямин Нетаняху е бил на тайно посещение в Египет, където се е срещнал с президента на страната Абдел Фатах ал Сиси.Тайната среща се е провела на 22 май, а двамата лидери говорили за постигнато на трайно примирие в ивицата Газа, пише \"Ройтерс\", позовавайки се на частната израелска телевизия \"Тен нюз\".Говорителят на Нетаняху е отказал да коментира информацията. Коментари липсват и от египетска страна.Египет и ООН се опитват да посредничат за постигане на трайно примирие между Израел и Хамас - ислямисткото движение, контролиращо ивицата Газа, след . Припомняме, протестите по границата, разделяща палестинския анклав от израелската територия, бяха съпроводени с насилие - имаше много жертви и ранени.Според информацията, предоставена от високопоставени източници от САЩ, освен за постигането на трайно примирие, двамата лидери са говорили за улесняването на ситуацията покрай израелско-египетската блокада на Газа. Двамата обсъдили и възстановяването на разрушената инфраструктура на анклава.Поне 161 палестинци са загинали при . В същото време от израелска страна е загинал само един човек, който беше прострелят от палестински снайперист, допълват от агенцията.", "date": "2018.08.14", "title": "Нетаняху се срещнал тайно със Сиси през май"}
{"url": "https://news.bg/economics/nsi-3-6-e-godishnata-inflatsiya-za-yuli-2018-g-spryamo-yuli-2017-g.html", "text": "0,7% е месечната инфлация за юли 2018 г., според НСИ. Националната статистика базира изводите си върху Индекса на потребителските цени за юли 2018 г. спрямо юни 2018 г., който е 100.7%, според ИПЦ.Според Хармонизирания индекс на потребителските цени за юли 2018 г. спрямо юни 2018 г. месечната инфлация е 1.0%.В същото време според Хармонизирания индекс на потребителските цени, инфлацията от началото на годината (юли 2018 г. спрямо декември 2017 г.) е 2.5%, а годишната инфлация за юли 2018 г. спрямо юли 2017 г. е 3.6%.Средногодишната инфлация за периода август 2017 - юли 2018 г. спрямо периода август 2016 - юли 2017 г. е 1.9%.Инфлацията от началото на годината (юли 2018 г. спрямо декември 2017 г.) е 1.7%. Годишната инфлация за юли 2018 г. спрямо юли 2017 г. е 3.5%.Средногодишната инфлация за периода август 2017 - юли 2018 г. спрямо периода август 2016 - юли 2017 г. е 2.4%, според ХИПЦ.През юли спрямо юни 2018 г. цените на стоките и услугите в потребителските групи са се променили така:При хранителни продукти и безалкохолни напитки има увеличение с 0.1%;алкохолни напитки и тютюневи изделия - увеличение с 0.6%. При облеклото и обувките има намаление с 2.8%.Поскъпването на режиините разходи за жилища, вода, електроенергия, газ и други горива е 1.3%. За жилищно обзавеждане, домакински уреди и принадлежности и обичайно поддържане на дома увеличението е с 0.8%.Според НСИ при разходите за здравеопазване има намаление с 0.1%; при транспорта увеличението е с 0.7%; съобщения - увеличение с 0.1%; развлечения и култура - увеличение с 5.6%; образование - намаление с 0.1%; ресторанти и хотели - увеличение с 2.3%; разнообразни стоки и услуги - увеличение с 0.4%.Това е според Индекса на потребителските цени.През юли 2018 г. са се увеличили цените на следните хранителни продукти: ориз - с 0.7%, бял хляб - с 1.4%, типов и ръжен хляб - с 1.3%, месо от едър рогат добитък - с 1.3%, малотрайни колбаси - с 0.7%, прясна и охладена риба - с 1.4%.Увеличение има за: нискомаслено прясно мляко - с 0.5%, сирене - с 0.7%, кашкавал - с 1.1%, яйца - с 6.0%, млечни масла - с 1.7%, олио - с 0.3%, ябълки - с 2.2%, праскови и кайсии - с 1.0%, цитрусови и южни плодове - с 4.7%, зрял лук и чесън - съответно с 6.4 и 1.5%, оцет - с 2.0%, сол - с 0.7%, пресни зеленчукови подправки - с 0.2%, чай - с 0.3%, газирани напитки - с 0.4%, ракии - с 0.3%, бира - с 1.0%, и други.Според НСИ през юли 2018 г. са намалени цените на следните хранителни продукти:брашно - с 0.3%, хляб \"Добруджа\" - с 0.6%, свинско месо - с 0.3%, месо от домашни птици - с 0.5%, трайни колбаси - с 0.1%, мляно месо (кайма) - с 0.1%, пълномаслено прясно мляко - с 0.6%, кисели млека - с 0.8%, извара - с 0.7%, маргарин - с 1.8%, зеле - с 23.1%, други пресни зеленчуци (зелен фасул, тиквички и патладжани) - средно с 18.4%, зрял боб и леща - съответно с 2.0 и 2.2%, картофи - с 10.0%, захар - с 1.8%, сладолед - с 8.2%, кафе - с 0.1%, минерална вода - с 1.9%, вина - с 0.1%, и други.Поскъпването през юли 2018 г. има и при нехранителните стоки и услугите. Увеличението на цените е за:цигари - с 0.6%, електроенергия - с 2.0%, централно газоснабдяване - с 6.2%, газообразни и течни горива за битови нужди - съответно с 0.5 и 0.1%, топлинна енергия за подгряване на вода - със 7.6%, мебели - с 1.2%, климатични инсталации - с 1.0%, прахове за пране - с 1.1%, автомобилен бензин А98Н - с 0.1%, газ пропан-бутан за ЛТС - с 1.5%, метан за ЛТС - с 1.6%, международни полети - с 13.2%, пакетни услуги за почивка и туристически пътувания - с 13.3%, услуги по обществено хранене - с 0.4%, услуги по краткосрочно настаняване - с 19.9%, и други.Според статистиката на НСИ през юли 2019 г. в групите на нехранителните стоки и услугите е регистрирано намаление на цените при: облекло и обувки - съответно с 3.2 и 2.3%, перални и съдомиялни машини - с 0.2%, прахосмукачки - с 1.9%, препарати за почистване на съдове - с 0.4%, велосипеди - с 0.2%, дизелово гориво - с 0.1%, автомобилен бензин А95H - с 0.1%, пакетни далекосъобщителни услуги - с 0.7%, кина и театри - с 0.8%, продукти за лична хигиена - с 0.1%, и други.Според националната статистика през юли 2018 г. цените на лекарствата са поевтинели с 0.1%. Увеличение има за цените на лекарските услуги - с 0.1%. Цените на стоматологичните услуги остават на равнището от предходния месец.Според Хармонизирания индекс на потребителските цени през юли 2018 г. спрямо предходния месец цените на стоките и услугите в потребителските групи са се променили, както следва:хранителни продукти и безалкохолни напитки - цените остават на равнището от миналия месец;алкохолни напитки и тютюневи изделия - увеличение с 0.5%; облекло и обувки - намаление с 2.6%; жилища, вода, електроенергия, газ и други горива - увеличение с 1.2%;Поскъпването за жилищно обзавеждане, домакински уреди и принадлежности и обичайно поддържане на дома - е с 0.6%;За здравеопазване цените остават на равнището от миналия месец;При транспорта увеличението е с 0.7%. При съобщенията - с 0.2%.Поскъпването на цените за развлечения и култура е с 3.0%.Според статистиката има намаление на разходите за образование с 0.1%.Индексът на цените за малката кошница за юли 2018 г. спрямо юни 2018 г. е 100.3%, а от началото на годината (юли 2018 г. спрямо декември 2017 г.) е 100.9%.През юли 2018 г. цените на стоките и услугите от малката кошница за най-нискодоходните 20% от домакинствата се запазват за хранителните продукти. Увеличение има при нехранителни стоки - с 0.1%, а при услугите увеличението е с 1.4%.", "date": "2018.08.14", "title": "НСИ: 3.6% е годишната инфлация за юли 2018 г. спрямо юли 2017 г."}
{"url": "https://news.bg/world/svaliha-pet-bezpilotni-samoleta-do-ruskata-baza-hmeymim-v-siriya.html", "text": "Сирийската държавна медия съобщи, че пет безпилотни самолета са свалени в крайбрежната провинция Латакия, докато са се насочвали към руска военновъздушна база в района, информира АП.\"Хмеймим\" е щабът на руските военни операции в Сирия в подкрепа на армията на сирийския лидер Башар Асад.Сирийският център за наблюдение на човешките права информира, че безпилотните самолети са свалени в понеделник вечерта. Допълва се, че за пети път за последните седмици са свалени безпилотни самолети, които сa се опитали да се доберат до военновъздушната база. Според центъра и сирийската държавна медия безпилотните самолети са пуснати от контролирана от бунтовници територия в съседната провинция Идлиб в Северозападна Сирия.", "date": "2018.08.14", "title": "Свалиха пет безпилотни самолета до руската база „Хмеймим” в Сирия"}
{"url": "https://news.bg/politics/siderov-iska-borisov-da-pomisli-za-povedenieto-na-ministrite-si.html", "text": "Волен Сидеров настоява в дневния ред на Министерския съвет да вкарат извънредна точка, в която да разгледат поведението на определени членове на правителството.Лидерът на \"Атака\" обясни пред медии пред сградата на РЗИ в Бургас, че в последните няколко месеца е получил десетки оплаквания за това как само определени заведения по Черноморието подлежат на проверки. Държавни институции, включително и МВР, се използват като шпиц команди срещу определени заведения за сметка на други, смята Волен Сидеров.\"Те са обект на постоянни проверки, всеки ден пристигат полиция, тежко въоръжена, правят проверка на клиентите - на младежи и девойки... Всичко това убива една част от българския бизнес, за сметка на друга. Други олигарси не биват закачани с пръст\", коментира Сидеров и посочи, че той почива на Созопол като редови гражданин, а разполага с информация, че в момента членове на правителството са на почивка в Свети Влас, където дъни денонощно музика.Макар и без да споменава имена от думите му стана ясно, че нападката му е спрямо вицепремиерите Валери Симеонов и Красимир Каракачанов -  и според него бяха  а вторият, който предложи и награди бизнесмена Йордан Динев за орден \"Стара планина\".Според Волен Сидеров със затварянето на заведения по Черноморието вчера се нарушава законодателството, тъй като РЗИ няма право да затваря обекти.Така се съсипва бизнес, а се дава писта и територия на друг - категорично заяви Сидеров и се обърна към премиера Борисов и останалите членове на правителството.\"Искам отговор от министър-председателя Бойко Борисов дали е оторизирал действия на свои членове на правителството, които да действат по морето като представители на военна хунта, да правят каквото си искат и да безчинстват. Командировал ли е членове на правителството да извършват подобни действия, да водят със себе си полицаи, да затварят-отварят, въобще да тероризират българския туристически бизнес.\"Волен Сидеров заяви, че утре на Министерски съвет иска да бъде внесена специална точка в дневния ред по въпроса. Той няколко пъти подчерта, че лично е гласувал това правителство и го изпратил във властта.Добре е да помислят (министрите и премиера, бел.ред) има ли нужда от това правителство, има ли нужда то да продължи да управлява... ако не създава благини, не вдига пенсиите, а създава подпомага само определени олигарси, допълни Волен Сидеров и отсече: \"Да се замисли... или да търсим друго правителство.\"Припомняме, само преди две седмици - в последните дни от парламентарния сезон - между патриотите . Така завърши спорът между председателя на ПГ на Обединени патриоти Волен Сидеров и депутатите от НФСБ и вицепремиерът Валери Симеонов, от друга страна.Още тогава , тъй като според него вицепремиерът Симеонов върши недопустими неща. Именно тогава Сидеров организира  по Черноморието и заяви, че вицепремиерът тъпче и унищожава български бизнес с болшевишки методи.В последните няколко месеца напрежение между партньорите в малката коалиция трепти не за първи път. покрай предложението за увеличение на . Предложението дойде от ГЕРБ, но от Обединени патриоти се обявиха против. По-късно обаче . покрай спорния законопроект за горивата, предложен от депутата Емил Димитров - Ревизоро и . Наложи се лидерът на \"Атака\" Волен Сидеров да влиза в ролята на помирител, за да се Отделно на това поправки, внесени от депутати на \"Атака\" и ВМРО разгневиха  в прокарване и защита на частни олигархични интереси. в Закона за обществените поръчки, свързани с БМФ и Кирил Домусчиев, на които държавният глава наложи вето, а ГЕРБ изненадващо го подкрепи в зала.Преди това пролетта между патриотите имаше търкания и по повод подкрепата на Истанбулската конвенция.", "date": "2018.08.14", "title": "Сидеров иска Борисов да помисли за поведението на министрите си"}
{"url": "https://news.bg/world/rusiya-gotova-da-obsadi-nay-novite-si-strategicheski-orazhiya-sas-sasht.html", "text": "Заместник-министърът на външните работи на Русия Сергей Рябков заяви, че Москва е готова да обсъди новите си стратегически оръжия със САЩ, макар че те не са част от Договора за ликвидиране на ракетите със среден обсег, съобщава \"Ройтерс\", позовавайки се на РИА Новости.Договорът между Москва и Вашингтон е подписан в края на 80-те години на миналия век.Дни след срещата между руския лидер Владимир Путин и американския му колега Доналд Тръмп в Хелзинки през миналия месец, Русия показа \"супер оръжия\" - ново поколение ядрени и конвенционални ракети.Рябков също подчерта, че САЩ нарушават договора за ограничаване на стратегическите оръжия с модернизирането на оръжията си.Междувременно САЩ изразиха дълбокото си безпокойство от стремежа на Москва да се сдобие с оръжия, включително с мобилни лазерни системи за унищожаване на сателити в Космоса, както и за разполагане в орбита на нови \"космически апарати за контрол\".Представител на Държавния департамент на САЩ направи коментара по време на Конференцията за разоръжаване на ООН в Женева, на която се обсъжда нов договор за предотвратяване на въоръжена надпревара в Космоса.", "date": "2018.08.14", "title": "Русия готова да обсъди най-новите си стратегически оръжия със САЩ"}
{"url": "https://news.bg/bulgaria/nad-280-kilograma-negodni-hrani-izze-babh-po-chernomorieto.html", "text": "И през юли Българската агенция по безопасност на храните (БАБХ) продължи засиления контрол по българското Черноморие.Инспекциите се провеждат в обекти на територията на Варна, Бургас и Добрич.Toва са най-вече обекти за търговия на дребно с храни, подвижни, временни и сезонни обекти, обекти с дейност кетъринг, заведения за обществено хранене, включително и такива намиращи се на територията на хотелски комплекси, туристически обекти предлагащи услугата all inclusive и др.Инспекторите са дали указания 284 кг месо да бъде унищожено. Поради лошо хигиенно състояние са затворени обекти на територията на област Варна.Най-често констатираните несъответствия са по сградния фонд и оборудването, липса на регистрация, търговия с храни без идентификационна маркировка за произход и годност.За установените нарушения са издадени 157 предписания и са връчени 43 акта за установяване на административни нарушения.Нередности са открити и по поддържане на Системите за управление на безопасността на храните, основно - неправилно етикетиране.", "date": "2018.08.14", "title": "Над 280 килограма негодни храни иззе БАБХ по Черноморието"}
{"url": "https://news.bg/world/yuzhna-koreya-zabranyava-shofiraneto-na-20-000-koli-bmw.html", "text": "Южна Корея ще забрани шофирането на близо 20 000 автомобила с марка BMW. Скоро от автомобилния гигант заявиха, че ще изтеглят над 320 000 дизелови автомобила от Европа заради технически дефект, който може да причини пожар.Става въпрос за проблем, който идва от дефектен охладител в системата за рециркулация на отработените газове. BMW обясняват, че дефектът може да се \"отключи\" и да предизвика пожар само при продължително шофиране и то с висока скорост, но не и в положение на покой.Само от началото на годината в Южна Корея има регистрирани близо 30 подобни случая на самозапалили се автомобили.Въпросните модели коли ще бъдат забранени за шофиране в Република Корея. Транспортният министър на страната заяви, че забраната влиза в сила от сряда, 15 август. От забраната ще бъдат засегнали около 20 000 автомобила, пише АП.Собствениците на тези коли няма да могат да ги използват, освен ако колите не се карат за направата на проверки за безопасност. Нарушаването на забраната ще се наказва със затвор за срок до една година.За да не лъжат шофьорите на тези коли, при установяването им на пътя, те ще бъдат придружавани от органи на реда до пунктовете и сервизите, където се правят проверките. Всички водачи на такива коли също така ще бъдат издирвани и призовавани да направят проверки на безопасността възможно най-скоро.Според говорителя на BMW в азиатската страна към момента проверки са преминали над 14 000 автомобила, които са били обезопасени. Той уверява, че компанията ще се стреми да обслужи възможно най-много автомобили.Засега са констатирали официални около 40 случая на пламнали коли, повечето в Р. Корея. Автокомпанията разследва защо точно там случаите са най-много, допълват от информационната агенция.", "date": "2018.08.14", "title": "Южна Корея забранява шофирането на 20 000 коли BMW"}
{"url": "https://news.bg/crime/nadziratelite-iskat-evropeyski-usloviya-na-trud.html", "text": "Министерството на правосъдието да представи на Синдиката на служителите в затворите в България концепция и стратегия за развитие на надзирателите.Това поискаха в писмо до министъра на правосъдието Цецка Цачева и заместник - министъра на правосъдието с ресор \"Затвори\" Николай Проданов от Синдиката. Очакваният срок на тази визия е 2019 г. - 2025 г., по аналогия на МВР. От браншовата организация очакват да научат и принципите и целите на подобна стратегия, както и очакваните резултати, финансовата обосновка и др.Писмото им идва месеци след като и през парадния вход на  затворници, .След този случай до медиите започна да достига информация за , както и за \"\".От Синдиката питат колко души, които са на щат в Главна дирекция \"Изпълнение на наказанията\" (ГДИН) и Главна дирекция \"Охрана\" (ГДО) са на административна длъжност.Въпросът е за тези, които не изпълняват пряко дейности, свързани с изпълнение на наказанията лишаване от свобода. Посочват се конкретно - постова служба, конвоиране, охрана на магистрати, охрана на съдебните сгради, екстрадиции по ЗЕЕЗА, принудително довеждане, призоваване, издирване и задържане на лица с влезли в сила присъди и мярка за неотклонение \"Задържане под стража\" и др. по опазване на обществения ред и сигурност.Синдикалистите напомнят на правосъдния министър Цецка Цачева за поетия от нея ангажимент към  на надзирателите в затворите. Обещанието беше до юни 2018 г., а писмото е от август - два месеца по-късно. Те искат щатовете да са в съответствие със стандартите на ЕС.От Синдиката оценяват положително сътрудничеството с настоящия екип на политическото ръководство в Министерство на правосъдието. Те очакват, че ще бъде изпълнено разпореждането на министъра на правосъдието за разглеждане на \"щат по щат\". Надяват се  хармонично със Закона за МВР.В Писмото се припомня Заповед №ЛС-13-55/19.04.2018г. на Министъра на правосъдието, с което е свързано прилагането на европейските стандарти.", "date": "2018.08.14", "title": "Надзирателите искат европейски условия на труд"}
{"url": "https://news.bg/world/mladezhi-vilnyaha-v-shvedskiya-grad-gyoteborg.html", "text": "Младежи вилняха в шведския град Гьотеборг и малки населени места през тази нощ, подпалвайки автомобили. Премиерът на Швеция Стефан Льовен заяви, че изглежда атаките са били организирани, информира \"Ройтерс\".В Швеция е регистриран ръст на насилието в районите с висока безработица и други социални проблеми. Вчерашните безредици напомнят за размириците в столицата Стокхолм през 2013 г., макар че на този етап не е ясно кой стои зад случилото се в понеделник вечерта.Нарастващото недоволство срещу извършваните от банди престъпления и насилието са основна тема в кампанията преди националните избори през следващия месец.Полицията информира, че до 100 автомобилa са били подпалени и са били обект на вандалски акт във втория по големина град в Швеция и други населени места. Властите не съобщиха кой може да стои зад престъплението, като само потвърдиха, че са замесени банди с младежи, но не е ясно колко души са участвали във вандалския акт.В същото време няколко коли са изгорени през нощта в Стокхолм.\"Изглежда много организирано, почти като военна операция\", каза шведският министър-председател в интервю за местно радио.\"Обществото винаги е готово да реагира твърдо срещу такъв тип неща\", добави Льовен.", "date": "2018.08.14", "title": "Младежи вилняха в шведския град Гьотеборг"}
{"url": "https://news.bg/world/magistralen-most-se-sruti-kray-genua.html", "text": "Магистрален мост се срути край италианския град Генуа, съобщават италианската агенция ANSA и други медии.Към момента броят на загиналите е 22-ма души, обяви заместник-министърът на инфраструктурата и транспорта Едуардо Рикси. Рикси е на мястото на инцидента и е в контакт с полицията, съобщи ANSA. Рикси заяви пред Sky TG24, че осем души са пострадали.Според него това е най-голямата трагедия с мост от такава важност в Европа през последните десетилетия.По думите му най-малко 20 автомобила са паднали. Той добави, че и хора в сгради под моста са засегнати по някакъв начин, включително и офис на фирма за отпадъци.Но източници от пожарната служба на Италия съобщиха, че броят на загиналите е нараснал до 35 души.По-рано ANSA информира, позовавайки се на вътрешното министерство, че при инцидента са загинали най-малко 11 души, включително и дете.Шефът на гражданската защита Анджело Борели обяви, че на моста е имало около 30-35 леки коли и три камиона по време на рухването му.ANSA уточнява, че се е срутил голям участък от виадукта Моранди, който е част от магистрала A10.  Инцидентът е станал около 11,30 часа местно време.Свидетел разказа пред италианската медия, че мълния е ударила моста преди да падне.\"\", каза Пиетро М. пред ANSA.\"Тук е ад\", обявиха спасители и добавиха, че дъждът е спрял и ще могат да съберат проби.Срутили са се и двете пътни платна на магистралата. Виадуктът е подал по време на проливен дъжд. Мостът е на около 100 метра височина. Той се издига над търговски центрове, фабрики, жилища, река и железопътната линия Генуа-Милано.Министърът на транспорта и на инфраструктурата Данило Тонинели описа случилото се като \"огромна трагедия\", цитиран от ANSA.По-късно днес премиерът Джузепе Конте ще посети мястото на трагедията.Към момента не е ясна причината за инцидента. Съоръжението, изградено през 60-те г. на миналия век, е известно като моста Моранди. Срутилият се участък е с дължина няколко десетки метра.Мостът, който е с дължина 1,2 километра, е на архитекта Рикардо Моранди. Построен е през 1968 г. Смята се, че това е първият кабелен мост в Европа.Последният ремонт на моста е през 2016 г.В доклад от 2011 година на италианската компания Autostrade per l'Italia се предупреждава, че виадуктът Моранди се разпада.Подчертава се, че трафикът по моста с дължина 1 182 метра ускорява разрушаването му.Очаквайте подробности!", "date": "2018.08.14", "title": "Магистрален мост се срути край Генуа"}
{"url": "https://news.bg/weather/goreshto-vreme-malko-po-prohladno-po-chernomorieto.html", "text": "Времето днес ще бъде слънчево и все така горещо. В следобедните часове в по-голямата част от страната - предимно в западните и централните райони, ще се развива облачност, но не се очакват дъждове и бури. Единствено в югозападната част от страната на отделни места ще има слаби и краткотрайни валежи.Вятърът ще бъде предимно слаб, на някои места до умерен, ориентиран от изток и североизток.Максималните температури в по-голямата част от страната ще са между 30 и 35 градуса. За София - 29.Малко по-прохладно ще бъде по Черноморието, където температурите на въздуха ще са между 27 и 29 градуса. Температурите на водата са 26-27 градуса.Нощните температури са предимно в интервала 13-18 градуса, по Черноморието 19-20.", "date": "2018.08.14", "title": "Горещо време, малко по-прохладно по Черноморието"}
{"url": "https://news.bg/int-politics/republikanetsat-tom-garet-fbr-ustanovi-ruska-namesa-pri-naprezhenieto-v-sharlotsvil.html", "text": "Конгресменът републиканец от Вирджиния Том Гарет заяви пред CNN, че сблъсъците в Шарлотсвил през миналата година са били подклаждани от руски ботове в мрежата.Припомняме, тогава в града имаше расистки шествия, при които напрежението ескалира, стигна се до размирици с жертви и множество ранени.Политикът посочи, че представители на ФБР са заявили пред него и други представители на конгреса, че руски профили в мрежата са насаждали раздори преди масовите акции.Изнесената от него информация беше потвърдена от друг конгресмен от Републиканската партия - Морган Грифит, също от Вирджиния.Том Гарет, който представлява Шарлотсвил в Конгреса, изрази огорчението си от това, че колегите му подценяват вредата от руската намеса в американския политически живот.\"Разочарован съм, че и републиканците, и демократите не разбират какво правят руснаците в действителност или не искат да кажат истината, или и двете едновременно.\" - коментира конгресменът.", "date": "2018.08.14", "title": "Републиканецът Том Гарет: ФБР установи руска намеса при напрежението в Шарлотсвил"}
{"url": "https://news.bg/press/manolova-podkrepi-bosiya-borisov-postavi-srok-na-ban-i-meteorolozite-ninova-zamesi-i-tayani-v-spora-s-dzhambazki.html", "text": "Вестниците във вторник съобщават, че омбудсманът Мая Манолова се ангажира с каузата на Николай Колев-Босия, чиято гладна стачка продължава вече 63-и ден.\"Омбудсманът Мая Манолова ще предложи на премиера Бойко Борисов да назначи независима проверка на работата на служителите в Изпълнителната агенция \"Автомобилна администрация\" (ИААА). Това стана ясно след заседанието на временната парламентарна комисия за разглеждане на сигнали за корупция при шофьорските курсове. Временната комисия се сформира, след като Николай Колев Босия обяви гладна стачка и поиска оставката на транспортния министър Ивайло Московски и на заместника му Ангел Попов. Мая Манолова смята, че проверката трябва да бъде извършена от представители на различни ведомства. \"Може би Инспекторатът към Министерския съвет, също така може би е удачно да сезирам Комисията за противодействие на корупцията. Това са двете действия, които мога да предприема - да сезирам премиера за външна проверка с представители на протестиращите граждани и да отправя молба към КОНПИ за проверка на работата на Автомобилната администрация\", каза тя. Николай Колев-Босия смята, че работата на комисията по проверка на неговите твърдения за корупция при вземането на шофьорски книжки върви бавно. Колев е на мнение, че заради бездействието на служители на ДАИ по пътищата загиват невинни хора. Омбудсманът Мая Манолова се позова на данни, че от началото на протеста на Николай Колев от 13 юни до днес по пътищата на страната са загинали 122 души...\" - в. \"Стандарт\".\"Ще настоявам в комисията, която ще направи проверка в автомобилната администрация, да бъдат включени и част от протестиращите, както и докато тя тече, лицата, които са в различни процесуални качества - обвиняеми или подсъдими, да бъдат отстранени от работа\", е била категорична омбудсманът. По думите й от започнатите различни наказателни производства има 20 подсъдими лица и десетки обвиняеми, но нито един осъден до момента, което е \"абсолютно необяснимо за българските граждани\". \"Причините за произшествията на пътя с фатален край са различни. Това, което очакват гражданите, е отговорно отношение от страна на държавата и от страна на институциите. Според мен това е и същността на исканията на г-н Колев - отговорност и почтена работа от страна на институциите. Гражданите очакват производството на фалшиви шофьорски книжки и производството на негодни шофьори да бъде преустановено\", е заявила общественият защитник. Омбудсманът е обявила, че трябва да се вземат спешни мерки, тъй като Николай Колев-Босия е в тежко състояние, а темпото, с което работи временната комисия, е притеснително.\" - в. \"24 часа\".\"Омбудсманът Мая Манолова ще поиска от премиера Бойко Борисов да сформира междуведомствена комисия, която да разследва автомобилната администрация, защото създадената структура по повод сигналите за злоупотреби и гладната стачка на Николай Колев-Босия структура няма нужните правомощия, а освен това действа твърде бавно. Тя ще настоява в тази комисия да участват и граждани, които подкрепят протеста на Босия... От изложението на председателя на временната комисия Станислав Иванов (ГЕРБ) не се разбра какъв е резултатът от досегашния преглед на сигналите за злоупотреби и корупция. Според коментара на Станислав Иванов временната комисия не може да разследва, а може само да прегледа сигналите и да поиска становището на засегнатите страни. Иванов не пожела да изрази свое лично становище по сигналите за корупция в \"Автомобилна администрация\" и каза, че временната комисия ще излезе с официално становище след месец. На заседанието беше доведен в инвалидна количка и Николай Колев-Босия, който близо два месеца е в гладна стачка. При пристигането си той каза, че очаква и този път \"да шикалкавят\". И ако така стане и ако бъде дадена думата на шефа на \"Автомобилна администрация\", той ще напусне заседанието, защото \"шефът бил лъжец\". Тези думи предизвикаха веднага скандал, шефът на ДАИ Дамян Войновски взе думата и предупреди, че ще съди Босия за поредната клевета, както вече го е дал на съд за това, че го е нарекъл престъпник в личния си блог. Бившият служебен премиер Ренета Инджова, която присъства на заседанието като гражданин, подкрепящ протеста на Николай Колев, заяви, че парламентът трябва да се събере извънредно и ако не го направи, президентът да настоява за това. Тя обърна внимание, че на заседанията не присъстват заместниците на председателя от ДПС и БСП и че парламентарните партии не вземат никакво отношение, все едно че не се намираме в извънредна ситуация. Инджова коментира пред \"Дневник\", че във временната комисия са получени материали от прокуратурата, с които Босия е сигнализирал за злоупотребите при издаването на шофьорски книжки, и сигналите му се потвърждават, но комисията продължава да не взема отношение. Освен това бившият служебен премиер апелира да бъдат информирани европейските институции, че българските власти не реагират на опасното за сигурността на гражданите явление - именно фалшивите шофьорски книжки, които са издавани и на небългарски граждани, позволяващи им да ги ползват в страните от ЕС като документи за самоличност. Досега от Министерството на транспорта не са информирали публично колко шофьорски книжки са издадени на временно пребиваващи в страната през последните години, които междувременно са напуснали България.\" - в. \"Дневник\".Спорът между метеоролозите и БАН остават сред водещите теми на всекидневниците.\"Ръководството на Българската академия на науките (БАН) е против да се взима един институт заедно с хората и \"да се пришива към някое министерство\". Ако правителството иска служба под тяхно подчинение, това може да бъде обсъдено. Това коментира председателят на БАН акад. Юлиан Ревалски в ефира на Би Ти Ви. Коментарът му е на фона на напрежението в Института по метеорология и хидрология (НИМХ), откъдето поискаха по-различно разпределение на средствата и идеята за преминаването към Министерството на образованието. Ревалски припомни, че НИМХ е получил 900 хил. лв. увеличение на бюджета си, след като при протести през януари правителството отпусна на академията общо 15 млн. лв. допълнително над предвидения бюджет. \"Това е най-малкият процент в сравнение с другите институти, защото основният критерий е извършване на научна дейност. В НИМХ се извършва предимно приложна дейност\", каза той. \"На база на споразумение, което подписахме, от догодина ще бъде на отделен ред за финансирането на НИМХ. Това няма да става на общото събрание\", съобщи председателят. Той акцентира, че ръководството на академията е склонно да преговаря за отделна служба, но не институтът да се \"прикрепя\" към министерство. Директорът на Института по метеорология и хидрология проф. Хросто Брънзов коментира, че исканията на метеоролозите са аргументирани. \"Не ни бяха предоставени средства за нощния труд. Тонът на част от БАН е неколегиален. В резултат хората, които смятаха, че са манипулирани, отидоха пред Министерския съвет\", заяви той...\" - в. \"Дневник\".\"8 дни получиха метеоролозите и ръководството на БАН, за да намерят решение на проблемите си. В противен случай следващата сряда правителството ще посочи такова. Това се разбра вчера след среща в МС между премиера Бойко Борисов, просветния министър Красимир Вълчев, шефа на Националния институт по метеорология проф. Христомир Брънзов и шефа на БАН акад. Юлиан Ревалски. На нея се очакваше да стане ясно дали премиерът ще подкрепи искането на синоптиците да минат под шапката на образователното министерство. Вместо това Борисов даде срок на двете страни до 22-ри август, за да намерят сами изход от създалата се ситуация. Служителите на НИМХ поискаха да се отделят от БАН заради системното недофинансиране и заради разпределението на бюджета - на базата предимно на научни показатели и не отчитайки оперативната работа, която е основна за синоптиците. Въпреки че просветният министър декларира готовност да приюти метеоролозите, от БАН се обявиха категорично против подобно решение. И след вчерашната среща двете страни не помръднаха от позициите си. Акад. Ревалски посочи, че изваждането на метеоролозите от БАН ще е прецедент, който може да доведе до искането и на други институти да излязат от организацията. \"Ако правителството желае да има хидрометеорологична служба, която да е на негово подчинение или на някое от министерствата, ние ще обсъдим този въпрос и ще се постараем на базата на това, което съществува в НИМХ, да бъде изградена такава служба\", подчерта той. Директорът на НИМХ остана скептичен...\" - в. \"Сега\".\"Премиерът Бойко Борисов даде срок до следващата сряда БАН и НИМХ да намерят решение на проблема. Това каза министърът на образованието и науката Красимир Вълчев по време на брифинг след среща с представители на НИМХ и БАН в Министерски съвет, цитиран от Агенция \"Фокус\". \"Това, което имаме като ситуация, е категорично искане на НИМХ да излезе извън БАН, което БАН не подкрепя. Причините за искането са както финансови, така и лично отношение. Премиерът Бойко Борисов помоли до следващата сряда ръководствата на БАН и НИМХ да намерят общо решение, което да бъде взето в дух на съгласие. Ние сме готови да подкрепим всяко решение. Това е въпрос, който трябва да бъде обсъден от БАН, но ние не можем да останем безучастни, защото НИМХ обслужва седем или осем сектора\", обясни Вълчев. Министърът посочи, че вариантите, които ще се търсят от двете страни, ще бъдат в посока да се даде по-голяма самостоятелност на НИМХ. \"Ние като правителство в никакъв случай не искаме да бъдем обвинени, че по този начин ще се направи крачка към разделянето на БАН, макар и само с един институт. Премиерът Борисов категорично призова двете страни да намерят единодушно решение до следващата сряда. Ако такова не бъде намерено, тогава ще търсим вариант как да подпомогнем дейността на НИМХ, така че да не спре дейността му\", коментира Вълчев. Според метеоролозите парите се разпределят неравномерно между институтите в Българската академия на науките и затова те поискаха да преминат към Министерството на образованието. От БАН излязоха с официален отговор, в който посочиха, че Академията винаги е правила максимално възможното за приоритетното финансиране на НИМХ. От МОН заявиха готовност за предприемане на действия по изваждането на Националния институт по метеорология и хидрология (НИМХ) от Българската академия на науките (БАН) и заявиха, че ще бъде отпуснат извънреден транш от 150 хил. лв. на НИМХ, за да може институтът да продължи да работи...\" - в. \"Стандарт\".Вестниците съобщават също, че лидерката на БСП Корнелия Нинова е изпратила писмо до Антонио Таяни заради задочния спор с Ангел Джамбазки.\"Лидерът на БСП Корнелия Нинова изпрати писмо до председателя на Европейския парламент (ЕП) Антонио Таяни заради изказване на евродепутата Ангел Джамбазки, в което той отрича правото на най-голямата опозиционна партия в България да коментира важни национални въпроси и заявява: \"Всички от Българската социалистическа партия са за разстрел.\" Според Нинова това не е изолиран случай, а тенденция на засилване на езика на омразата. \"Още по-недопустимо в случая е, че се вменява колективна вина и посоченият за унищожение враг са всички български социалисти - това не просто напомня, а трасира пътя към връщането на най-мрачните времена на доминираната от нацистите на Хитлер Европа\", се казва в писмото. Лидерът на БСП иска от Таяни да се разграничи и да предприеме мерки, тъй като Джамбазки поставя кафяво петно върху европарламента. В него се подчертава, че нито лидерът на ВМРО Красимир Каракачанов, нито коалиционният партньор и премиер Бойко Борисов са го направили. \"Знаем, че политическият дебат понякога е остър и агресивен между различни по своята идеология партии, но когато езикът на омразата завладява този дебат, когато последователно се създават предпоставки омразата да премине от говорене към действие, наша обща отговорност е да използваме всички възможности да го пресичаме и да показваме ясно, че спазването на човешките права и толерантността са ценности, които Европейският съюз и неговите институции ще отстояват без колебание\", се казва още в писмото.\" - в. \"Дневник\".В. \"Труд\" публикува пълния текст на писмото: \"Във връзка с изказването на евродепутата Ангел Джамбазки, че \"Всички от Българската социалистическа партия са за разстрел\" председателят на НС на БСП Корнелия Нинова изпрати писмо до председателя на ЕП Антонио Таяни и председателя на групата на социалистите и демократите в ЕП Удо Булман...Уважаеми г-н Таяни, Обръщам се към Вас във връзка с недопустими изявления на член на Европейския парламент в българските медии. Ангел Джамбазки, в интервю за електронно издание, отрича правото на най-голямата опозиционна партия в България да коментира важни национални въпроси и заявява: \"Всички от Българската социалистическа партия са за разстрел\". Това не е изолиран случай. За съжаление е налице явна тенденция на засилване на езика на омразата, провокирана от националисти и крайнодесни политически лидери. Трябва да отбележа, че в годините на прехода след 1989 г., в условия на най-тежка политическа конфронтация, никога народни представители и политически фигури не са си позволявали подобни крайности, призовавайки към физическо унищожение на политически опоненти. Още по-недопустимо в случая е, че се вменява колективна вина и посоченият за унищожение враг са всички български социалисти - това не просто напомня, а трасира пътя към връщането на най-мрачните времена на доминираната от нацистите на Хитлер Европа. Когато подобни закани излизат от устата на член на Европейския парламент, аз вярвам, г-н Председател, че е Ваше задължение да се разграничите и да предприемете възможните мерки в институцията, която е символ на обединена, мирна и демократична Европа и върху която с поведението си един неин член поставя кафяво петно. Трябва да подчертая също, че Г-н Джамбазки не е просто член на Европейския парламент. Той е заместник-председател на една от съуправляващите партии в България - ВМРО, чийто председател Красимир Каракачанов е вицепремиер и министър на отбраната. В този контекст заплахите трябва да бъдат разглеждани с още по-голяма загриженост. Особено тревожно е, че от думите на Ангел Джамбазки не се разграничи публично нито ръководството на неговата партия, нито премиера и председател на водещата в управлението партия ГЕРБ Бойко Борисов. Знаем, че политическият дебат понякога е остър и агресивен между различни по своята идеология партии , но когато езикът на омразата завладява този дебат, когато последователно се създават предпоставки омразата да премине от говорене към действие, наша обща отговорност е да използваме всички възможности да го пресичаме и да показваме ясно, че спазването на човешките права и толерантността са ценности, които Европейският съюз и неговите институции ще отстояват без колебание.\"Вестниците отделят място и на продължаващия проблем с работата на Търговския регистър.\"Работата на Търговския регистър и регистър на юридическите лица с нестопанска цел ще бъде възобновена поетапно до пълно отстраняване на техническите причини за преустановения достъп, съобщиха от пресцентъра на Агенцията по вписванията.Справки за актуално състояние на фирмите ще могат да бъдат извършвани от 15 август, сряда. Поетапно ще бъде възстановяван достъпът до останалите функционалности на регистъра. Агенция по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват.Всички останали регистри на Агенция по вписванията работят с пълните си функционалности.Агенцията отново поднася извинения на потребителите си за причинените неудобства. По повод постъпили запитвания, Агенция по вписванията уточнява, че причините са изцяло технически и не са резултат от злонамерена външна намеса.\" - в. \"24 часа\".\"Справки в Търговския регистър за актуално състояние на фирмите ще могат се правят от сряда, 15 август. Това съобщиха от Агенцията по вписванията, която отговаря за регистъра. Съобщението им гласи: \"Работата на Търговския регистър и регистър на юридическите лица с нестопанска цел ще бъде възобновена поетапно до пълно отстраняване на техническите причини за преустановения достъп. Поетапно ще бъде възстановяван достъпът до останалите функционалности на регистъра. Агенция по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват.\" От агенцията уверяват, че \"причините са изцяло технически и не са резултат от злонамерена външна намеса\". ИТ-експерти от агенцията, както и такива от ангажираната с поддръжката фирма и съвместно с други държавни ведомства \"продължават да работят в непрекъснат режим в изпълнение на плана за действие за възстановяване на регистъра в пълната му работоспособност\", пише още в съобщението. Търговският регистър не работи от петък сутринта и засега не е ясно колко сериозни ще бъдат последиците от това. Според специалисти, цитирани от \"Капитал\", повредата е изключително сериозна и има реална опасност да бъде загубена цялата информация в регистъра от началото на годината насам. Освен че може да блокира търговския оборот, липсата на търговски регистър отваря врати за измами. В петък беше съобщено, че ще трябват поне 8 часа, за да бъде отстранен проблемът. От тогава обаче минаха поне 76 часа. Освен че е недостъпен онлайн, регистърът е затворен и за ползване на гише, обясниха пред \"Сега\" от Агенцията по вписванията. Вчера от АВ съобщиха, че министърът на правосъдието Цецка Цачева е уведомена и незабавно е сезирала прокуратурата, ДАНС и МВР. \"Приложен е авариен план за действие за възстановяване на пълната функционалност на регистъра. За отстраняването на проблема незабавно са ангажирани и работят денонощно екипи на всички поддържащи фирми, IT експерти от Агенция по вписванията, както и от други държавни ведомства. Всички останали регистри на Агенция по вписванията са достъпни и функционират нормално\". От правосъдното министерство обясниха, че няма да дават никаква информация, докато не приключи проверката на разследващите.\" - в. \"Сега\".", "date": "2018.08.14", "title": "Манолова подкрепи Босия, Борисов постави срок на БАН и метеоролозите, Нинова замеси и Таяни в спора с Джамбазки… "}
{"url": "https://news.bg/int-politics/turski-samoleti-narushiha-40-pati-gratskoto-vazdushno-prostranstvo-samo-za-den.html", "text": "Само за ден 6 турски самолета нарушиха 40 пъти гръцкото въздушно пространство, предаде БНТ с позоваване на гръцкото в министерство на външните работи.Нарушенията са извършени над североизточната, централната и югоизточната част на Егейско море.Проведен е фиктивен въздушен бой между турските и гръцките самолети, се казва в изявление на министерството.Гръцката страна уточнява, че два турски F-16 и два F-4 летящи в боен строй са извършили пет нарушения в правилата за полети района. Освен това два шпионски самолета CN-235, летящи поотделно, са извършили 35 такива нарушения", "date": "2018.08.14", "title": "Турски самолети нарушиха 40 пъти гръцкото въздушно пространство само за ден"}
{"url": "https://news.bg/int-politics/sasht-zamraziha-satrudnichestvoto-s-rusiya-po-dogovora-za-otkrito-nebe.html", "text": "Според приетия бюджет за отбрана на САЩ, американската страна замразява сътрудничеството с Русия в рамките на Договора за открито небе, предадоха информационните агенции.В закона за бюджета (National Defense Authorization Act), който вече е подписан от президента Доналд Тръмп, е включен специален текст за това.Според Договора за открито небе, всяка от двете страни може да извършва наблюдателни полети над територията на другата.В точка 1242 от бюджета се казва, че се забранява финансирането на програмата за такива полети докато президентът на САЩ не предостави пред Конгреса доказателства, че Русия изпълнява условията на споразумението.Общата сума за отбрана, заложена в документа за идната 2019 г. е в размер на 716 милиарда долара.В него се констатира, че Русия нарушава условията на договора и се казва, че Москва трябва да спре да използва информацията, получена при полетите, за разузнавателни цели. Посочва се също, че Кремъл трябва да предоставя информация за целите на полетите, които предприема в рамките на тази програма.Освен това САЩ ще настояват Русия да разреши на американски самолети да извършват такива полети над Калининградска област, Чечня, районите на границата с Южна Осетия и Абхазия, също и над Москва.", "date": "2018.08.14", "title": "САЩ замразиха сътрудничеството с Русия по Договора за открито небе"}
{"url": "https://news.bg/int-economics/ruskite-oligarsi-ot-metalurgichniya-sektor-zagubiha-3-miliarda-dolara-za-den.html", "text": "Руските олигарси от металургичния сектор са загубили над 3 милиарда долара само в петък - 10 август, съобщи Bloomberg.Сривът е бил предизвикан от изявлението на икономическия съветник на руския президент Владимир Путин - Андрей Белоусов, който предложи да се увеличат данъците на металургичните и добивните компании в Русия.Според Белоусов, повишаването на данъците ще донесе допълнителни приходи на бюджета в размер на 500 милиарда рубли.След предложението му акциите на 14 компании се сринаха. Потенциални инвеститори се отказаха от намеренията си да работят с някои от тези компании.Според индекса Bloomberg Billionaires, който следи състоянието на милиардерите в реално време, най-много е пострадал собственикът на Новолипецкия металургичен комбинат Владимир Лисин, който е изгубил около 832 милиона долара или 4% от капитала си. Собственикът на Магнитогорския металургичен комбинат Виктор Рашников е \"обеднял\" с 446 милиона долара. Алексей Мордашов, който притежава \"Северстал\", се е разделил с 444 милиона долара от богатството си.Загуби са понесли и други олигарси.Финансовите щети на Генадий Тимченко са 55 милиона долара, на Алишер Усманов 60 милиона, на Роман Абрамович 381 милиона, на Владимир Потанин 290 милиона долара.", "date": "2018.08.14", "title": " Руските олигарси от металургичния сектор загубиха 3 милиарда долара за ден"}
{"url": "https://news.bg/int-economics/krizata-s-turskata-lira-zarazi-i-valutite-v-latinska-amerika.html", "text": "Кризата на турската лира доведе до обезценяване и на валутите на някои латиноамерикански страни, предадоха информационните агенции.Аржентинското песо отбеляза спад от 2.65% към щатския долар, курсът на бразилския реал се понижи с 0.53%, а този на мексиканското песо - с 0.87%.В опит да стабилизира песото аржентинската централна банка ще пусне на валутния пазар 500 милиона щатски долара, за да намали натиска върху националната валута.Банката повиши основния лихвен процент на 45%.В това отношение Аржентина е своеобразен рекордьор.На другия полюс е Швейцария, къдетоОсвен това МВФ се ангажира да подпомогне Аржентина с 50 милиарда долара.Като цяло при валутите на държавите от Латинска Америка има трайна тенденция към спад, но сривът на турската лира влоши ситуацията, тъй като техните икономики са силно зависими от чуждестранните капитали, отбелязва агенция dpa.Някои европейски банки, които са инвестирали значителни средства в Турция, също може да изпитат затруднения.Сред тях са испанската Banco Bilbao Vizcaya Argentaria (BBVA), френската BNP Paribas и италианската UniCredit.От началото на 2018 година курсът на турската валута се понижи с повече от 40%. В страната значително поскъпнаха хранителните продукти. След решението на американския президент Доналд Тръмп да увеличи митата върху вноса на стомана и алуминий от Турция, курсът на турската лира отбеляза спад от 14%, посочва Reuters.", "date": "2018.08.14", "title": " Кризата с турската лира „зарази“ и валутите в Латинска Америка "}
{"url": "https://news.bg/int-politics/amerikanski-kongresmen-nastoyava-za-stroezh-na-transadriaticheskiya-gazoprovod.html", "text": "Европа трябва да подкрепи изграждането на Трансадриатическия газопровод от Азербайджан в Италия. Това заяви американският конгресмен Девин Нунес, пише Washington Examiner, цитиран от РИА Новости.По думите на Нунес, този газопровод е единствената рецепта за намаляване зависимостта на Европа от руски газ. По този начин европейските страни, в частност Германия, ще престанат да подхранват \"руската мечка\" с пари.Нунес заяви също, че единственото препятствие за този газопровод е руската пропаганда в Италия, с чиято помощ Москва разпространява дезинформация и цели да попречи на реализацията на проекта.\"С изграждането на Трансадриатическия газопровод се появява още един източник на газ за Европа. Това обстоятелство понижава зависимостта на европейските страни от руския газ\", допълни конгресмена.Италианските власти се съпротивляват на този проект, наричайки газопровода безсмислен заради отсъствието на интерес към него. Администрацията на Доналд Тръмп разглежда Трансадриатическия газопровод, чието изграждане се оценява на $5,2 млрд. като противовес на \"Северен поток-2\".Припомняме, проектът \"Северен поток-2\" предполага съоръжение на две тръби с обща мощност 55 млрд. куб. м газ годишно. Тръбите продължават по крайбежието на Русия през Балтийско море до Германия заедно с действащия \"Северен поток\".", "date": "2018.08.14", "title": "Американски конгресмен настоява за строеж на Трансадриатическия газопровод "}
{"url": "https://news.bg/politics/kristalina-georgieva-vlizaneto-v-evrozonata-nyama-da-vdigne-ryazko-tsenite.html", "text": "Влизането в еврозоната няма да доведе до сериозно поскъпване на цените в България. Това заяви пред БНР главният изпълнителен директор на Световната банка Кристалина Георгиева, която е .Още по пътя към валутния съюз страната ни ще укрепи допълнително икономическата и финансовата си система, категорична е Георгиева.Тя обясни, че разбира притеснението от поскъпването на стоки и услуги. \"Аз смятам, че това притеснение не трябва особено много да си го слагаме на сърце, защото нашите цени на практика с връзването на лева към еврото - те са в евро само, че 50% по-ниски\", обяви Георгиева.България трябва да направи множество реформи, препоръча бившият ни еврокомисар.По думите й, ако си мислим, че с еврозоната можем да си решим проблемите на образованието, явно грешим.Припомняме, в понеделник премиерът Бойко Борисов се срещна с главния изпълнителен директор на Световната банка Кристалина Георгиева.Георгиева представи на премиера новоназначения постоянен представител на Световната банка за България, Чешката република и Словакия Фабрицио Дзарконе. Той пристигна в България на 1 август, за да поеме новия пост.", "date": "2018.08.14", "title": "Кристалина Георгиева: Влизането в еврозоната няма да вдигне рязко цените"}
{"url": "https://news.bg/int-politics/predsedatelyat-na-ruskata-duma-zagovori-za-palna-otmyana-na-pensiite.html", "text": "Председателят на руската Дума Вячеслав Володин заяви, че е неизвестно дали в бъдеще в Русия изобщо ще се плащат пенсии, предаде руската редакция на Би Би Си. Володин призна това в опит да обясни на избирателите защо в Русия се повишава пенсионната възраст.На среща с граждани на Саратов председателят на парламента коментира, че съществуването на държавните пенсии е под въпрос заради големия дефицит в пенсионната система.Други депутати от управляващата партия \"Единна Русия\" обявиха, че Володин не се е опитвал да плаши никого и просто е използвал риторичен похват.В действителност при мъжете пенсионната възраст се увеличава над нивото на средната продължителност на живота. Дори без формално премахване на пенсиите това означава, че в масовия случай наистина няма да се изплащат пенсии, защото гражданите няма да доживяват, за да ги получат. В Русия пенсионерите са 46 милиона - 30 на сто от населението.До момента обаче нито един политик в Москва не беше артикулирал публично идеята за пълна отмяна на пенсиите.", "date": "2018.08.14", "title": "Председателят на руската Дума заговори за пълна отмяна на пенсиите"}
{"url": "https://news.bg/society/targovskiyat-registar-ostava-blokiran.html", "text": "Търговският регистър на България остава блокиран. Това показа проверка на news.bg.Адвокат Трифон Трифонов, представител на Асоциацията на индустриалния капитал (АИКБ) съветва по времето, когато регистърът е блокиран, да не се правят сделки между юридически лица. За годините, в които действа регистъра, е имало проблеми не е имало прекъсване за толкова дълго време, коментира той пред bTV.Трифонов се надява слуховете за хакерска атака да не са верни. Това е поредният лош сигнал към инвеститорите за икономическата среда у нас, смята юристът.\"Временно е преустановен достъпът до Търговския регистър и регистъра на юридическите лица с нестопанска цел, докато бъдат отстранени техническите причини, за които Агенцията по вписванията информира на 10 август. Министърът на правосъдието е уведомен и незабавно е сезирал прокуратурата, ДАНС и МВР. Приложен е авариен План за действие за възстановяване на пълната функционалност на регистъра\", пише на страницата на Търговския регистър.В същото съобщение се казва, че за отстраняването на проблема незабавно са ангажирани и работят денонощно екипи на всички поддържащи фирми, IT експерти от Агенция по вписванията, както и от други държавни ведомства.Очакванията бяха, че от тази сутрин поетапно ще бъде отворен регистърът, който съхранява данни за фирми, дружества и сделки. Вписването на промени в търговски дружества и юридически лица все още е невъзможно, което засяга хиляди фирми у нас.Работата му се възобновява поетапно, но справки за актуално състояние на фирмите ще могат да бъдат извършвани от сряда, обявиха от Агенцията по вписванията. Причината е техническа, но от Агенцията по вписванията не уточняват каква точно.От Агенцията по вписванията гарантират, че за времето на нарушаване на достъпа до регистрите възможност за злоупотреба с данните не съществува.Припомняме, че  във вторник, 10 август. Агенцията по вписванията обявиха, че причините са технически, а регистърът трябваше да бъде пуснат още на същия ден. Това обаче не се случи.Адвокат Трифовов е скептичен, че някой може да осъди държавата за пропуснати ползи. ", "date": "2018.08.14", "title": "Търговският регистър остава блокиран"}
{"url": "https://news.bg/crime/bencho-benchev-e-s-garantsiya-za-50-000-lv-i-zabrana-za-izlizane-v-chuzhbina.html", "text": "Бургаската районна прокуратура обвини зам.-председателя на Общинския съвет в града Бенчо Бенчев за спомагане на обвиняем да избегне наказателно преследване. Второто обвинение към Бенчев е, че държал без разрешение боеприпаси, съобщиха от прокуратурата.На Бенчо Бенчев е наложена мярка за неотклонение \"парична гаранция\" в размер от 50 000 лв. Наложена му е и мярка за процесуална принуда \"забрана за напускане пределите на страната\".Преди влизане в Окръжната следствена служба Бенчев заяви, че не приема обвиненията. \"Срещата с Димитър Желязков беше случайна\", увери Бенчев в присъствието на своя адвокат Иво Найденов.Искаме истината да излезе наяве, подчерта по-рано адвокат Найденов. Според защитника, повдигането на обвинения на Бенчо Бенчев за укриването на Димитър Желязков-Очите: \"не означава, че той е престъпник\".Районна прокуратура - Бургас предяви обвинение на Бенчо Бенчев за това, че в периода от 02 до 04 август 2018 г. в Гърция и в Турция е помогнал на обвиняем - , без да се е споразумял с това лице, преди да е извършило самото престъпление.Второто обвинение към Бенчев е за открити на 05 август боеприпаси без разрешително.Припомняме, Бенчев заедно с бившият депутат от ДПС Несрин Узун бяха сред върнатите от турските власти български граждани, арестувани при  на 4 август., Несрин Узун също, въпреки че и двамата са задържани в хотела, където е отседнал бургаския криминален бос, а самата стая в хотела е регистрирана е направена от Узун на името на Бенчев. Както Бенчев, така и Узун бяха в ареста в Бургас, но , без да им бъдат повдигани обвинения.Районната прокуратура в Бургас е започнала разследване за подпомагането на Димитър Желязков - Митьо Очите да се укрие в Истанбул, Турция. Досъдебното производство обхваща периода от 2 до 5 август 2018 г., когато Очите бе арестуван от турските власти. ", "date": "2018.08.14", "title": "Бенчо Бенчев е с гаранция за 50 000 лв. и забрана за излизане в чужбина"}
{"url": "https://news.bg/health/36-postradali-pri-intsidenti-s-gazovi-butilki-za-dve-sedmitsi.html", "text": "За две седмици - от началото на август, 36 души са тежко пострадали при инциденти с газови бутилки. Те са приети в Клиниката по изгаряне на \"Пирогов\", съобщиха от Института за спешна медицинска помощ.За първите 13 дни приетите за лечение са 35 души. Рано тази сутрин е приет още един мъж, пострадал в чужбина и дошъл да се лекува в София.Пострадалите са млади хора до 50 г., уточни началникът на клиниката доц. Мая Аргирова. Всички пациенти са с обширни, дълбоки изгаряния. които обхващат цялото тяло.16 от пациентите са с над 20% изгаряния и инхалационни травми, а останалите имат между 5 и 15% изгаряния. Сред тях има и семейство - мъж, жена и дете, които са пострадали при възпламеняване на газовата инсталация на колата им.Лечението на всички пациенти налага поредица от пластично-възстановителни операции.", "date": "2018.08.14", "title": "36 пострадали при инциденти с газови бутилки за две седмици"}
{"url": "https://news.bg/world/kola-se-zabi-v-britanskiya-parlament-pri-teroristichna-ataka.html", "text": "Автомобил се заби в ограда, която подсигурява периметъра около британския парламент в Лондон, съобщават световни агенции.Полицията е арестувала мъж. Районът е отцепен от въоръжени полицаи.В съобщение Скотланд ярд пояснява, че в 07,37 часа днес автомобил се е забил в оградата около парламента. Мъж, водач на автомобила, е задържан от полицаи на мястото на инцидента. Няколко пешеходци са с леки наранявания.Стана ясно, че двамата души са пострадали.Към момента не е ясно дали инцидентът е свързан с тероризъм. Звеното за борба с тероризма към полицията разследва случая. Малко по-късно полицията съобщи, че на този етап инцидентът го разглеждат като тероризъм. Задържаният, който е на възраст между 20 и 30 г., е заподозрян в тероризъм, макар че не са открити оръжия на мястото на катастрофата.Полицията подчерта, че инцидентът е \"умишлен акт\". Задържаният отказва да сътрудничи.Сградата на британския парламент е подсигурена със стоманени и бетонни заграждения. Мерките за сигурност бяха засилени след атаката на Уестминстърския мост през март 2017 г., когато Халид Масуд смаза четирима души. Масуд след това изостави автомобила си и уби невъоръжен полицай преди да бъде застрелян от полицията пред парламента.", "date": "2018.08.14", "title": "Кола се заби в британския парламент при терористична атака"}
{"url": "https://news.bg/world/rusnatsite-izklyuchitelno-dovolni-ot-sreshtata-v-helzinki-otchelo-razuznavaneto-na-sasht.html", "text": "Руски представители са \"удовлетворени\" от резултатите от срещата между президента на Русия Владимир Путин и американския лидер Доналд Тръмп, съобщава Си Ен Ен, позовавайки се на източници от американското разузнаване.Според оценката на разузнавателната общност във Вашингтон Кремъл смята, че срещата в Хелзинки на 16 юли е донесла резултати, които са по-добри от очакваното. Пресконференцията след двучасовия разговор само между двамата лидери се разглежда като един от най-положителните аспекти от срещата, поясниха източниците.Но има объркване в руските правителствени кръгове заради липсата на проруски ходове от страна на администрацията на Тръмп в периода след срещата.Няколко седмици след разговорите във финландската столица САЩ наложиха санкции на Русия заради атаката с новичок срещу Сергей и Юлия Скрипал през март. Вашингтон продължава да обвинява Москва в намеса във вътрешните работи на САЩ.", "date": "2018.08.14", "title": "Руснаците изключително доволни от срещата в Хелзинки, отчело разузнаването на САЩ"}
{"url": "https://news.bg/int-politics/moskva-striktno-izpalnyavame-dogovora-otkrito-nebe.html", "text": "Русия стриктно изпълнява Договора за открито небе. Обвиненията на САЩ са необосновани. Това заяви пред РИА Новости първият заместник-председател на Комитета на Съвета на федерациите по отбрана и сигурност Евгени Серебренников.Припомняме, по-рано стана ясно, че  докато Москва не се върне към неговото съблюдаване, предадоха информационните агенции мотивите на Вашингтон. В закона за бюджета (National Defense Authorization Act), който вече е подписан от президента Доналд Тръмп, е включен специален текст за това.\". Русия изпълнява договореното в пълно съответствие и в срок - така, както и договорът за унищожение на химическите оръжия\", заяви Серебренников.Припомняме, , които са се подписали под договора за установяване на режима \"Открито небе\" (ДОН), позволяващ извършването на наблюдателни полети над териториите на страните членки.Договорът за установяване на режима Открито небе (ДОН) е открит за подписване на 24 март 1992 г. в Хелзинки. Той влиза в сила от 01 януари 2002 г., след ратифициране от всички страни по него. Република България подписва договора на 24 март 1992 г. и го ратифицира на 15 април 1994 г.На 27 септември 2017 г. , тъй като не беше доволна от неговото изпълнение.", "date": "2018.08.14", "title": "Москва: Стриктно изпълняваме договора \"Открито небе\""}
{"url": "https://news.bg/bulgaria/dve-firmi-iztochvat-gorivoto-ot-koraba-kray-sozopol.html", "text": "Две фирми ще източват останалото гориво в потъналия през 1921 година до Созопол американски параход \"Мопанг\". Това съобщи областният управител на Бургас Вълчо Чолаков, цитиран от БНР.По обед се очаква да пристигнат водолази от двете фирми, за да се прецени как да се извади остатъчното гориво.Областният управител допълни, че се търси и съдействието на кораб, базиран във Варна, който изпомпва и събира повърхностен разлив, въпреки че на този етап служителите от \"Морска администрация\" смятат, че няма спешна нужда от негоДо края на деня трябва да бъдат монтирани 1000 метра заграждения, заяви директорът на Изпълнителна агенция \"Морска администрация\" Живко Петров.Според геологът и водолаз Владимир Живков горивото от потъналите кораби е най-малката опасност. \"Опасни са корабите, които ежедневно се движат в Черно море\", допълва още Живков.Припомняме, че корабът, който е потънал между Созопол и Черноморец през далечната 1921 г., . Своевременно бяха предприети мерки за овладяване на разпространението на горивото. Институциите уверяват, че няма опасност за живота и здравето на гражданите.Вчера, 13 август, транспортният министър Ивайло Московски заяви, че ситуацията е овладяна, но трябва да се вземат мерки за източването на останалото количество мазут от подводния съд.Министър Нено Димов добави, че са взети проби за анализ, чиито резултати ще бъдат готови до 5-6 дни, но замърсяването не представлява никаква опасност за туристите.", "date": "2018.08.14", "title": "Две фирми източват горивото от кораба край Созопол "}
{"url": "https://news.bg/world/polski-ministar-nareche-uchastnitsi-v-gey-parad-sodomiti.html", "text": "Полският военен министър нарече участниците в проведения през уикенда гей парад \"содомити\", информира АП.Мариуш Блашчак заяви пред католическата и проправителствена медия TV Trwam, че маршът на 5000 души в град Познан през уикенда е пример, че градските власти се фокусират върху \"идеология\", а не се занимават с разрешаването на проблемите на града.Той нарече марша \"още един парад на содомити, които се опитват да наложат своето тълкувание на гражданските права над други хора\".Осведомителната агенция отбелязва, че с коментара си Блашчак се опитва да дискредитира властите в Познан, които са против консервативното правителство преди местните избори през есента.", "date": "2018.08.14", "title": "Полски министър нарече участници в гей парад \"содомити\""}
{"url": "https://news.bg/world/sreshtata-na-varha-kim-chen-un-mun-dzhe-in-na-12-ili-13-septemvri.html", "text": "Следващата среща на върха между Република Корея и КНДР, която ще се проведе в Пхенян, ще се състои на 12 или 13 септември.Това съобщи съветникът на президента на Южна Корея по въпросите на обединението, международните дела и националната сигурност Мун Чун-ин, цитиран от ТАСС.\"Срещата ще се състои на 12 или 13 септември\", обяви той, цитиран от японската агенция Kyodo.Вчера делегациите на двете страни проведоха среща на високо ниво, на която беше постигнато споразумение за среща на върха през следващия месец. Конкретна дата обаче не беше съобщена.Президентът на Южна Корея Мун Дже-ин и лидерът на КНДР Ким Чен-ун проведоха две срещи в Панмунджом през април и май.", "date": "2018.08.14", "title": "Срещата на върха Ким Чен-ун - Мун Дже-ин на 12 или 13 септември"}
{"url": "https://news.bg/world/43-spad-na-migratsionnite-pototsi-kam-evropa.html", "text": "Рязък спад на мигрантските потоци към Европа през първите седем месеца на тази година, съобщава Фронтекс.За периода в сравнение с миналата година е отчетен 43% спад на нелегалното пресичане на границата на ЕС до 73 500 души, което предимно се дължи на по-малкия миграционен натиск по корида през централната част на Средиземно море.През юли са регистрирани 14 900 незаконни пресичания на границата на ЕС, което е с 18% по-малко за същия период през 2017 г.Малък брой мигранти е отчетен на Западните Балкани по коридора през Сърбия, Унгария и Хърватия. Но по паралелния маршрут Албания-Черна гора-Босна и Херцеговина и Сърбия-Босна и Хрцеговина е регистриран миграционен натиск.", "date": "2018.08.14", "title": "43% спад на миграционните потоци към Европа"}
{"url": "https://news.bg/economics/s-19-mln-lv-tarsyat-zaetost-na-1000-dushi-s-uvrezhdaniya.html", "text": "Агенцията по заетостта набира кандидати за обучения и заетост на безработни лица с трайни увреждания. Кандидатстването на хора до и над 29-годишна възраст започва от 15 август 2018 г., съобщиха от Агенцията по заетостта.8 854 936 млн. лева е безвъзмездната финансова помощ по новия компонент II на проект \"Обучения и заетост за младите хора\".За другия проект - \"Обучения и заетост\" са предвидени 10 000 000 млн. лева. Заявките за свободни работни места ще се разглеждат по реда на тяхното подаване до изчерпване на финансовия ресурс.Очакванията са с тези пари да започнат работа 200 младежи до 29 години и 800 души над 29 години с трайни увреждания.Според Закона за насърчаване на заетостта, \"лице с трайно увреждане\" е човек, който в резултат на анатомично, физиологично или психологично увреждане е с трайно намалени възможности да изпълнява дейности по начин и в степен, възможни за здравия човек. Той трябва да има ТЕЛК, с който да удостоверява намалена работоспособност/вид и степен на увреждане 50 и над 50%.Близо 5000 души с увреждания са започнали работа през първата половина на 2018 г., информират от Агенцията по заетостта. Повече от 1500 от тях са включени в субсидирана заетост.Към момента по проектите \"Обучения и заетост за младите хора\" и \"Обучения и заетост\" устроените на работа хора с увреждания са 884. Целта на двата проекта е да има устойчива заетост на една от най-уязвимите групи на пазара на труда.Работодателите ще бъдат стимулирани максимално дълго да задържат хората с трайни увреждания на работното място, уверяват от Агенцията по заетостта.За 24 месеца зплатите на заетите ще идват по програма \"Развитие на човешките ресурси\". От Агенцията уточняват, че поемат възнагражденията съгласно минималния осигурителен доход за съответната основна икономическа дейност и осигурителните вноски на наетите. Ако работодателите задържат служителя/служителите 6 месеца след този срок, ще им бъде даден еднократно допълнителен бонус от 6 минимални работни заплати, установени за страната.Всеки работодател, който желае да наеме безработни лица с трайни увреждания по компонент II на проектите, може да подаде заявка за разкриване на свободни работни места според своите потребности във всички бюра по труда в страната, информират от Агенцията.Безработните с трайни увреждания, одобрени от работодателите, ще могат да преминат обучение с ваучери (съгласно ПМС № 280/ 2015 г.). Заявки от работодателите ще се приемат на хартиен носител лично или чрез пълномощник в бюрата по труда в страната, в работни дни, информират от Агенцията.", "date": "2018.08.14", "title": "С 19 млн. лв. търсят заетост на 1000 души с увреждания"}
{"url": "https://news.bg/world/talibanite-prevzeha-voenna-baza-v-afganistan-sled-3-dnevna-obsada.html", "text": "Талибани превзеха голяма част от военна база, разположена в провинция Фаряб, в Северен Афганистан.Най-малко 10 афганистански войници са загинали, съобщи \"Ройтерс\".По данни на АП загиналите са най-малко 17 души. Талибаните обсадили военната база, в която имало около 140 афганистански войници, съобщава говорителят на военното министерство в Афганистан Джафор Ахмад Джавед.Около 20 души са ранени.Всичко това става след 3-дневна обсада на базата. Накрая афганистанските войници не успели да удържат на обсадата - техните боеприпаси свършили, а силите за сигурност не успели да осигурят подкрепление. Войниците останали и без вода и храна.Вследствие на това 57 войници са се предали на талибаните. Други 17 са заловени по време на атаката.Данните са противоречиви. Няма информация какво е станало с останалите военни.Междувременно стана ясно, че афганистанските служби за сигурност днес са успели да изтласкат талибаните от град Газни, след като в петък, 10 август,.В покрайнините на Газни все още се водят боеве.", "date": "2018.08.14", "title": "Талибаните превзеха военна база в Афганистан след 3-дневна обсада"}
{"url": "https://news.bg/crime/signal-za-bomba-oprazni-obshtinata-v-ruse.html", "text": "Евакуираха чиновниците от общинската и областната администрация в Русе след сигнал за бомба, съобщи БНР.Според информацията, подадена на спешния телефон 112 към 13 часа, в сградата на общинската и областна администрация в Русе има поставено взривно устройство. Сигналът е получен след края на обедната почивка.Полицията проверява сградата, която е оградена с жълта лента и до нея не се допускат граждани.", "date": "2018.08.14", "title": "Сигнал за бомба опразни общината в Русе"}
{"url": "https://news.bg/crime/tsik-obzhalva-reshenie-na-administrativniya-sad-za-mashinnoto-glasuvane.html", "text": "Жалба срещу решението на Административния съд в София за осигуряване на машинно гласуване ще внесат от Централната избирателна комисия (ЦИК). Очаква се това да стане до края на деня, информира БНР.Според решението на съда, до половин година ЦИК е задължена да осигури машинно гласуване във всички секции. Този ангажимент е записан в Избирателния кодекс.Комисията обсъди мотивите на жалбата си. Един от тях ще бъде по недопустимост на решението на съда.Припомняме, че делото за въвеждането на машинно гласуване бе образувано по жалба на бившите депутати Мартин Димитров и Петър Славов.Припомняме, преди предсрочните парламентарни избори на 26 март 2017 г. стана ясно, че от . От ЦИК обявиха обществена поръчка за машините за изборите на 26 март. Решението за откриването на процедурата бе публикувано късно в петък на сайта на комисията - на 10 февруари 2017 г.ЦИК бе принудена да обяви поръчката, след като Върховният административен съд (ВАС) я  във всички избирателни секции, а не както първоначално бе предвидено само в 500.Министърът на финансите преди няколко дни подчерта, че са  за машинното гласуване.На 2 февруари стана ясно, че  за машинно гласуване. Тогава говорителят на Централната избирателна комисия (ЦИК) Камелия Нейкова обяви, че все още . Не можело да пуснат обществена поръчка преди Указа на президента за датата на предсрочния вот.Ден по-рано от Нова република коментираха, че . Тогава - на 1 февруари 2017 г., навсякъде.Дни по-късно - на 5 февруари 2017 г. ще има.На 25 февруари 2017 г. стана ясно, че  гласуване.", "date": "2018.08.14", "title": "ЦИК обжалва решение на Административния съд за машинното гласуване"}
{"url": "https://news.bg/regions/zaloviha-mazh-iztochil-bankova-karta-v-burgas.html", "text": "Откриха извършителят на незаконни преводи в размер на 690 лв. и опити за подобни в размер на 2 500 лв. Това е 25-годишният Т.Н., съобщиха от МВР Бургас.Престъпникът е намерил банкова карта в района на Младежкия дом. Вместо да я предаде в полицията, залага на хазарт с нея в интернет.При претърсване в дома на Т.Н. е намерена банковата карта, както и други вещи от престъплението.Припомняме, че това е поредният случай, при който служители от сектор \"Икономическа полиция\" в Бургас са установили злоупотреби с банкови карти.Има тенденция незаконните транзакции в интернет да продължат, което води до по-засилен контрол от страна на спецслужителите.", "date": "2018.08.14", "title": "Заловиха мъж, източил банкова карта в Бургас"}
{"url": "https://news.bg/world/dnite-na-shtatskiya-dolar-sa-prebroeni-prognozira-lavrov.html", "text": "Грубата злоупотреба на САЩ с долара ще доведе до неговото отслабване и замяната му с национални валути.Това предупреди руският външен министър Сергей Лавров по време на пресконференция с турския си колега Мевлют Чавушоглу в Анкара, информират руски и турски медии.Според Лавров ролята на щатския долар като световна резервна валута ще отслабне, тъй като много държави ще преминат към национални валути в търговията.\"\", изтъкна руският дипломат.Все повече и повече държави, дори и тези, които не са засегнати от санкциите на САЩ, ще изоставят долара и ще разчитат на по-надеждни партньори по отношение използването на валутите, добави той.По думите му санкциите на САЩ, включително и тези срещу Турция, подкопават всички принципи на световната търговия.\"\", добави той.Сергей Лавров каза още, че от дълго време Москва преговаря с Анкара и други държави да търгуват с националните си валути.От известно време Русия обсъжда възможността за използване на национални валути в двустранната търговия с Турция, Китай и Иран, съобщи той и предупреди, че дните на щатския долар са преброени.Чавушоглу коментира от своя страна, че има объркване в администрацията на САЩ, никой не знае какво прави не само срещу Турция, но и като цяло има хаос в американското управление.Двамата министри основно обсъдиха въпросите около Сирия.", "date": "2018.08.14", "title": "Дните на щатския долар са преброени, прогнозира Лавров"}
{"url": "https://news.bg/world/slovesna-prestrelka-mezhdu-netanyahu-i-korbin-v-tuitar.html", "text": "Израелският премиер Бенямин Нетаняху и лидерът на опозицията във Великобритания Джереми Корбин влязоха в словесен сблъсък заради присъствието на лейбъристки депутати на събитие, с което бяха почетени заподозрените за терора в Мюнхен на Олимпийските игри, информира АФП.Корбин е обвиняван, че е присъствал на церемония, на която е отдадена почит на членове на \"Черния септември\" -бивша палестинска паравоенна организация, която уби 11 израелски атлети и треньори на Олимпийските игри в Мюнхен през 1972 г.Нетаняху написа в \"Туитър\", че \"полагането на венец от Джереми Корбин на гробовете на терористите, които извършиха клането в Мюнхен...заслужава недвусмислено осъждане от всички - леви, десни и всички между тях\".Корбин отговори със съобщение в социалната мрежа, че твърденията на израелския премиер \"относно действията и думите ми са лъжа\", отбелязвайки, че \"не е смятал\", че участва в церемония по полагане на венци на екстремистите.\"\", добави той.Наскоро британският лидер призна, че партията му има \"реален проблем\" с антисемитизма след поредица от обвинения срещу членове на Лейбъристката партия.Последният скандал се разрази след появята на снимка с Корбин, на която полага венец пред Гроба на мъчениците на Палестина в Тунис през 2014 г.Атеф Бсеисо, който е погребан на мястото, е възприеман като един от лидерите. Той беше застрелян в Париж през 1992 г. Смята се, че е ликвидиран от Мосад.Първоначално Корбин обяви, че е почел смъртта на 47 палестинци, убити по време на израелска бомбардировка в Тунис през 1985 г. Но снимки от палестинското посолство показват, че той носи венец, на който пише, че е в памет на членове на \"Черния септември\".", "date": "2018.08.14", "title": "Словесна престрелка между Нетаняху и Корбин в „Туитър”"}
{"url": "https://news.bg/politics/tsvetanov-razkritikuva-voenniya-mantalitet-na-prezidenta.html", "text": "Президентът на БСП Румен Радев се заявява като политически опонент, а не като държавен глава. Така председателят на ПГ на ГЕРБ Цветан Цветанов отговори на последните критики на президента Радев.Според Цветанов с военния си манталитет Румен Радев показва, че не зачита правовия ред в страната.Цветан Цветанов бе категоричен, че не прави чест на Румен Радев непрекъснато да се изказва негативно както за премиера Борисов, така и за ГЕРБ, тъй като държавният глава трябва да работи на надпартийно ниво и да допринася за утвърждаването на позицията на България като сериозен фактор на Балканите.Припомняме,  общинският съветник с обвинения вече Бенчо Бенчев да е финансирал кампанията му и прехвърли чадъра над Митьо Очите по посока на ГЕРБ и настоящото управление. В неделя Радев не пропусна да разкритикува отново липсата на пари за модернизация на армията, както и да посочи, че . Във връзка с думите на Радев, че ГЕРБ саботира модернизацията на армията Цветанов напомни, че именно правителството на ГЕРБ през годините работи и влага средства в модернизацията, а служебното правителство на Румен Радев е направило само една среща и то с представители на \"Грипен\". Зам.-председателят на ГЕРБ настоя, че именно БСП трябва да дават сериозни обяснения за това как са финансирани предизборните им кампании.Цветанов се противопостави на опита Митьо Очите да бъде пришит на ГЕРБ и като бивш вътрешен министър напомни, че по времето на Милен Димиторв, като шеф на МВР - Бургас Димитър Желязков е разследван и осъден. Този МВР-шеф обаче е уволнен от кабинета \"Орешарски\".Цветан Цветанов присъства на откриването за движение на ремонтирана пътната отсечка Велико Търново - Горна Оряховица през Арбанаси.", "date": "2018.08.14", "title": "Цветанов разкритикува военния манталитет на президента"}
{"url": "https://news.bg/world/tramp-dovolen-che-keli-e-uvolnil-tova-kuche-omarosa-nyuman.html", "text": "Президентът на САЩ отново нападна бившия си сътрудник Омароса Маниголт-Нюман, наричайки я \"това куче\", информира АП.Американският лидер ескалира сблъсъка си с Нюман - най-високопоставената афроамериканка в Белия дом преди да бъде уволнена в края на миналата година, която продължава да разкрива тайни записи срещу Тръмп. Тя издаде нова книга, в която описва държавния глава като расист.\"Добра работа от генерал Кели (Джон Кели, началник на кабинета - б.р.) за бързото уволняване на това куче\", написа президентът на САЩ в \"Туитър\".Въпреки че държавният глава си позволява ежедневно да обижда, коментарът, че Нюман е \"куче\", е зашеметяващ ход в спора, който засегна няколко чувствителни теми в Белия дом на Тръмп, включително за расовото неравенство сред висшите служители в администрацията и протокола, свързан със сигурността - Омароса Маниголт-Нюман е записала уволнението си в Белия дом, и извънредни мерки като тайни споразумения бившите служители в Белия дом да запазят мълчание.", "date": "2018.08.14", "title": "Тръмп доволен, че Кели е уволнил „това куче” Омароса Нюман"}
{"url": "https://news.bg/euronews/ek-napravi-nova-krachka-v-zashtita-na-varhovniya-sad-v-polsha.html", "text": "Европейската комисия изпрати мотивирано становище на Полша относно Закона за Върховния съд в страната. Това е следващата стъпка в производството на ЕК за установяване на нарушение с цел защита на независимостта на Върховния съд в Полша.ЕК констатира, че с новия Закон се понижава пенсионната възраст на съдиите във Върховния съд от 70 на 65 години. Това излага на риск от принудително пенсиониране 27 от 72 заседаващи във Върховния съд съдии. Тази мярка се прилага и по отношение на първия председател на Върховния съд, чийто 6-годишен мандат, установен в конституцията на Полша, се прекратява преждевременно.Новият закон също така предвижда правото на настоящите съдии, засегнати от понижаването на пенсионната възраст, да се предоставя възможност да поискат удължаване на мандата си от президента на страната. Той може да разреши удължаване с три години на мандата, който може да бъде подновен веднъж.ЕК обаче установява, че няма определени критерии за вземане на решение от президента, а също така няма и възможност за съдебен контрол, ако искането бъде отхвърлено.Комисията счита, че въвеждането на консултация с Националния съдебен съвет (НСС) не представлява ефективна защита, както твърдят полските органи. Становището на НСС не било обвързващо и се основавало на неясни критерии.Освен това след реформата от 8 декември 2017 г. настоящите членове на НСС са съдии, назначени от полския парламент, в нарушение на европейските стандарти за независимост на съдебната власт, пише още ЕК в писмото до Полша.Комисията е извършила задълбочен анализ на отговора на полските органи на  във връзка със Закона за Върховния съд.Отговорът на полските власти обаче не успокоява опасенията от правно естество на ЕК.Следователно ЕК остава на мнение, че полският Закон за Върховния съд е несъвместим с правото на ЕС, тъй като подкопава принципа на независимост на съдебната власт, включително несменяемостта на съдиите. Имайки предвид това ЕК констатира, че Полша не изпълнява задълженията си по член 19, параграф 1 от Договора за Европейския съюз във връзка с член 47 от Хартата на основните права на Европейския съюз.След предприемането на тази крачка от страна на ЕС властите в Полша ще разполагат с един месец, за да предприемат необходимите мерки в отговор на това мотивирано становище. Ако те не предприемат подходящи мерки, Комисията може да реши да отнесе случая до Съда на ЕС.", "date": "2018.08.14", "title": "ЕК направи нова крачка в защита на Върховния съд в Полша"}
{"url": "https://news.bg/bulgaria/puskat-250-pateta-v-razlichni-parkove-v-sofiya.html", "text": "Днес пуснаха 50 патета в езерото в столичния квартал \"Дружба\", до края на деня на територията на София ще бъдат пуснати още 200 патета.\"Ще пуснем патици в Негован, Суходол, а останалите в Костинбродския регион\", уточни зам.-председателят на ловно-рибарското дружество Светослав Георгиев.\"Миналата година по случай 135-годишнината на парк \"Борисова градина\" за първи път столична община внесе зеленоглави диви патици в парковете. В парка \"Врана\" също имаме патици, заяви директорът на общинското предприятие \"Паркове и градски градини\" Милена Васева.Тя допълни още, че за радост на гражданите столична община подкрепя такива инициативи за обогатяването на дивата природа на София.", "date": "2018.08.14", "title": "Пускат 250 патета в различни паркове в София"}
{"url": "https://news.bg/world/venetsuela-zadarzha-visshi-voenni-za-pokushenieto-sreshtu-maduro.html", "text": "Поредни арести извършиха венецуелските власти след покушението срещу президента Николас Мадуро, при което той оцеля, предаде \"Дойче веле\". Съобщава се, че задържаните са висши военни от армията, сред които има и генерал. Най-малко 34 души са замесени в покушението срещу Николас Мадуро. Това обяви по-рано главният прокурор Тарек Сааб. Той изреди и имената на вероятните организатори. По случая бяха задържани десетки. Арстуваните вече са 14 души. Някои вече бяха изправени пред съда. Каракас обвини външни сили и финансиране зад опита за убийство. Колумбия и САЩ отрекоха да имат нещо общо. ", "date": "2018.08.14", "title": "Венецуела задържа висши военни за покушението срещу Мaдуро "}
{"url": "https://news.bg/world/nato-problemite-mezhdu-chlenkite-ne-vredyat-na-sayuza.html", "text": "От НАТО коментираха нарастващото напрежение между страните-членки Турция и САЩ, предаде Анадолската агенция. Това е заявил пожелал анонимност източник от Алианса пред агенцията. Според изявлението му, различията между отделните страни-членки не се отразяват на състоянието на съюза и той е все така стабилен. Различия винаги ще има, но разбирателството по важните за съюза въпроси е основното и то не се променя. Пактът няма да се меси в отношенията между двете държави, тъй като това са \"двустранни отношения\".", "date": "2018.08.14", "title": "НАТО: Проблемите между членките не вредят на съюза "}
{"url": "https://news.bg/world/balgarin-se-spasil-po-chudo-pri-tragediyata-v-genua.html", "text": "Българин се е спасил по чудо при днешната трагедия в италианския град Генуа. Това съобщи \"24 часа\" като се позоа на изданието \"Дженова тудей\".Той е шофьор на ТИР и се оказал на моста по време на рухването му. Въпреки падането на камиона, мъжът оцелял, успял да излезе и да помогне на други пострадали. От Външно министерство по-рано съобщиха, че нямат информация за пострадали български граждани. Според данните, най-малко 35 са загиналите при инцидента. Сред загиналите има цяло семейство от майка, баща и дете. Вечерта във вторник на мястото на трагедията пристигна и премиерът Джузепе Конте.Обявен е двудневен траур за загиналите от Община Генуа. Това е най-голямата трагедия с мост от такава важност в Европа през последните десетилетия.Държавният глава Румен Радев изпрати съболезнователно писмо до италианския си колега президента Серджо Матарела.Това съобщиха от президентството.  заявява в писмото си до Серджо Матарела българският президент.Радев изразява своите и на българския народ искрени съболезнования към гражданите на Италия, близките и семействата на загиналите.", "date": "2018.08.14", "title": "Българин се спасил по чудо при трагедията в Генуа "}
{"url": "https://news.bg/world/malayziya-osadi-na-boy-s-prachki-i-globa-lesbiyki.html", "text": "Публичен бой с пръчки и глоба. Това постанови малайзийски съд по делото срещу две жени, обвинени, че са лесбийки, предаде РИА \"Новости\".Подсъдимите са направили самопризнания. Те са признали, че имат интимни отношения. При произнасянето на присъдата съдията е заявил, че тя трябва да служи за пример не само на осъдените, но и на цялото общество. Жените, на 22 и 32 години, са били задържани през април по подозрение, че имат непозволени от шариата отношения. Те ще понесат 6 удара с пръчки и ще заплатят по 806 долара глоба. Наказанието ще бъде изпълнено на 28 август, но може да бъде обжалвано. Максималната присъда за подобни престъпления, поискана от прокуратурата, е 20 години затвор. От прокуратурата обаче признават, че такива дела и присъди са редки. Гей общността в консервативната страна е подлагана на натиск от радикални групировки през последните години. Правозащитни групи защитиха в изявление правото на доброволни интимни отношения на пълнолетни хора. Това не е престъпление, настояват те. ", "date": "2018.08.14", "title": "Малайзия осъди на бой с пръчки и глоба лесбийки "}
