{"url": "https://news.bg/weather/oblachna-i-vetrovita-sryada.html", "text": "Предимно облачно време ни очаква в сряда, съобщават от НИМХ на БАН.На места, предимно в планинските райони, ще превали.  Вятърът ще е до умерен, в Дунавската равнина - до силен. Максималните температури ще са между 19 и 24 градуса.Атмосферното налягане е по-високо от средното за месеца и леко ще се понижава. ", "date": "2017.10.03", "title": "Облачна и ветровита сряда"}
{"url": "https://news.bg/bulgaria/izpravyat-pred-sada-dvama-zaplashili-politsai-s-uvolnenie.html", "text": "Прокуратурата в Перник внесе за разглеждане в съда обвинение срещу двама души заплашили полицаи.На 24 юли миналата година в Радомир, обвиняемият Димитър извършил непристойни действия, като използвал обидни думи и изрази спрямо служители на ОД на МВР - гр. Перник и отправил заплахи към тях: \"познавам всички съдии и прокурори\", \"ще ви купя всичките\".Същия ден, в сградата на Районното управление в Радомир, той се заканил да ги \"уволни\" и да си \"търсят нова работа\", с цел да ги принуди да не изпълнят служебните се задължения, свързани с изготвянето на писмена заповед за арестуването му. Неговата съучастничка в престъпленията - Рая, също отправила обиди по адрес на полицаите. Тя ритала и удряла с ръце служебния автомобил на полицаите и дори хвърлила запалена цигара по тях.Агресивната жена заплашила служителите на реда, че е \"болна от СПИН и ще ги зарази умишлено, ако я доближат\". Отношението й останало същото по време на транспортирането й от Радомир до сградата на 01 РУ ОД на МВРПерник. Впоследствие Рая ритала и блъскала и вратата ареста. В килия № 4 тя хвърляла предмети, предоставени й за лично ползване, крещяла и викала. Жената целяла да принуди служителите на реда да не изпълнят задълженията си и да не задържат лице, обявено за издирване.Предстои делото да бъде разглеждано в съда.", "date": "2017.10.03", "title": "Изправят пред съда двама, заплашили полицаи с уволнение"}
{"url": "https://news.bg/int-politics/300-hil-kreshtyat-v-barselona-okupatsionnite-sili-van.html", "text": "Крещейки \"окупационните сили вън\" и \"улиците винаги ще бъдат наши\", около 300 хил. души излязоха по улиците на Барселона днес.Това обявиха от местната полиция, като хората протестират срещу полицейското насилие по време на забранения референдум за независимост на Каталуния, който се проведе в неделя, припомня \"Франс прес\".Полицейските части, които извършиха брутално насилие над местните граждани, бяха изпратени от други части на Испания.Тълпите заляха улиците в центъра на града, докато в целия регион е обявена обща стачка. Полицейски хеликоптер е летял над хората, предизвиквайки гневни изблици и освирквания от страна на протестиращите,По-рано испанското правителство обяви, че \"няма да позволи мафиотския стил на поведение в Каталуния\".", "date": "2017.10.03", "title": "300 хил. крещят в Барселона \"окупационните сили вън\""}
{"url": "https://news.bg/politics/delyan-dobrev-poluchi-podkrepata-i-na-balgarskata-petrolna-asotsiatsiya.html", "text": "Българската петролна и газова асоциация обяви подкрепата си към депутата от ГЕРБ Делян Добрев.В декларация петролната асоциация посочва, че в качеството на депутат и председател на Комисията по енергетика в Народното събрание Добрев е полезен за обществото.Компетенциите на Добрев в областта на енергетиката били безспорно доказани - той имал голям принос за развитието на държавата. Следователно \"загубата на експерт от такъв ранг\" нямало да бъде в полза нито на държавата, нито на гражданите, нито на представителите на енергийния бранш.Припомняме, на 1 октомври, неделя, депутатът , след като беше обвинен за  от червения депутат Елена Йончева.Няколко часа след като Добрев обяви това герберите в цялата страна се обявиха против това негово решение. В няколко отворени писма местните формации на ГЕРБ помолиха депутата да не се оттегля и призоваха премиера Борисов да не му приема оставката.", "date": "2017.10.03", "title": "Делян Добрев получи подкрепата и на Българската петролна асоциация"}
{"url": "https://news.bg/int-politics/islyamska-darzhava-publikuva-video-s-dvama-pleneni-ruski-voynitsi-v-siriya.html", "text": "Терористичната групировка ДАЕШ (\"Ислямска държава\") публикува видео, което те твърдят, че показва двама руски войници, които те били заловили по време на битката в сирийския град Дейр ез Зор, съобщава \"Ройтерс\".Във видеото, публикувано от новинарската агенция на терористите \"Амак\", двама мъже са облечени в сиви туники, като единият е с белезници, а другият - с очевидни белези от побой по лицето. Един от тях говори на руски език, като във видеото има арабски субтитри.Терористите търпят тежки поражения и загуби на територия в последните седмици в Сирия, като са почти прогонени от град Ракка, който беше тяхната крепост там, от подкрепяните от САЩ Сирийски демократични сили, а в източната провинция Дейр ез Зор срещу терористите се бият сирийски правителствени сили, които са подпомагани от въздуха от Русия.", "date": "2017.10.03", "title": "\"Ислямска държава\" публикува видео с двама пленени руски войници в Сирия"}
{"url": "https://news.bg/regions/otkriha-izcheznalo-2-godishno-dete-v-haskovsko.html", "text": "Изчезналото 2-годишно момченце в село Малко Брягово е открито.Детето е невредимо, съобщава БНР. То е прекарало нощта само в гората. Намирало се на няколко километра от селото.Сигналът за изчезналото момченце е бил депозиран на телефон 112 снощи от неговата майка. Веднага след това е било организирано търсене в района. В издирването се включили екипи на полицията със следово куче, планински спасители и местни доброволци.Изяснено е и че детето е било оставено без родителски надзор за около 30 минути. Според разказа на местни жителите детето е отишло до съседна къща. С него били и 4-годишните му братче и сестриче.2-годишното дете е измръзнало. То е откарани в болницата в Хасково.", "date": "2017.10.03", "title": "Откриха изчезнало 2-годишно дете в Хасковско"}
{"url": "https://news.bg/world/stenite-ostavat-i-dnes-vapreki-obedinenieto-na-germaniya-spored-shtaynmayer.html", "text": " Това заяви германският президент Франк-Валтер Щайнмайер, цитиран от \"Ройтерс\". Той направи това изявление в западния град Майнц по повод 27-та годишнина от обединението на Германия. По думите му, фактът, че крайни националисти влязоха в парламента показва проблемите на съвременното германско общество. Държавният глава призова демократичните партии да положат нужните усилия, за да се преборят с такива опасни тенденции. Припомняме, че на вота основните политически партии претърпяха най-големите си изборни загуби от Втората световна война насам, докато крайнодясната \"Алтернатива за Германия\" спечели 12,6 процента от гласовете и влезе в парламента за първи път.Според него, стените са навсякъде - между бедни и богати, големите градове и провинцията. Хората не знаят нищо едни за други, с тревога отбеляза той. За канцлера Ангела Меркел, спечелила четвърти мандат на последните избори и живяла голяма част от живота си в Източна Германия, Денят на обединението е \"ден за радост\". Това заяви тя на същото събитие в Майнц. По думите й, обединена Германия нови отговорност за поддържането на свободата у дома и по света. Не можем да се изключим от това, което се случва по света и трябва да се погрижим за хуманното изграждане на глобализацията, заключи тя.  Проучване, огласено в понеделник, показа, че за 2/3 от германците, разликите между Източна и Западна Германия остават и до днес. Берлинската стена все още съществува в съзнанието на много от тях, показаха резултатите. Подкрепата за \"Алтернатива за Германия\" и нейната платформа \"да си върнем страната обратно\" беше особено силна в източната част на Германия, подхранена от гнева срещу решението на канцлера Ангела Меркел да отвори вратите за над 1 млн. предимно мюсюлмански мигранти през 2015 г.Западна и Източна Германия се обединиха на 3 октомври 1990 г. Процесът всъщност бе започнал преди около година. Тогава комунистическото ръководство на източната част от страната отвори Берлинската стена под натиска на масови демонстрации.", "date": "2017.10.03", "title": "Стените остават и днес, въпреки обединението на Германия, според Щайнмайер"}
{"url": "https://news.bg/world/sasht-gonyat-15-kubinski-diplomati.html", "text": "САЩ са наредили на 15 кубински дипломати да напуснат страната, предаде BBC. Като причина се цитират отново мистериозните \"звукови атаки\", при които пострадаха най-малко 21 американци в Хавана.Според съобщението, Припомняме, че днес по-рано стана ясно, че администрацията на президента на САЩ Доналд Тръмп ще поиска от Куба да намали с 60% дипломатическия си персонал във Вашингтон.Действията на Вашингтон са в отговор на решението на САЩ от миналата седмица да изтеглят 60% от служителите си в посолството в Хавана.Молбата на САЩ вероятно ще бъде още една спирачка в отношенията между Куба и САЩ, след като двете държави едва наскоро възобновиха дипломатическите си отношения след половинвековна вражда.", "date": "2017.10.03", "title": "САЩ гонят 15 кубински дипломати "}
{"url": "https://news.bg/crime/osadiha-efektivno-19-godishen-za-snoshenie-s-maloletna-v-stara-zagora.html", "text": "Районният съд в Стара Загора определи ефективна присъда спрямо 19-годишно момче за това, че е осъществил полов акт с лице, което няма навършени 14 години.Установено е, че момчето и 13-годишното момиче се познавали и и били в приятелски отношения. Вечерта между 10 и 11 декември 2016 година малолетната гостувала с баща си в дома на осъдения в село в община Стара Загора. Тогава двамата се усамотили и заключили в отделно помещение, където 19-годишното момче осъществил полов акт с малолетното момиче. На следващия ден момичето съобщило на близките си, които сигнализирала органите на полицията.Момчето е било осъдено на две години \"лишаване от свобода\" при първоначален строг режим. Той е признал вината си.Изяснено е и че момчето неколкократно е бил осъждан за престъпления против собствеността, като е лежал и в затвора.Районната прокуратура в Стара Загора е внесла в съда за разглеждане и друг обвинителен акт със сходен характер.Прокуратурата е обвинила 18-годишно момче за това, че е извършил полово сношение с лице от същия пол, ненавършило 14-годишна възраст, като употребил за това сила.По случая е установено, че на 29 май 2017 година 11-годишно момче си играело с други деца в близост до дома си. На мястото бил и обвиняемият, който по-късно тръгнал да изпраща момченцето до вкъщи. 18-годишния предложил на детето да му гостува, за да довършат играта си.Като влезели в жилището обаче обвиняемият запушил устата на момчето, успял да го издърпа в една от стаите, изритал го и въпреки съпротивата извършил полово сношение с него.След деянието детето било силно разстроено и разказал за случилото се на близките си, които сигнализирали органите на МВР. По делото са разпитани свидетели, извършени експертизи и др.Обвиняемият е задържан за постоянно. За престъплението, в което е обвинен, законът предвижда наказание \"лишаване от свобода\" за срок от 3 до 12 години.", "date": "2017.10.03", "title": "Осъдиха ефективно 19-годишен за сношение с малолетна в Стара Загора"}
{"url": "https://news.bg/int-politics/velikobritaniya-e-gotova-da-si-tragne-ot-es-i-bez-sporazumenie-po-brekzit.html", "text": "Великобритания иска да договори споразумение за Брекзит с Европейския съюз, но е готова да си тръгне от Общността и без споразумение. Това обяви британският министър за Брекзит Дейвид Дейвис, предупреждавайки, че всяка грешка в преговорите може да струва милиарди британски лири на данъкоплатците, съобщава \"Ройтерс\".На годишната конференция на Консервативната партия Дейвис изтъкна пред партийния актив, че правителството не иска да се провали в преговорите за излизане от Общността, но властите планират и отиграват всички възможни сценарии, за да са подготвени.Британският премиер Тереза Мей се опита да деблокира преговорите с лидерите на ЕС, след като те зациклиха заради разногласия относно окончателната сметка по развода, като направи отстъпки за ролята на европейския съд и финансовото споразумение.Ала по-рано днес Европейският парламент излезе с правно необвързваща позиция, призоваваща лидерите на ЕС да направят заключение на срещата на върха на 19-20 октомври, че преговорите по Брекзит не се постигнали достатъчен напредък, за да бъде оправдано започването на търговски преговори с Великобритания.\"На преговорния фронт ние се стремим към добра сделка. И това е, което очакваме да постигнем. Но ако резултатът от преговорите не отговаря на нуждите на Великобритания, ние ще сме готови за алтернатива\", коментира Дейвис.\"Това прави отговорното правителство. Всичко друго би било неизпълнение на дълг\", допълни британският министър, отговарящ за Брекзит.Дейвис, който каза, че Великобритания се приближава към споразумение с ЕС за правата на гражданите, който е един от трите въпроса, които трябва да бъдат разрешени в първия кръг от преговорите, разкритикува основната опозиционна Лейбъристка партия за това, че има неясна позиция по отношение на Брекзит.\"Това са най-сложните преговори, които бихте могли да си представите, където един пропуск, една грешка може да струва милиарди паунда на данъкоплатците\", изтъкна той.", "date": "2017.10.03", "title": "Великобритания е готова да си тръгне от ЕС и без споразумение по Брекзит"}
{"url": "https://news.bg/world/shotlandiya-pred-zabrana-na-frakinga.html", "text": "Шотландското правителство е за забрана на фракинга, предаде BBC.По думите на енергийния министър Пол Уилхаус, тази практика няма и няма и да има място в Шотландия. Предстои гласуване в парламента и се очаква то да бъде просто формалност. За момента само консерваторите са срещу забраната. Екоорганизации приветстват правителственото решение, но енергийни компании се обявиха срещу. През 2015 година там бе наложен мораториум върху фракинга и се очаква мярката да влезе в сила. Фракингът или хидравличното разбиване представлява вкарване на вода и химикали в скалите със силно налягане, за да бъде изваден съдържащият се в тях газ.", "date": "2017.10.03", "title": "Шотландия пред забрана на фракинга "}
{"url": "https://news.bg/bulgaria/pozharnikari-shte-ima-navsyakade-no-shte-badat-bavni.html", "text": "Малко пожарникари и липса на финансиране са повода за предвижданото закриване на пожарни служби в България. Това заяви в Ловеч главен комисар Николай Николов, директор на \"Пожарна безопасност и защита на населението\", цитиран от БНР. Новите изисквания задължават службите да поддържат екипи с по трима огнеборци.От думите на главен комисар Николов става ясно, че най-малките пожарни участъци в страната струват между 230 и 250 хил. лв. годишно на страната.\"Това са парите, с които разполагаме тази година. Това са хората, с които разполагаме. Някои от участъците, които ще бъдат закрити, допреди 12 години имаха по 5 човека само. Успяхме да окомплектоваме с по 11 души. Но при сегашните условия са ни необходими реално 16 - 17 души\", обясни Николов.Директорът на пожарната беше категоричен, че закриването на малки участъци няма да остави населени места без пожарна безопасност. Неизбежно обаче остава това, че ще има забавяне на екипите. \"За да отговорим на изискването - 3-ма души да отидат, те ще отидат на 25-а минута, а досега двамата души можеха да отидат на 7-ата\", добави главен комисар Николов.Комисията, която ще определи кои пожарни служби и участъци ще бъдат закрити, заседава утре в Министерството на вътрешните работи.", "date": "2017.10.03", "title": "Пожарникари ще има навсякъде, но ще бъдат бавни"}
{"url": "https://news.bg/economics/stolichna-obshtina-ostava-bez-dyal-v-obshtinska-banka.html", "text": "Столична община продава дяла си от \"Общинска банка\" за 45 млн. лв. Банката е на пазара и се продава след като Столична общинска агенция за приватизация и инвестиции обяви решението си.Цената на дела, който общината притежава, най-малко е 45,65 милиона лева.Информацията, че Столична община търси купувач на дела си в банката, излезе за пръв път през лятото. Частта от банката, на която общината е собственост възлиза на 67,65% от капитала й.От официалното съобщение, публикувано тази седмица, става ясно, че кандидатите ще имат срок от 60 дни да подадат необходимите документи, за да се включат в търга. Това означава, че до края на годината надали сделката ще бъде завършена.В наддаването ще могат да се включат, както български, така и европейски финансови институции, като условието е кредитният им рейтинг, даден от агенция Standard and Poor's, да не бъде под ниво ВВ-. В търга могат да участват и финансови инвеститори, които трябва да разполагат с минимален капитал от 20 милиона евро.След приключването на търга своето разрешение трябва да даде и Българската народна банка.За евентуална продажба на \"Общинска банка\" се говори от повече от десетилетие, като нито един от досегашните опити не е успешен.Последно нов собственик на финансовата институция се търсеше преди три години. Тогава обаче процедурата беше спряна заради кризата с \"Корпоративна търговска банка\" (КТБ).\"Общинска банка\" е учредена през 1996 година, като към днешна дата регистрираният й капитал надвишава 57 милиона лева. Към края на миналата година тя е на 15-о място по активи у нас с такива в размер на 1,325 милиарда лева.", "date": "2017.10.03", "title": "Столична община остава без дял в \"Общинска банка\""}
{"url": "https://news.bg/bulgaria/balkanite-da-badat-primer-za-mir-stabilnost-i-prosperitet-poiska-borisov.html", "text": "Това заяви министър-председателят Бойко Борисов на брифинг след четиристранната балканска среща, на която беше домакин в \"Евксиноград\", съобщиха от правителствената пресслужба.В резиденцията българският премиер разговаря с министър-председателите на Гърция Алексис Ципрас, на Румъния Михай Тудосе и с президента на Сърбия Александър Вучич.Борисов изрази желание Балканите да излъчват мир, стабилност и просперитет, което е в интерес на хората и бизнеса в региона, както и допринася за реализирането на общи градивни проекти. , каза още Борисов.По думите му естественото място на Сърбия е в ЕС.Сръбският президент Александър Вучич благодари за подкрепата, която Сърбия получава по европейския й път. \" изтъкна той и също подчерта значението на работата по инфраструктурните проекти между четирите държави. Вучич изрази надежда да бъде домакин на следваща среща в този формат в Белград.Четирите държави можем да играем съществена роля за развитието на региона, заяви от своя страна министър-председателят на Гърция Алексис Ципрас. Той приветства българската инициатива да се проведе среща на върха за Западните Балкани в рамките на предстоящото ни председателство на Съвета на ЕС. Ципрас акцентира върху сътрудничеството на четирите държави в енергетиката, транспорта и управлението на кризи в сферата на сигурността. Ако мащабните проекти, за които говорим, се реализират, това ще промени хоризонта и ще даде друг размах на нашия регион, добави гръцкият премиер.Министър-председателят на Румъния Михай Тудосе акцентира върху добросъседството и енергийната сигурност. По думите му четирите държави трябва да действат като един партньор по енергийните теми и да имат добра координация относно инфраструктурните проекти.", "date": "2017.10.03", "title": "Балканите да бъдат пример за мир, стабилност и просперитет, поиска Борисов "}
{"url": "https://news.bg/tourism/angelkova-lazhe-za-realnite-postizheniya-na-turizma-u-nas-spored-turoperatori.html", "text": "Асоциацията на българските туроператори и туристически агенти (АБТТА) поиска оставката на министъра на туризма Николина Ангелкова.Като мотиви за оставката на Ангелкова АБТТА посочва отсъствието на адекватна реакция от страна на ръководеното от нея ведомство спрямо десетки становища и експертни препоръки, внесени в министерството от асоциацията. Това налагало извода за тотална липса на професионални компетенции и административен капацитет за справяне със задълбочаващите се проблеми на българския туризъм.В писмото на АБТТА се обяснява още, че министерството има безотговорно отношение спрямо реалното състояние на сектора. Министерството систематично манипулирало общественото мнение за истинското състояние на сектора. Данните на Ангелкова за постъпленията и постиженията на туризма у нас били погрешни - броят на туристите, посетили България, бил значително по-нисък от броя на посочените от Ангелкова туристи.Според АБТТА националната туристическа реклама на страната ни е лишена от стратегическа визия и няма фокус на заложените рекламни дейности. В сектора се наблюдавал хаотичен маркетинг. Електронното присъствие на България на международната туристическа сцена също било неадекватно.Асоциацията на туроператорите посочва още, че Законът за туризма и свързаната с него поднормативна уредба не са съобразени със съвременните пазарни реалности. Нещо повече - законите възпрепятствали икономическата инициатива в сектора и създавали предпоставки за разстройство на конкуренцията на национално и европейско ниво.Между доводите на туроператорите се посочва и положението на националния туристически портал, което АБТТА определя като \"катастрофално\". В портала нямало активности от 2015 година насам.Според АБТТА министерството подпомага рекламните кампании на чуждестранни туроператори с държавни средства, но без прозрачност в процедурата и критериите за избор на получателите на държавната помощ. В сектора имало и нарушаване на свободната конкуренция чрез поставяне на чуждестранни икономически субекти в по-благоприятно положение спрямо българските туроператори.Според туроператорите министерството имало и неосъществими и компроментирани държавни инициативи като въвеждането на автоматизирана Единна система за туристическа информация ЕСТИ. Министерството на туризма забавяло и учредяването на туристическите региони.", "date": "2017.10.03", "title": "Ангелкова лъже за реалните постижения на туризма у нас според туроператори"}
{"url": "https://news.bg/world/napadatelyat-ot-marsiliya-e-tuniziets.html", "text": "Тунизиец е мъжът, който бе задържан за вчерашната атака във френския град Марсилия, при която загинаха двама души.Той се казва Ахмед Ханачи. Това съобщи вътрешният министър Жерар Колом, цитиран от \"Ройтерс\". Той направи изявлението пред парламента.  Вчера стана ясно, че мъжът е бил арестуван и впоследствие освободен от полицията два дни преди нападението. Заподозряният използвал 8 различни самоличности, е спрян от полицията в Лион на 29 септември по подозрение в грабеж. Освободен е от властите заради липса на доказателства.Нападателят бе убит от войник, след като  на железопътната гара в Марсилия в неделя. Според властите нападението се разглежда като терористичен акт.", "date": "2017.10.03", "title": "Нападателят от Марсилия е тунизиец "}
{"url": "https://news.bg/world/mey-othvarli-sluhovete-za-razriv-s-dzhonsan.html", "text": "Британският премиер Тереза Мей отхвърли слуховете за разрив с външния министър Борис Джонсън. По думите й, той не подкопава работата й, предаде Politico.eu, като цитира BBC.Това заяви тя в отговор на въпроса за поставените от Джонсън условия за \"развода\" с ЕС. Според премиера, позицията му показва силно лидерство, което не може да се демонстрира само с \"да\" на всичко. Според нея, хората очакват от правителството не да мисли за постовете си, а за техните работни места и бъдеще. В същото време, Джонсън даде висока оценка на политиката на премиера. Той направи това на конференцията на консерваторите. Това се случва на фона на призивите той да бъде уволнен във връзка с хода на преговорите по Брекзит. Великобритания иска да договори споразумение за Брекзит с Европейския съюз, но е готова да си тръгне от Общността и без споразумение. Това обяви по-рано днес британският министър за Брекзит Дейвид Дейвис, предупреждавайки, че всяка грешка в преговорите може да струва милиарди британски лири на данъкоплатците. ", "date": "2017.10.03", "title": "Мей отхвърли слуховете за разрив с Джонсън "}
{"url": "https://news.bg/world/yaponiya-prie-3-bezhantsi-prez-parvata-polovina-na-2017-g.html", "text": "Япония е приела само три бежанци през първата половина на 2017 г. В държавата са постъпили общо 8,561 нови молби за убежище, съобщава \"Ройтерс\", позовавайки се на японското правителство. Япония подчертала нежеланието на нацията да приема чужденци.Само четирима бежанци бяха приети през първата половина на 2016 г., когато броя на молбите за убежище в Япония бяха 5,011, обяснява министърът на правосъдието. През януари организацията за защита на човешките права \"Хюман Райтс Уоч\" определи доклада на Япония за търсещите убежище като абсурден.Противно на другите индустрализирани нации, които приемат и дори окуражават мигрантите, за да възобновят работната си сила, Япония остава негостоприемна. Държавата подържа подобна политика независимо застаряващото си население, което е основна причина за забавения растеж на икономиката.Поддръжниците действията на Япония относно търсещите убежище, твърдят, че малкият брой приети бежанци е резултат от повишаването на фалшивите молби за убежище, дължащо се на промени в правилата през 2010 г., които позволяват на кандидатстващите да работят шест месеца след вземането на решение по техните искове.\"Изглежда има увеличение в броя на хората, които злоупотребяват със статута на бежанец\", каза Ясухиро Хишида, който разглежда заявленията в Министерството на правосъдието.", "date": "2017.10.03", "title": "Япония прие 3 бежанци през първата половина на 2017 г."}
{"url": "https://news.bg/politics/delyan-dobrev-oshte-ne-e-podal-ostavka.html", "text": "Още не е внесена оставката на Делян Добрев в деловодството на парламента. Това стана ясно от коментар на парламентарния шеф Димитър Главчев. Когато депутатът я внесе, тя ще бъде разгледана в пленарна зала.Все пак Добрев го уверил, че днес ще я входира. \"Оставка на Делян Добрев ще има\", увери Главчев.Очакванията на председателя на НС са, че по тази тема щяло да има разгорещени дебати.Припомняме, на 1 октомври, неделя, депутатът , след като беше обвинен за  от червения депутат Елена Йончева.Няколко часа след като Добрев обяви това герберите в цялата страна се обявиха против това негово решение. В няколко отворени писма местните формации на ГЕРБ помолиха депутата да не се оттегля и призоваха премиера Борисов да не му приема оставката.", "date": "2017.10.03", "title": "Делян Добрев още не е подал оставка"}
{"url": "https://news.bg/crime/ostaviha-v-aresta-47-godishen-izdirvan-v-ispaniya-za-trafik-na-zheni.html", "text": "С решение на Варненския апелативен съд оставиха в ареста 47-годишен мъж, издирван от Испания за трафик на жени, съобщиха от Варненския апелативен съд. 47-годишният Гюнайдън Юсуфов е от Средище, област Силистра, цитирани от БТА. Той е издирван от властите в Испания за 6 престъпления, сред които трафик на жени и пране на пари, съобщиха днес от пресслужбата на съда.Гюнайдън Юсуфов е арестуван миналата седмица с решение на Окръжния съд в Силистра, на основание Европейска заповед за арест, издадена от следствения съд на гр. Фигерес.Разследването срещу Юсуфов започнало преди 6 години. Тогава българка, принуждавана да проституира, успяла да подаде сигнал до властите в Испания. Според разследващите в Кралството, Гюнайдън Юсуфов ръководел престъпна група, чиито обичайни методи били заплахи, физическо малтретиране и принуда към проституиране.Според Апелативния съд издадената в Испания Европейска заповед за арест отговаря на всички законови изисквания. Освен това оставането на българина в ареста ще гарантира присъствието му на делото, на което ще бъде разглеждано искането за предаването му на испанските власти.Определението на Варненския апелативен съд е окончателно.", "date": "2017.10.03", "title": "Оставиха в ареста 47-годишен, издирван в Испания за трафик на жени"}
{"url": "https://news.bg/world/v-evroparlamenta-prizovaha-tereza-mey-da-uvolni-boris-dzhonsan.html", "text": "Ключов съюзник на германския канцлер призова Борис Джонсън да бъде уволнен, за да бъде постигнат напредък на преговорите за Брекзит, след като председателят на Европейската комисия Жан-Клод Юнкер подчерта, че има липса на ясна британска позиция, пише \"Гардиън\".Преди гласуване на резолюция за Брекзит в Европейския парламент Манфред Вебер, германският лидер на най-голямата политическа група в законодателния орган, заяви пред депутатите, че премиерът на Великобритания Тереза Мей трябва да уволни Джонсън от поста външен министър, за да стане по-ясна позицията на Лондон на преговорите за Брекзит.\"В момента въпросът е на кого да се обадя в Лондон за Брекзит\", попита Вебер. \"\", продължи евродепутатът.Според Вебер с атаките си към британския премиер Борис Джонсън показва, че британското правителство е въвлечено в партийни кавги и политически противоречия., призова евродепутатът.След като Джонсън, министърът за Брекзит Дейвид Дейвис и търговският секретар Лиъм Фокс изнесоха реч на конференция на консерваторите в Манчестър, Вебер добави: \"\"., изтъкна Манфред Вебер.", "date": "2017.10.03", "title": "В европарламента призоваха Тереза Мей да уволни Борис Джонсън"}
{"url": "https://news.bg/int-politics/sarbiya-obvini-sveta-v-dvoyni-standarti-zaradi-kataluniya-i-kosovo.html", "text": "Външният министър на Сърбия обвини световните сили, че използват двойни стандарти, отказвайки да приемат референдума за независимост на Каталуния, докато същевременно приветстват разделено от Сърбия Косово, съобщава \"Ройтерс\".Косово обяви независимост от Сърбия през 2008 г., като това беше прието от Вашингтон и повечето страни от Европейския съюз, но беше отхвърлено от Белград и неговите съюзници.Почти десетилетие по-късно в неделя избирателите в Каталуния подкрепиха независимост от Испания в референдум, който беше обявен за противоконституционен от централното правителство в Мадрид. Ден по-късно Германия нарече допитването тревожно, докато други страни се разтревожиха за сепаритистки настроените общности в собствените си страни.\"Обезпокоен съм от двойните стандарти на международната общност\", изтъкна сръбският външен министър Ивица Дачич пред държавната телевизия. \"Европейският съюз никога няма да каже, че е допуснал грешка с признаването на Косово, но това решение ще даде обратен резултат. Кутията на Пандора беше отворена\", подчерта първият дипломат на Сърбия.Позицията на Сърбия за Косово е едно от основните препятствия пред собствената ѝ кандидатура за членство в Европейския съюз. Брюксел заяви, че Сърбия трябва да подобри отношенията си с властите в Прищина и да престане да се опитва да блокира техните опити да се присъединят към международни институции.В понеделник президентът на Сърбия Александър Вучич привика министри и началници на служби за сигурност за разговори, след като говорителят на Европейската комисия заяви, че сравнения между Испания и Сърбия не могат да бъдат правени, тъй като независимостта на Косово се е случила при \"много специфичен контекст\".\"Как става така, че референдумът в Каталуния е невалиден, а в Косово може да има независимост изобщо без провеждане на референдум\", запита Вучич след среща с гръцкия си колега Прокопис Павлопулос в Белград.Косово се отцепи от Сърбия преди почти десетилетие, след като НАТО се намеси с въздушни удари, за да изгони сръбските сили оттам и да спре избиването и експулсирането на етнически албанци по време на двугодишната война в края на 1990-те години.", "date": "2017.10.03", "title": "Сърбия обвини света в двойни стандарти заради Каталуния и Косово"}
{"url": "https://news.bg/regions/fandakova-prekrati-dogovorite-na-dve-firmi.html", "text": "Прекратявам договорите на две от фирмите, които поддържат уличната мрежа - \"Пътища и съоръжения\" и \"ПСТ Груп\". И при двете сме констатирали неизпълнение на повече от 25% от работата по договор. Това обяви столичният кмет Йорданка Фандъкова чрез социалната мрежа Фейсбук.Прекратявам и договора на фирмата \"Пътища и съоръжения\" за рехабилитация на бул. \"Шипченски проход\", след некачественото изпълнение на първия етап, който се изпълнява тази година. До провеждането на процедура за избор на нов изпълнител за текущия ремонт работата ще се изпълнява от общинското дружество \"Софинвест\".Припомняме, според регистъра, \"Софинвест\" ЕООД е правоприемник на бившата Главна дирекция за изграждане на София (ГДИС) създадена през 50-те години на миналия век, с цел възстановяване на София, изграждане на инженерната и социална инфраструктура на Столицата и общинско жилищно строителство. Общинска фирма \"Софинвест\" е регистрирана през 1989 год. с фирмено дело № 484 при СГС, чрез преобразуване на бившата Главна дирекция за изграждане на София (ГДИС). От 1997 г. е преобразувана в търговско дружество \"Софинвест\" ЕООД.След изменение на нормативната уредба е извършена промяна предмета на дейност с Решение № 11/99 г. на СГС за извършване на независим строителен надзор и технически контрол в проектирането и строителството. Софинвест\" ЕООД е дружество със 100% общинска собственост на Столична община.По-рано през деня столичният градоначалник Йорданка Фандъкова, заедно със зам.-кмета Ирина Савина и кмета на район \"Сердика\" Тодор Кръстев провериха изпълнението на канализацията в кв. \"Бенковски\".\"Преди няколко години бяха изградени помпена станция и 1,4 километра канализация в квартала\", припомни Йорданка Фандъкова. \"През тази година се изгражда битова и дъждовна канализация и се реконструира водопровода по бул. \"Лазар Михайлов\". Канализацията е положена, а улицата е изцяло преасфалтирана. Остава да се довършат тротоарите и да се маркират пешеходните пътеки.\"Изпълняваме три проекта по ПУДОС към Министерството на околната среда и водите, за изграждане на канализация в Горна баня, Кръстова вада-запад и проект за изграждане на канализация в местността Сливница в район Люлин\", заяви Фандъкова.Столичният кмет обяви, че имат финансиране от \"Софийска вода\" АД за изграждаме канализация в кв. Горубляне, кв. Бенковски, в Бояна и в няколко населени места в район \"Нови Искър\" - с. Войняговци, кв. Курило и кв. Кумарица. Инвестицията в тези проекти е на стойност над 12 милиона лева, допълни Йорданка Фандъкова.", "date": "2017.10.03", "title": "Фандъкова прекрати договорите на две фирми"}
{"url": "https://news.bg/crime/zaloviha-4-brakonieri-izsekli-154-darveta-vav-veliko-tarnovo.html", "text": "Инспектори от Регионалната дирекция по горите във Велико Търново са установили незаконна сеч на 154 броя дървета в имоти частна горска територия в землището на село Гъбене.Инспекторите задържали 4 лица, след което проверили изсечената дървесина. В хода на проверката горските установили, че дърветата не са маркирани с контролна горска марка. След направена справка в системата за проверка и контрол на Изпълнителна агенция по горите е изяснено и че за имотите няма издадени позволителния за сеч.За нарушението са съставени констативни протоколи. По случая е образувано досъдебно производство.Регионалната дирекция по горите във Велико Търново информира, че от началото на месец септември до сега горските служители на РДГ Велико Търново са направили 500 проверки за нарушения по Закона за горите и Закона за лова и опазване на дивеча. Задържани са повече от 40 кубични метра дървесина, четири моторни превозни средства, една каруца и два моторни триона.Незаконна сеч е била установена и в землището на село Габаре, община Бяла Слатина, област Враца. В хода на планирана акция за опазването на горите в землището на село Габаре служители от Регионалната дирекция по горите в Берковица, Държавното горско стопанство във Враца и Дирекция \"Жандармерия\" са задържали един автомобил, 2 бензиномоторни триона, кон и каруца, както и 9 кубика дърва за огрев.През месец септември горските инспектори при РДГ - Берковица са извършили 495 проверки за ползването на дървесина от горските територии, на превозни средства, транспортиращи дървесина, на обекти за съхраняване, преработка и търговията с дървесина и недървесни горски продукти, ловци, риболовци, физически лица. В хода на проверките са съставени 33 акта за установени нарушения на Закона за горите, лова и опазване на дивеча, рибарството и аквакултурите.", "date": "2017.10.03", "title": "Заловиха 4 бракониери, изсекли 154 дървета във Велико Търново"}
{"url": "https://news.bg/crime/i-lozan-panov-za-nova-protsedura-za-izbor-na-shef-na-vas.html", "text": "\"Аз определено смятам, че трябва да се започне нова процедура за избор на председател на ВАС и в тази посока ще бъдат и моите аргументи. За мен по-прецизно би било да се започне нова процедура. Само едно прегласуване няма да е достатъчно убедително\". Това заяви председателят на ВКС Лозан Панов преди първото заседания на новия ВСС.Новата процедура трябва да е с нови кандидати. В подкрепа на аргументите си, Панов добави, че новите колеги не са изслушали кандидатите, не са им задавали въпроси.Панов добави, че въпросът за избора на шефа на ВАС трябва да се постави на ВСС, за да се дебатира по него. Едната теза е, че трябва да се започне нова процедура, а другата, че трябва да се извърши само прегласуване.Припомняме, че Георги Чолаков бе избран от ВСС за нов председател на Върховния административен съд, след като кандудатурата му беше издигната от Общото събрание на съдиите във ВАС.За него гласуваха 20 от кадровиците на съдебната власт. Само 5 гласа получи другият кандидат за поста - Соня Янкулова, която има опит и като зам.-министър на отбраната и на вътрешните работи.Изборът трябва да бъде потвърден с указ на президента, като държавният глава може да наложи вето и да върне процедурата на съдебния съвет. Това обаче може да се случи само веднъж.Президентът Румен Радев все още не е издал указ и няколко пъти вече намекна, че.", "date": "2017.10.03", "title": "И Лозан Панов „за“ нова процедура за избор на шеф на ВАС"}
{"url": "https://news.bg/bulgaria/priemaneto-na-zakoni-ne-e-sastezanie-na-sto-metra-uveryava-gerdzhikov.html", "text": "Огнян Герджиков официално поема Консултативния съвет по законодателството към Народното събрание. \"Търсили сме приемственост\", обяви Димитър Главчев, председател на парламента, който го представи официално.Главчев обясни избора си на Огнян Герджиков - бил председател на НС, когато е функционирал такъв консултативен съвет.Има актове, които да бъдат възложени за оценка на съвета, стана ясно от думите на парламентарния шеф.\"Такъв един орган може да бъде само полезен\", сподели Огнян Герджиков на свой ред. Той е доволен, че Димитър Главчев подема инициативата за такъв консултативен съвет. Изтъкнати личности влизат в съвета, който ще включва 22-ма души.Васил Мръчков е поканен за заместник на Герджиков. В съвета влизат и Анелия Мингова и адвокат Даниела Доковска, която е приела поканата.Михаил Миков и Янаки Стоилов не са поканени заради партийната им принадлежност. Огнян Герджиков посочи, че е искал да е политически отдалечен.\"Ние сме изцяло в услуга на парламента\", обясни Огнян Герджиков. Той е против бързото приемане на закони, а сме \"световни рекордьори по бързо приемане на закони\".\"Това не е състезание на сто метра\", убеден е експремиерът в служебния кабинет на Румен Радев. Колкото по-бавно се приемали закони, толкова по-добре.", "date": "2017.10.03", "title": "Приемането на закони не е състезание на сто метра, уверява Герджиков"}
{"url": "https://news.bg/crime/bez-debat-noviyat-vss-si-izbra-predstavlyavasht.html", "text": "С молебен започна първото заседание на новия състав на Висшия съдебен съвет (ВСС). Духовниците призоваха Господ да прати ангел пазител на членовете на ВСС и те да имат любов в сърцата си.Магистратите се събраха на първото си заседание, за да изберат представляващ ВСС.Председателят на ВКС Лозан Панов предложи съдия Цветинка Пашкунова. Боян Магдалинчев беше номиниран от председателя на ВАС Георги Колев.Без дебат по предложенията, с 13 \"За\" гласа Боян Магдалинчев беше избран за представляващ ВСС.За Пашкунова гласуваха 9, а трима се въздържаха.Евгени Диков бе избран да подписва документите по трудовото правоотношение на представляващия ВСС.ВСС избраха и 7-членна работна група за изготвяне на Правилник за организацията и дейността на ВСС и неговата администрация.", "date": "2017.10.03", "title": "Без дебат новият ВСС си избра представляващ"}
{"url": "https://news.bg/comments/polititsi-s-chestni-imena.html", "text": "\"Нали - казвам - скоро ще бъдат изборите! Нашата рода е повече от четирисет и пет човека, отделно лелините и калековите. Мога да ги доведа накуп, петдесет-шейсет човека да подпрат депутатската ти банка! Мога и с байрака на партията ти през чаршията да ги прекарам, ако ти на мене свършиш тая, тая нищо работица, дето те моля...\" Такива ми ти работи. Николай Хайтов го написа. За уж отминали времена.Не очаквайте тук да прочетете името на плеймейкъра на провинциалния Неговите опоненти направиха всичко, за да го сатанизират. Партийният строител Цветанов даде най-доброто от себе си да събере мощна агитка и ако не да го канонизира за светец, поне да го докара до великомъченик. Няма да го назоваваме, защото той е просто нищожна брънка в огромната порочна управленска машина ГЕРБ. Няма да споменем и китното южно градче. Защото не то влезе в най-новата история като центъра на суджуците. Не там ставаха едни грозни неща в една детска градина.Не конкретният човек, когото се опитват днес да измъкнат от скандала целия в бяло, не населеното място, където управляващите са изградили родово-общинен строй, са от значение. От значение е моделът. Преди време Борисов каза: \"ГЕРБ има само 1200-1300 общински съветници, областни управители, министри, зам.-министри, депутати, шефове на агенции, заместник областни управители, кметове, зам.-кметове...\" Бе скоро след скандала с месните деликатеси. Та не пропусна дълбокомислено да спомене: един да те издъни - месеци напред се обясняваш.Дали някой остана удовлетворен от премиерското обяснение тогава: аз суджук не ям, имам високо кръвно? А от изключително деликатното отношение на управляващите към казуса \"Боршош\". И подозрително гузното полумълчание за българската следа в аферата \"Азербайджанска пералня\". Въпреки че тук да си траят като ситни деца, които са свършили белята, основание имат и други партии.Но по време на многото медийни коментари на този случай Томислав Дончев отвори дума за разликите между незаконно и неморално действие. Което всъщност е основният кусур на това управление. Което започна първия си мандат с назначения на \"калинки\" и е на път да си тръгне от последния с овластяване на съученици и шуранайки. Какво незаконно има да трудоустроиш родата на хлебно местенце? На никого не си опрял нож до шията я. Просто партийният ти пост ти дава тази привилегия. Род родà не храни - тежко който го няма, казва народът. Пък и да поогазиш закона - прокуратурата ще ти образува проверчица, която, щом утихне недълготрайният вятър на общественото недоволство, ще отиде в \"кръглата папка\".Ако ГЕРБ бе нормална партия, проблемите можеше да се решат с лустрация на провинилата се политическа фигурка. Или както става в случая - със смехотворен опит за опазване на честното му име. Но това е формация, изначално изградена върху авторитета, харизмата на един човек. Авторитарна, лидерска партия, където решенията се вземат еднолично и се приемат безропотно от масата. И оправданието на Борисов, че има високо кръвно, не сваля от него персоналната отговорност за безобразията на неговите подвластни партийци и в центъра, и по места.Да, напоследък интересите му се изместиха към глобалната световна политика и от спасител на нацията той се превърна в избавител на човечеството. Но без съмнение следи много внимателно действията на наместника Цветанов. И последният не може да си върже възела на вратовръзката без благословията му. Камо ли да организира мероприятие в стил ранен култ към личността в провинциално градче, което стана символ на покварата на управлението.Оставката на младоликия депутат със сигурност няма да мине през железобетонната стена на парламентарната му група. Притиснати от челичената десница на груповия отговорник Цветанов или от диригентската химикалка на Дукова. По височайша заповед. Пък и самото подаване на оставка от въпросното лице едва ли е плод на искрено разкаяние, на чувство за вина. Той има опит в подобни еквилибристики. През 2012 вече мята прошение за освобождаване като зам.-министър с ресор енергетика, след като ГЕРБ реши да се отърве от шефа му Трайчо Трайков. За да може съвсем малко по-късно да се намести на стола му.Този път обаче Борисов едва ли ще успее да се размине без отговори. Най-малко защото един от ключовите законопроекти, по които предстои неговите хора в парламента да кръстосат шпаги с опозицията, е антикорупционният. С кои очи обаче? Без да предизвикат неизбежната аналогия: крадецът вика - дръжте крадеца. Корупцията, шуробаджанащината, назначенията на удобните хора на подходящите места, непрозрачните обществени поръчки са метастазите на третия мандат на ГЕРБ. Отгледани и угоени безпогрешно по време на първите два.Но в момента срещу тях е не плахата и скромна в изявите си БСП, поглеждаща с мерак, но и със страх към властта, изживяваща своите вътрешни кризи. Насреща си девалвиралата формация на Борисов има силна, по-самоуверена опозиция. Която след спечелването на президентските избори все по-често поглежда към управлението не като към някаква отдалечена във времето цел. И няма да си позволи да пропусне нито една грешка на опонента, за да се доближи до нея.Не е за подценяване и основният фактор, който позволи на 126-годишната партия да запише в актива си победа на вота за държавен глава. Президентът Радев ясно и през последните дни доста безапелационно даде да се разбере, че независимо от сравнително ограничените по Конституция правомощия няма да присъства в политиката като страничен и безсловесен наблюдател. И без да нарушава основния закон ще се опита да бъде силен трети властови център в държавата.При подобно предстоящо тежко сражение на два фронта Борисов няма право да се прави, че в един малък град нищо не се е случило. Оправданието, че някой няма сестра, не минава. Още по-малко, че в действията на неговия депутат всичко е законно - голяма работа, че е малко неморално. И разобличенията на опозицията няма да бъдат заглушени от арията на беквокалите \"А вие защо биете негрите?\".А ако прецени, че трябва да остави народен представител да се разхожда с ореола на безгрешник, който ни рода назначавал, ни съученички трудоустройвал - харизмата му със затихващи функции няма да му гарантира индулгенции за тази поредна политическа издънка.", "date": "2017.10.03", "title": "Политици с честни имена"}
{"url": "https://news.bg/health/samneniya-za-bolen-ot-antraks-v-razgradsko.html", "text": "Районната прокуратура в Разград е разпоредила мъж, за когото имало съмнение, че е заразен с антракс, да бъде задължително изолиран в инфекциозно болнично отделение.Прокуратурата в Разград се е самосезирала след публикация в медиите от вчера, 2 октомври. В публикацията се посочвало, че имало съмнения, че овцевъд от село Трапище, община Лозница, е бил заразен с кожна форма на болестта антракс.Съмненията за заразяване с изключително заразната болест възникнали и спрямо овцете на мъжа. 10 от овцете били починали. При аутопсията на 8 от животните са били установени признаци за заболяването.Проби от овцевъда и животните са изпратени в софийска лаборатория.Районната прокуратура в Разград е образувала преписка по случая и е постановила мъжът да бъде задължително изолиран, като това следвало да стане със заповед на ръководителя на болнично лечебно отделение по предложение на лекуващ лекар, насочил пациента за хоспитализация.Заповедта подлежи на незабавно изпълнение, което не е направено в случая с мъжа от село Трапище.Районната прокуратура в Разград е разпоредила на полицаите в Лозница да организират привеждането на пациента в болнично заведение при спазване на всички мерки за сигурност и безопасност, за да не се допусне заразяване с антракс и на други лица.45-годишният мъж вече е настанен в МБАЛ \"Свети Иван Рилски\" в Разград.", "date": "2017.10.03", "title": "Съмнения за болен от антракс в Разградско"}
{"url": "https://news.bg/int-politics/izrael-nastoya-za-po-seriozna-namesa-na-sasht-v-siriya-tay-kato-asad-pechelel-voynata.html", "text": "Военният министър на Израел Авигдор Либерман обяви, че сирийският президент Башар Асад печели войната в страната и призова САЩ да засилят намесата си, тъй като съюзниците на Дамаск - Иран и \"Хизбула\", засилват позициите си в Сирия, съобщава \"Ройтерс\".Коментарите на Либерман бележат обрат в позицията на Израел, където висши политически лица от самото начало на конфликта в Сирия през 2011 г. до средата на 2015 г. редовно прогнозираха, че Асад ще загуби контрола над страната си и ще бъде свален от власт.\"Виждам дълга международна опашка, наредила се да ухажва Асад, включително западни страни, включително умерени сунити. Внезапно всички искат да се сближат с Асад. Това е безпрецедентно. Тъй като Асад печели, всеки се нарежда на опашката\", подчерта израелският военен министър.В края на 2015 г. Русия помогна на Асад да промени хода на събитията с военна намеса, която постави силите на Москва на бойното поле заедно с най-мощните врагове на Израел - Иран и ливанската радикална групировка \"Хизбула\" - срещу сирийските бунтовници.САЩ съсредоточиха действията си в Сирия върху борбата срещу терористи като ДАЕШ (\"Ислямска държава\"), което разтревожи Израел, който се опита да убеди както Вашингтон, така и Москва, че нарастващото влияние на Иран е най-голямата заплаха.През десетилетията под управлението на семейството на Асад, Сирия беше враг на Израел, като техните армии влязоха във военни сблъсъци през 1948, 1967, 1973 и 1982 г. Докато в голяма степен се пази от намеса в сирийския конфликт, Израел се опитва да въздейства върху световните сили, участващи в конфликта и предупреди, че може да осъществи военен удар, за да попречи на Иран и \"Хизбула\" да засилят допълнително позициите си по неговата северна граница.\"Надяваме се, че САЩ ще бъдат по-активни на сирийската сцена и в Близкия изток като цяло\", посочи Либербан и добави: \"Ние сме в конфронтация с руснаците, иранците, а също с турците и \"Хизбула\", и това не е прост въпрос.\"Либерман не е разяснил какви действия е поискал от администрацията на американския президент Доналд Тръмп, върху която Израел оказва лобистки натиск за уверения, че силите на Иран и \"Хизбула\" няма да бъдат разположени близо до неговата граница или да създадат бази в Сирия.", "date": "2017.10.03", "title": "Израел настоя за по-сериозна намеса на САЩ в Сирия, тъй като Асад печелел войната"}
{"url": "https://news.bg/bulgaria/pirogov-i-umbal-sv-ivan-rilski-s-globi-za-sluchaya-spas-dobrev.html", "text": "Още медици в спешна помощ е единственото, което може да се направи, според министъра на здравеопазването проф. Николай Петров. \"В момента няма желаещи да работят при тези кошмарни условия и при това заплащане, въпреки че от една-две години започна поетапно повишаване на възнагражденията\", обясни здравният министър пред медии във Варна.Коментарът на проф. Петров е във връзка с излезлите вчера резултати от проверката на Медицински одит. От думите на министъра стана ясно, че по разчети само за София са необходими 30 екипа, а в деня на инцидента дежурни са били 12.Линейката е трявало да пристигне за 8 мин., тъй като сигналът е бил с \"код червено\", но спешна помощ стига на адрес след час и двайсет минути. Затова на ЦСМП - София ще бъде наложена административна и финансова санкция.Проф. Петров изтъкна, че специалистите от УМБАЛ \"Александровска\" са извършили необходимите медицински дейности в пълен обем и към болницата не следва да има забележки.На УМБАЛ \"Св. Иван Рилски\" и на УМБАЛСМ \"Н. И. Пирогов\" са наложени административнонаказателни производства, както следва - на \"Св. Иван Рилски\", защото не е коректно отразено в документацията преждевременното напускане на лечебното заведение от пациента - същият не е подписал информирано съгласие, че иска да напусне по-рано лечебното заведение, а на \"Пирогов\" санкциите са наложени заради отказ за преглед и прием на пациента.Припомняме, от отворено писмо на жената на починалия Спас Добрев стана ясно, че на 16 септември пациентът изпаднал в криза и не можел да диша.След като мъжът и близките му чакат линейка близо 80 минути, дежурният спешен екип в \"Пирогов\" отказва да приеме пациента.По повод състоянието на болницата МБАЛ \"Христо Ботев\" във Враца министърът коментира тежестта на ситуацията. \"Опасност за областната болница във Враца има, знаете че в такава ситуация е и ловешката болница - буквално на ръба на оцеляването. Фактите са ясни, въпросът е какво можем да направим оттук нататък.\", обясни здравният министър и добави, че лечебното заведение има над 12 млн. главници, към това не са прикачени лихвите, по които са подписвани договорите, които са с по 11% наказателна лихва.", "date": "2017.10.03", "title": "\"Пирогов\" и УМБАЛ \"Св. Иван Рилски\" с глоби за случая Спас Добрев"}
{"url": "https://news.bg/economics/rumaniya-totalno-dominira-nad-balgariya-v-biznes-klasatsiya.html", "text": "Девет български компании попадат в годишната класация на агенцията за бизнес информация SeeNews за най-големите сто компании по общ приход в Югоизточна Европа. Класацията е за 2016 година и обхваща държавите Албания, Босна и Херцеговина, България, Косово, Македония, Молдова, Словения, Сърбия, Румъния, Черна гора и Хърватия.За разлика от 2015 година за 2016 година страна ни е представена от две компании по-малко.Най-добре представената компания в страната ни е \"Лукойл Нефтохим Бургас\" АД. Компанията е и на 5-та позиция в общата класация. По-назад в класацията се нарежда \"МК Аурубис България\" АД, която заема дванадесето място. За 2015 година компанията е била с 5 позиции по-напред в общата класация. На 16 място в общата класация е третата българска компания в чарта - \"Лукойл България\" ЕООД.Според класацията обаче Румъния е регионът с най-развита икономика. 59 от 100 компании в чарта са румънски. Най-голямата компания в Югоизточна Европа е румънската компания-производител на автомобили Dacia, част от Groupe Renault. Компанията е с ръст на приходите от 8% за 2016 година, достигайки 4.619 милиарда евро.Освен най-големите компании класацията на SeeNews отразява още стоте най-големи банки по общи активи и на най-големите сто застрахователи по брутно записани премии.В класацията за 100 най-големи банки в Югоизточна Европа България има общо 17 представители. През 2015 година страна ни е била представена от 18 банки в тази класация.Най-големият български кредитор е \"Уникредит Булбанк\" АД. Банката заема 6-та позиция в класацията. На 13-то място се нарежда банка \"ДСК\" ЕАД.Румънската банка Banca Comerciala Romania е на върха на класацията на TOP 100 за банковия сектор.В класацията влизат и 19 български застрахователи. Тазгодишният най-голям застраховател е \"Лев Инс\" АД, заемащ 20-то място, вместо миналогодишния представител на тази позиция - \"Армеец\" АД. На 22-ро място се нарежда \"Булстрад Виена Иншурънс Груп\" АД.", "date": "2017.10.03", "title": " Румъния тотално доминира над България в бизнес класация"}
{"url": "https://news.bg/int-politics/irak-prekratyava-finansovite-si-otnosheniya-s-kyurdistan.html", "text": "Парламентът на Ирак гласува за \"формула за спиране на финансовите сделки\" с автономния Иракски Кюрдистан, като това е ответна мярка заради проведения референдум за независимост. Това съобщи иракската държавна телевизия, без да уточнява дали решението на парламента е задължително за правителството.Формулата ще \"съхрани интересите\" на кюрдските граждани, отбелязва телевизията, намеквайки, че мерките ще бъдат насочени към ръководството на иракските кюрди.Референдумът за независимост на Иракски Кюрдистан беше проведен на 25 септември, като над 90 процента от гласувалите се обявиха за независимост на региона от Ирак. Цялата международна общност без Израел е против отцепването на Кюрдистан от Ирак.", "date": "2017.10.03", "title": "Ирак прекратява финансовите си отношения с Кюрдистан"}
{"url": "https://news.bg/bulgaria/protestirat-za-neizplateni-zaplati-v-bolnitsata-vav-vratsa.html", "text": "Медици от Враца протестират заради неизплатени заплати. Десетки служители на Многопрофилната болница в града протестираха тази сутрин, съобщава БНР. Исканията им са най-голямото здравно заведение в региона да получи финансова помощ от държавата.Заплати в МБАЛ \"Христо Ботев\" не са давани от юли. Протестиращи обясняват, че не става дума само за финансови средства, а и за нуждата на хората от болнично лечение. Ако болницата бъде затворена, пациентите ще бъдат обречени, защото друго лечебно заведение, което да изпълнява социални функции на територията на Враца, няма. Това изтъкват негодуващите медици.Оказва се, че болницата трупа дългове за медикаменти и битови консумативи. Задълженията на лечебното заведение са 12 милиона лева, а активите му са 4 милиона лева и болницата е на ръба на фалита. Министерството на здравеопазването е собственик на най-големия дял от болницата, но не е подкрепило приетия оздравителен план.\"Хората са на границата на отчаянието. Спешно настояваме за неотложни мерки, за да могат да се намерят институционални решения, за да може със сумите, които болницата получава, да се изплащат задълженията\", категоричен е синдикалният лидер д-р Емил Младенов.Директорът на здравното заведение, който е подал оставка, днес е на среща със здравния министър.", "date": "2017.10.03", "title": "Протестират за неизплатени заплати в болницата във Враца"}
{"url": "https://news.bg/world/vaorazheni-strelyaha-po-visokoskorosten-vlak-v-germaniya.html", "text": "Високоскоростен влак в Германия, пътуващ за град Есен, е бил нападнат от трима въоръжени мъже близо до летището във Франкфурт, съобщават местни медии.Уточнява се, че атаката е била извършена късно вчера, когато трима мъже открили огън по пътуващия за Есен влак, който отпътувал от Мюнхен с около 400 пътници.Изстрелите са предизвикали материални щети на предното стъкло на влака.Не се съобщава за жертви и ранени.Полицията отбеляза, че заподозрените може би са използвали въздушни пушки. Нападателите все още се издирват.", "date": "2017.10.03", "title": "Въоръжени стреляха по високоскоростен влак в Германия"}
{"url": "https://news.bg/crime/aresti-vav-vratsa-pri-mashtabna-politseyska-operatsiya.html", "text": "Има задържани при полицейска акция, която се провежда от рано тази сутрин във Враца, пише \"24 часа\".По предварителна информация, операцията е срещу престъпна група, занимавала се с лихварство и разпространение на наркотици. Градът е блокиран от жандармерия. Има задържани, провеждат се обиски, претърсвания и разпити. Акцията се провежда от ГДБОП и Областната дирекция.В акцията участват служители на ГДБОП, НС \"Жандармерия\" и местното МВР.Припомняме, преди седмица от ГДБОП задържаха деветима от групата на Квица във Враца. По разпореждане на Сотир Цацаров там бяха изпратени и екипи от Бюрото по защита на свидетели за обезпечаване на действията по разследване и оказване на защита на свидетелите.", "date": "2017.10.03", "title": "Арести във Враца при мащабна полицейска операция"}
{"url": "https://news.bg/world/dvama-amerikantsi-i-germanets-pechelyat-nobela-za-fizika-za-gravitatsionnite-valni.html", "text": "Нобеловата награда за физика за 2017 г. е присъдена съвместно на двама американци и един германец - Кип Торн, Бари Бариш и Райнер Вайс, съобщиха от Нобеловия комитет.Те печелят наградата \"\".Гравитационните вълни са открити на 14 септември 2015 г.Новината беше съобщена от учени от Лазерната интерферометрична обсерватория за гравитационни вълни (LIGO) - в нея влизат 15 държави, 900 учени, а експериментът е на стойност 1 милиард долара. Учените са започнали да търсят признаци, за да потвърдят феномена, преди повече от 10 години - 2002 година.Така учените потвърждават теоретично допускане на Алберт Айнщайн за съществуването на гравитационни вълни от преди 100 години, но той е смятал, че те са твърде слаби, за да бъдат засечени.Кип Торн е роден през 1940 г. в Лоуган, Юта, САЩ. През 1965 г. завършва докторат в Принстънския университет. Преподава в Калифорнийския институт за технологии.Роденият през 1936 г. Бари Бариш в Омаха завършва докторантура в Калифорнийския университет през 1962 г. Преподава в Калифорнийския институт за технологии.Райнер Вайс е роден през 1932 г. в Берлин, Германия. Завършва докторат в Масачузетския технологичен институт през 1962 г. Преподавател е в същия университет.През миналата година наградата беше присъдена съвместно на британците Дънкан Холдейн, Майкъл Костерлиц и Дейвид Таулес за \"теоретичните открития на топологичните фазови преходи и на топологичните фази на материята\".Повече от 200 души при над 110 награждавания са получили Нобеловата награда за физика между 1901 и 2017 година. До момента само две жени са печелили престижната награда. Един човек, Джон Бардийн, е печелил наградата два пъти. 55 години е средната възраст на нобеловите лауреати по физика.Церемонията по награждаването е по традиция на 10 декември в Стокхолм, когато и умира основателят на Нобеловата премия - шведският предприемач и изобретател Алфред Нобел (1833-1896). Носителят на Нобеловата награда получава 9 милиона шведски крони ( 1,12 милиона долара) или с един милион шведски крони повече от предишни години.Бариш ще получи половината премия, а останалата част ще бъде поделена между Вайс и Торн.Увеличението на размера на наградата (8 милиона шведски крони или около 953 хиляди американски долара през 2016 г.) е в резултат на финансовата стабилност на фонда.Нобеловата награда се присъжда от 1901 година.С вчерашното обявяване на Нобела за медицина започна седмицата на Нобеловите награди.", "date": "2017.10.03", "title": "Двама американци и германец печелят Нобела за физика за гравитационните вълни"}
{"url": "https://news.bg/health/miroslav-nenkov-pohvali-rabotata-na-vma-vapreki-toksichnata-sistema.html", "text": "\"Лекарят е по-ценен от всички мъже взети заедно.\" С този цитат от Омировата \"Илиада\" временният шеф на ВМА полк. проф. Венцислав Мутафчийски поздрави медиците по случай 50 г. от създаването на Катедра \"Ортопедия, травматология и реконструктивна хирургия\".\"През тази катедра са минали най-изтъкнатите ортопеди у нас. Тази катедра отдавна се превърна в еталон за учебна и лечебна дейност в България\", похвали се Мутафчийски. В нея се извършват най-иновативните миниинвазивни интервенции, както стана ясно от думите му. Катедрата е високо ценена и в научната си област.Мутафчийски благодари на всички лекари. Изтъкна тежкият им работен ден, белязан често с до шест операции дневно. Благодари и на сестрите и санитарите за работата им. \"В дълг сме на катедрата за травматология\", посочи Мутафчийски.Стана ясно и че само половината от сградата била ремонтирана и с отлични условия за работата. Временният шеф на ВМА посочи, че ремонтът влиза в плановете на ръководството.Началникът на отбраната генерал Боцев поздрави медиците за юбилея. \"Вие получавате нашата искрена признателност\", обърна се той към тях.Поздравителен адрес бе прочетен и от името на президента Румен Радев, както и от министъра на отбраната Красимир Каракачанов.Заместник-министърът на здравеопазването Мирослав Ненков похвали ВМА, че е стълб в здравеопазването ни. Благодари им за работата, въпреки \"токсичната система\", в която са принудени да работят и се оплака от атаките срещу здравната ни система.Катедрата по ортопедия, травматология и реконструктивна хирургия към ВМА е създадена през 1967 г. За половинвековното си съществуване в структурата усилено се развива лечебна, научна и преподавателска дейност, изцяло отговарящи на европейските стандарти.В съответствие с комплексното развитие на ВМА и утвърждаването ѝ като водещо лечебно заведение, Катедрата предлага най-съвременна диагностична, лечебна и хирургична помощ в областта на ортопедията, травматологията и реконструктивната хирургия. Научната дейност е съсредоточена в разработки в сферата на ендопротезирането на големи стави, съвременните методи за лечение на счупванията на костите на горния и долния крайник и таза, проучвания по характера и лечението на военновременните травми на опорно-двигателния апарат и други.Израз на високоотговорното отношение към изграждането и поддържането на най-съвременни стандарти в подготовката на своите кадри и в грижата за своите пациенти са регулярните участия на специалистите от Катедрата в европейски и световни ортопедични форуми, допринасящи за повишаване на квалификацията им. И докато течеше тържественото събрание, част от травматолозите отбелязаха юбилея в операционната, където имаха спешен случай с тежка травма на ръка.", "date": "2017.10.03", "title": "Мирослав Ненков похвали работата на ВМА въпреки \"токсичната система\""}
{"url": "https://news.bg/education/v-27-klasa-vav-vidin-broyat-na-detsata-e-pod-minimuma-na-mon.html", "text": "27 паралелки във видинските училища са по-малобройни от задължителния минимум. Това съобщават от община Видин. Решението е гласувано на заседание на Общински съвет Видин, съобщи БТА.Тези класове са в седем видински училища. Причината е в намаления брой ученици, поради демографската криза и икономическата миграция в от този регион на България. Маломерните паралелки ще бъдат в пет основни училища във Видин, в средното училище по изкуствата \"Св. Св. Кирил и Методий\" и в Професионалната гимназия по селско стопанство в Дунавци.В тях ще учат средно между 11 и 15 деца. През тази учебна година училищата в областта са с две по-малко заради сливането на две основни школа във Видин и две средни в град Димово.Почти 60 деца по-малко са записани тази година в първи клас за област Видин, в сравнение с предходната, съобщават от Регионалното управление на образованието.", "date": "2017.10.03", "title": "В 27 класа във Видин броят на децата е под минимума на МОН"}
{"url": "https://news.bg/euronews/kazusat-ryanair-vliza-za-razglezhdane-v-ep.html", "text": "Европейският парламент ще разглежда казуса с авиокомпанията \"Райънеър\" (\"Ryanair\").Припомняме, в средата на месец септември нискотарифната авиокомпания отмени хиляди полети до месец март 2018 година. Много хора вече бяха закупили билети и трябва да получат съответната компенсация от \"Райънеър\".На заседанието на ЕП ще се разгледа становището на Европейската комисия относно това дали ще бъдат спазени правата на пътниците.Припомняме и че между отменените полети има и много такива до България. Ирландската компания първоначално заяви, че ще бъдат отменени около 50 полета дневно . После обаче стана ясно, че са отменени още 18 000 полета, обхващащи периода до месец март 2018 година.От авиокомпанията посочиха като причина недостиг на пилоти, както и спад в нивото на точността на полетите заради стачки и неблагоприятни метеорологични условия.", "date": "2017.10.03", "title": "Казусът \"Ryanair\" влиза за разглеждане в ЕП"}
{"url": "https://news.bg/crime/razpitvat-i-plevneliev-po-deloto-za-remonta-na-mig-ovete.html", "text": "Още един държавен глава ще бъде разпитан по делото срещу бившия министър на отбраната Николай Ненчев.Предстои на 8 ноември като свидетел да се яви в съда президентът на България в периода 2012г.- 2017г. Росен Плевнелиев.Припомняме,  е подсъдим за това, че не е изпълнил договор с руска компания \"РСК-МиГ\" за ремонта на изтребителите. На 4 юли тази години като свидетел по делото в съдебна зала вече се яви В съдебната зала стана ясно, че Плевнелиев е бил призован за днес, но е изпратил молба, в която е заявил, че явяването му на днешното заседание е невъзможно, защото е в чужбина. Плевнелиев е бил призован от страна на прокуратурата, но защитниците на Ненчев също държат на неговия разпит.На днешното заседание бе разпитан бившият служебен министър на отбраната в периода 6 август 2014 г. - 7 ноември 2014 г. Велизар Шаламанов.Пред журналисти адвокатът на Ненчев Менко Менков посочи, че Шаламанов е изключително важен свидетел. Менков каза, че Шаламанов е присъствал на срещата в Уелс през 2014г. на държавните глави на страните, които са членки на НАТО. \"Там се взема решение и се подписват няколко декларации за ограничаване зависимостта от Русия на военните доставки и военното оборудване в страните-членки в НАТО, което пряко касае България и последващите действия, които са предприели- приемането на програмата 2020 в България и последващите решения за отърсване зависимостта от Русия\", заяви Менков. От това е последвало решението на Ненчев за предаване за модернизация на част от двигателите на самолетите МиГ-29 в Полша, обясни Менков.На въпрос това дело не се ли свежда до това дали министър Ненчев е имал право да откаже вече подписани договори или не е имал това право, а не толкова за международните отношения и решенията на Уелс, защитниците на Ненчев отговориха, че едното предполага другото.\"Действията на министър Ненчев са породени от решенията на върха в НАТО и програмата на Министерския съвет, която е задължителна за изпълнение\", уточни адвокат Менков. Той добави, че освен това има решения на Народното събрание за подписване на договорите за модернизация с Полша.\"Тоест решението на министър Ненчев е напълно правилно и обосновано\", каза още защитникът на Ненчев.", "date": "2017.10.03", "title": "Разпитват и Плевнелиев по делото за ремонта на МиГ-овете"}
{"url": "https://news.bg/world/v-ispaniya-prizovaha-za-otmyana-na-avtonomiyata-na-mafiotska-kataluniya.html", "text": "Испанското правителство \"няма да позволи мафиотския стил на поведение в Каталуния\". Това заяви вицепремиерът на страната Сорая де Сантамария, цитирана от вестник \"Паис\".След конгрес за туризма в Мадрид вицепремиерът отговори на решението на хотелите в Каталуния да изгонят служителите от националната полиция и гражданската гвардия.\"\", оплака се тя.В същото време в Каталуния се провежда масова стачка във връзка с проявеното от полицията насилие по време на референдума за независимост в неделя. При сблъсъците пострадаха повече от 900 души.Лидерът на партия \"Сиудаданос\" (\"Гражданите\") Алберт Ривера призова премиера Мариано Рахой да задейства член 155 от конституцията, според който се отменя автономията на Каталуния. Той също призова за местни избори.Рахой трябва да \"престане да бъде държан като заложник от този преврат срещу демокрацията\", изтъкна Ривера, който днес проведе 90-минутна среща с Рахой.", "date": "2017.10.03", "title": "В Испания призоваха за отмяна на автономията на \"мафиотска\" Каталуния"}
{"url": "https://news.bg/health/politsai-konvoirat-lekarite-do-riskovi-adresi-v-kardzhali.html", "text": "Екипите на Спешна помощ в Кърджали ще бъдат съпровождани от полиция до рисковите адреси. Целта е да бъдат предотвратени посегателства над медиците. За това се договориха  на работна среща в Регионалната здравна инспекция, съобщи БНР.Това е една от мерките, предприети от местната община след зачестяването на . Друга мярка предвижда незабавно да бъдат уведомявани полицията и прокуратурата в случаите на вербално и физическо насилие над лекарите.По данни на Министерство на здравеопазването случаите на насилие в Спешна помощ са 47 за 2015 г., 28 за 2016 г., 25 за първите шест месеца на 2017 г.Припомняме, след едици, се обмисля лекарите да преминават и специални курсове за да реагират адекватно при случаи на агресия. Някои регионални прокуратури определиха свой представител, който да реагира при случаите на нападение над медик.", "date": "2017.10.03", "title": "Полицаи конвоират лекарите до рискови адреси в Кърджали"}
{"url": "https://news.bg/int-politics/rusiya-iska-da-si-satrudnichi-s-germaniya-topi-ledovete-putin.html", "text": "Руският президент Владимир Путин е изпратил поздравителна телеграма до президента на Германия Франк-Валтер Щайнмайер и канцлера Ангела Меркел по повод националния празник на страната - Деня на германското единство.Федерална република Германия (ФРГ) и Германската демократична република (ГДР) се обединиха на 3 октомври 1990 г., след като рухването на Берлинската стена година по-рано доведе до падането на Желязната завеса, която се спусна над Източна Европа след Втората световна война.\"Русия отдава голямо значение на запазването на положителния потенциал, натрупан в продължение на дълъг период от време в отношенията с Германия. Разчитаме, че Годината на регионално-общинското партньорство ще допринесе за разширяване на взаимноизгодните двустранни отношения в различни области\", отбелязва Путин.Руският държавен глава е потвърдил заинтересоваността на Русия от увеличаването на съвместните усилия с германската страна за решаване на актуални въпроси на двустранния и международния дневен ред в интерес на народите на Русия и Германия в съответствие с гарантирането на сигурността и стабилността на европейския континент и в света като цяло.", "date": "2017.10.03", "title": "Русия иска да си сътрудничи с Германия, \"топи ледовете\" Путин"}
{"url": "https://news.bg/economics/balgarskite-zemedelski-rabotnitsi-sred-nay-bednite-v-regiona.html", "text": "Българският работник в сектор \"Земеделие\" е най-бедният на Балканите. Данни за това твърдение представи президентът на КНСБ Пламен Димитров, който откри международна конференция за заплащането в сектора, организирана от Федерацията на независимите синдикати в земеделието към КНСБ и с подкрепата на фондация \"Фридрих Еберт\".Българският земеделски работник получава средно 419 евро. След него е само македонският му колега, който получава 401 евро.За сравнение в Хърватия заплатите за такъв вид труд са средно 926 евро. В Босна средното възнаграждение е 632 евро, в Черна гора - 771 евро.Най-богатите земеделски работници живеят в Словения, където получават по 1346 евро. Близо до нас е само Сърбия, където заплащането е 463 евро.Увеличение на доходите на работещите в сектор \"Земеделие\" с 42% до 2021 година е една от целите на Федерацията на независимите синдикати, заяви председателят Светла Василева. Целят и увеличаване на заетостта с 15 на сто. Това ще помогне и за изсветляването на отрасъла, който, според синдикатите, е близо 40 %.В дискусиите участват 17 представители на различни синдикати от 6 държави, сред които Турция, Сърбия, Босна и Херцеговина.Бедността в България е ужасяваща. Първото нещо, което разбрах в страната е, че минималното заплащане във Франция се равнява на заплатата на българските депутат, заяви д-р Хелене Кортлендер, директор на \"Фридрих Еберт\" за България.На всеки лев допълнителна добавена стойност в сектор \"Селско стопанство\", работникът получава едва 30 стотинки към заплатата си, изтъкна пред участниците в конференцията икономистът в КНСБ Любослав Костов.Според Института по социални и синдикални изследвания (ИССИ) към организацията в хранителната промишленост разходите за единица труд на час са 4,16 лв. Като процент от общите разходи на дейността това представлява едва 8,1 на сто.Между 50 до 80 % с новите страни-членки е разликата в заплащането на труда в България и в останалите страни-членки варира, според данни на ИССИ. За старите, разликата е 3 до 10 пъти за старите, изтъкна Любослав Костов.Според президента на КНСБ Пламен Димитров у нас се наблюдава изкривяване на пазара заради европейските средства, които постъпват в сектор \"Земеделие\". От близо 15 млрд. лв., 11 млрд. лв. са били насочени към зърнопроизводството. Това концентрира огромни средства в малко ръце и пречи както на заплащането, така и на развитието на сектора като цяло, заяви лидерът на конфередерацията.", "date": "2017.10.03", "title": "Българските земеделски работници - сред най-бедните в региона"}
{"url": "https://news.bg/health/virusat-honkong-otnovo-shte-e-sred-nay-razprostranenite-prez-zimata.html", "text": "И тази година докторите очакват вирусът \"Хонконг\" да бъде най-разпространен.Припомняме, вирусът засяга най-бързо възрастните хора и малки деца. Първоначалните му симптоми са по-различни от класическите симптоми на настинка и грип.Обикновено първите симптоми започват в рамките на 1-2 дни след заразяването. Вирусът започва с болка в гърлото и суха кашлица. Заразените може и да усещат болка в долната част на гърба, ставите, крайниците. В някои случаи е възможна и болка в очите. Понякога грипът се придружава и с хранителни разстройства, стомашна болка, повръщане и други симптоми на стомашно-чревния тракт.Обикновено всички симптоми би трябвало да изчезнат до няколко дни, но ако след 5 дни пациентите не чувстват подобрение, задължително трябва да потърсят лекарска помощ, обясняват доктори.Очаква се през този зимен сезон да ни атакува и вирусът \"Мичиган\".Вирусът е от тип А и е изолиран през 2015 година. За разлика от вируса \"Хонконг\" \"Мичиган\" протича с характерни за обичайните грипни състояния симптоми. Вирусът също атакува първо възрастните хора и малките деца.", "date": "2017.10.03", "title": "Вирусът \"Хонконг\" отново ще е сред най-разпространените през зимата"}
{"url": "https://news.bg/economics/pravim-s-rumaniya-targovski-kashti-za-iznos-na-meso-kam-arabskite-pazari.html", "text": "Има идея да се направят търговски къщи съвместно с Румъния, които да осигурят нужното количество за износ на месо към арабските и азиатските страни.Това стана ясно от думите на премиера Бойко Борисов на брифинг след заседанието на правителствата на България и Румъния.Борисов заяви, че тези пазари на практика са необятни и припомни, че в миналото сме изнасяли три и дори четири пъти повече месо за арабските страни. Правителството е водило разговори по темата, като е стигнало до извода, че в момента основното което липсва на България е факта, че не може да осигури нужните количества регулярни доставки.Идеята е тези търговски къщи да бъдат подпомогнати от държавата, обясни Борисов: \"Подпомагайки ги, заедно с частния бизнес, да си партнираме, за да може да покрием този неограничен пазар\".Борисов благодари за досегашното сътрудничество с Румъния, като даде за пример ГКПП-то между двете страни, което беше открито тази сутрин.\"Убеден съм че и с , на транспорта и ще облекчи всички, които висят по границите. Максимално се старахме за бързо и ефикасно решение, а и да се чувстват гражданите доволни\", заяви Борисов. Той е убеден, че доброто сътрудничество ще продължи, а и както изтъкна двете държави \"не работят против трета страна, а в ползва на всички от региона\".Пред журналисти румънският му колега Михай Тудосе коментира освен доброто сътрудничество между двете страни и перспективата за приемането ни в Шенгенското пространство. Според него до една година ще бъде в Шенген. По темата реагира и Борисов, който подчерта, че имаме нулева миграция и изпълняваме всички поети ангажименти.\"България и Румъния заедно са влезли в ЕС, историческо сме на едно и също място, от двете страни на Дунава\", коментира Борисов, уверен, че чисто политическите различия нямат голямо значение.Шенген е политически въпрос, според Борисов, който разясни, че в Европа има няколко партии, които са поели ангажимент пред своите избиратели. Няма какво да се притесняваме от репутационна гледна точка.По време на съвместното заседание на правителствата на Република България и на Румъния в Евсиновград се проведоха и редица двустранни срещи между министри.Разширяването на Европейския съюз трябва да продължи със Западните Балкани и страните от Източното партньорство, тъй като то ще гарантира сигурност и стабилност на целия континент. Това подчертаха външните министри на България и Румъния - Екатерина Захариева и Теодор Мелешкану.\"Имаме уникалния шанс Съветът на Европейския съюз да се председателства от пет държави, които подкрепят разширяването - Естония, Австрия, България, Румъния и Хърватия - изтъкна министър Захариева. - Трябва да подкрепим нашите съседи и приятели от Западните Балкани и Източното партньорство.\"Министър Мелешкану изрази готовност за сътрудничество в оперативен порядък с българското външно министерство по време на нашето Председателство на Съвета на ЕС, за да може двете страни да координират позициите си.Общите приоритети на България и Румъния като бъдещи председатели на Съвета на Европейския съюз обсъдиха ресорните министри на двете страни Лиляна Павлова и Виктор Негреску. Те размениха и практически съвети и опит по подготовката на председателствата в София през 2018 и в Букурещ 2019 г., свързани с акредитационната система, бюджета, доброволчеството, спонсорството.Акцент в разговорите бе и основният приоритет на Българското председателство, който Румъния напълно подкрепя - изграждането на свързаност между Балканските страни и европейската перспектива за гражданите на съседните ни държави. Двамата министри обсъдиха и извеждането на предизвикателствата пред Дунавския и Черноморския регион на по-преден план в дневния ред на Европейския съюз.Министрите на транспорта, информационните технологии и съобщенията Ивайло Московски и румънските министри на транспорта Александру-Ръзван Кук и на комуникациите и информационното общество Лучиан Шова подписаха споразумение, осигуряващо безопасността на корабоплаването в общия българо-румънски Черноморски чрез предоставяне на достъп на кораби, нуждаещи се от помощ, до места за убежища.Министрите на вътрешните работи Валентин Радев и Кармен Даниела Дан проведоха двустранна среща преди пленарното заседание на двете правителства в Евксиноград. Те заявиха общата си позиция, че трябва заедно - двете държави, да настояват за влизането на България и Румъния в Шенген. Категорични са, че страните ни са изпълнили заложените критерии и не разбират изразените от някои държави, членки на ЕС, резерви.Меморандум за разбирателство и сътрудничество между Българската агенция за инвестиции /БАИ/ и румънското Министерство на бизнес средата, търговията и предприемачеството подписаха министърът на икономиката Емил Караниколов и румънският му колега Илан Лауфер, министър на бизнес средата, търговията и предприемачеството.Министър Караниколов посочи, че Меморандумът ще се превърне във важен механизъм за стимулиране и подпомагане на бизнеса между България и Румъния и ще осигури основа за развиване на близки търговски отношения и увеличаване на обема на двустранните инвестиции.\"Електроенергийният системен оператор\" на България и Националният преносен оператор на Румъния \"Транселектрика\" подписаха договор за оказване на взаимна аварийна доставка на енергия. Документът бе подписан от изпълнителните директори на двете дружества в присъствието на българския енергиен министър Теменужка Петкова и румънския й колега Тома-Флорин Петку.Подписаният договор гарантира обезпечаването на енергийните системи на двете страни в случай на аварии, които застрашават тяхната сигурност. Аварийната помощ ще се предоставя от реалновременните резерви, като това няма да оказва негативно влияние на енергийните им системи. Договорът регламентира още, че аварийната помощ трябва да бъде осигурена до един час от поискването й, в случай на приемане на заявката от страната-доставчик. Договорът влиза в сила от деня на неговото подписване и е валиден до 31-ви декември 2018 г.В рамките на съвместното заседание на правителствата на България и Румъния във Варна министър Бисер Петков проведе среща с министъра на труда и социалната справедливост на Румъния г-жа Лиа-Олгута Василеску. Двамата министри подписаха съвместна декларация за задълбочаване на сътрудничеството.Предвижда се обмяна на добри практики и мерки срещу недекларирания труд, като сътрудничеството ще включва съвместни проверки между инспекциите по труда на двете държави.", "date": "2017.10.03", "title": "Правим с Румъния търговски къщи за износ на месо към арабските пазари"}
{"url": "https://news.bg/world/ep-prizova-evroliderite-da-ne-zapochvat-targovski-pregovori-s-london.html", "text": "Няма достатъчно напредък за започване на втората фаза - търговски преговори между ЕС и Великобритания.Това се казва в приета с мнозинство резолюция на Европейския парламент, цитирана от АФП.Според законодателния орган няма достатъчно напредък на преговорите за Брекзит, за да бъде дадено начало на следващата фаза.Агенцията отбелязва, че това е нов удар върху надеждите на Лондон да започнат търговски преговори.По време на пленарната сесия в Страсбург 577 депутати подкрепиха правно необвързващата резолюция, 92 се обявиха \"против\", а 29 - \"въздържал се\".Евродепутатите призоваха лидерите на ЕС да отложат решение, свързано с това дали достатъчно е постигнато на преговорите, за да бъде дадено начало на обсъждане на бъдещите отношения. На среща на върха на 19 октомври евролидерите ще решат дали да започнат търговски преговори с Лондон.", "date": "2017.10.03", "title": "ЕП призова евролидерите да не започват търговски преговори с Лондон"}
{"url": "https://news.bg/bulgaria/bsp-pokaza-pipalata-na-delyan-dobrev-i-v-bulgartransgaz.html", "text": "Пипалата на Делян Добрев се простират и в държавното дружество \"Булгартрансгаз\" ЕАД. Тази информация изнесоха от \"БСП за България\" на редовната си пресконференция след заседание на Изпълнителното бюро на БСП. От левицата разкритикуваха роднинско-олигархичния модел на управление на страната.Атанас Зафиров разкри, че моделът в Хасково, дирижиран от Делян Добрев, е пренесен и на национално ниво в управлението на държавата. От БСП са категорични, че с него се застрашава модела на политическата демокрация в България. Така в \"Булгартрансгаз\" - дружество, управлявано от назорен и управителен съвет, също прозирали връзките на Делян Добрев.Владимир Митрушев - бивш заместник-кмет на Община Димитровгард, е заместник-председател на Надзорния съвет на дружеството. Неговият баща е общински съветник от ГЕРБ.Интересна е фигурата на председателя на УС - Таня Захариева - общински съветник от ПП ГЕРБ, председател на общинския съвет в Хасково и председател на управителния съвет на дружеството. Изпълнителният директор на \"Булгартрансгаз\" Георги Гегов живее с Теодора Георгиева, депутат от ГЕРБ. Въпросните двама пък били кумове на Александър Ненков и Пламена Ненкова, която също е служител в държавното дружество като Началник отдел \"Анализи и международна дейност\".Валери Жаблянов коментира, че това са трайни, стабилни, почти институционализирани роднински връзки по вертикала за разпределение на ресурси. По думите му по този начин се изграждат модели, които деформират местната и националната власт по посока на определени олигархични групи.\"Този модел не може да бъде наречен демократичен\", категоричен е той. Въпросният модел обслужва изпълнителната власт и управляващото мнозинство, става ясно от изказването му. \"За нас това е осъдително\", отсече Жаблянов. Според него има сериозна вътрешнопартийна криза в ГЕРБ, която няма начин да не се отрази на управлението и на управляващата коалиция.\"Ние отдавна говорим на местно ниво, на национално ниво за начина на функциониране на държавно управляваните дружества. Това, от което сме изненадани приятно, е от особената активност на общественото мнение\", посочи Жаблянов. Той бе категоричен, че прагът на търпимост към подобни безочливи постъпки вече е преминат.", "date": "2017.10.03", "title": "БСП показа пипалата на Делян Добрев и в \"Булгартрансгаз\""}
{"url": "https://news.bg/world/avstraliya-oborudva-9-boyni-koraba-s-pro.html", "text": "Премиерът на Австралия Майкъл Търнбул заяви че 9 бойни кораба ще бъдат снабдени с далекобойни системи за противоракетна отбрана в отговор на заплахи от престъпни режими, информира Ройтерс.Търнбул отбеляза, че Австралия е предложила фрегатите да използват бойни системи \"Иджис\", произведени от американската компания \"Локхийд Мартин\", с австралийска морска технология Saab.\", каза премиерът в реч в Сидни.Работата по строителството на фрегатите ще започне през 2020 г. Три компании - BAE Systems, Navantia и Fincantieri, се борят за контракта от 27,39 милиарда долара.Австралия се очаква да обяви победителя в обществената поръчка в началото на 2018 г., каза пред журналисти вицеадмирал Тим Барет, шеф на ВМС на Австралия.През миналата година Австралия избра френския контрактор DCNS за изграждането на 12 подводници, отхвърляйки предложенията на Япония и Германия.", "date": "2017.10.03", "title": "Австралия оборудва 9 бойни кораба с ПРО"}
{"url": "https://news.bg/crime/prokuraturata-iska-postoyanen-arest-za-uchilishten-direktor-obvinen-v-bludstvo.html", "text": "От Бургаската районна прокуратура протестират домашния арест на училищния директор, обвинен в блудствени действия спрямо непълнолетно момиче, съобщиха от държавното обвинение.От прокуратурата внесоха в съда протест срещу определената мярка за неотклонение \"домашен арест\" спрямо Христо Р. (на 58 г.). Той е обвинен за това, че \"на 25 септември 2017 г. в село Ново Паничарево, община Приморско, област Бургас е извършил действия с цел да възбуди и удовлетвори полово желание без съвкупление, по отношение на непълнолетно момиче, чрез използване на положение на зависимост като директор на горепосоченото училище, в което пострадалата е ученичка\".Според наблюдаващия прокурор най-адекватната мярка за неотклонение спрямо обвиняемия е \"задържане под стража\".", "date": "2017.10.03", "title": "Прокуратурата иска постоянен арест за училищен директор, обвинен в блудство"}
{"url": "https://news.bg/world/palestinskoto-pravitelstvo-s-parvo-zasedanie-v-gaza-ot-2014-g.html", "text": "Палестинското правителство провежда първо заседание в Газа от 2014 г., информират АФП и Ройтерс.Премиерът Рами ал Хамдала председателства срещата на кабинета. С нея се цели помиряване между ислямистката организация \"Хамас\" и партия \"Фатах\".\"Хамас\" окупира крайбрежния полуанклав през 2007 г. след война със силите на \"Фатах\", лоялни на президента Махмуд Абас.Помирителният процес, който започна със заседанието на кабинета, беше насърчен от Египет и други арабски държави.Групировката \"Хамас\", разглеждана като терористична организация от Израел и Запада, през миналия месец разпусна правителството в Ивицата Газа, след като Египет, Саудитска Арабия и ОАЕ наложиха икономически бойкот на основния донор - Катар.", "date": "2017.10.03", "title": "Палестинското правителство с първо заседание в Газа от 2014 г."}
{"url": "https://news.bg/world/s-poveche-ot-90-namaleli-prihodite-na-islyamska-darzhava-ot-petrol.html", "text": "Приходите на ДАЕШ (\"Ислямска държава\") от продажба на петрол са намалели с повече от 90% за последните две години.Това показва статистика на водената от САЩ коалиция срещу групировката, цитирана от USA Today.Според данните, предоставени на американската медия, производството на петрол на ДАЕШ в Ирак и Сирия е намалено до под 4 милиона долара на месец от 50 милиона долара в най-силния период.След като завладя обширни територии в Сирия и Ирак през 2014 г., \"Ислямска държава\" сложи ръка върху петролните находища. Около половината от приходите на терористичната организация идваха от продажбата на петрол, а останалите от плячкосване на банки, изнудване и продажба на антики.\"\", каза Андрю Таблър, анализатор от Вашингтонския институт за близкоизточна политика.", "date": "2017.10.03", "title": "С повече от 90% намалели приходите на „Ислямска държава” от петрол"}
{"url": "https://news.bg/crime/osem-afganistantsi-v-avtomobil-zaloviha-blizo-do-kpp-trayanovi-vrata.html", "text": "В лек автомобил полицаи са открити осем чужденци, представили се за граждани на Афганистан. Осем нелегални имигранти са задържани при съвместна операция на ГДНП и ОДМВР - София на 54-тия км. от автомагистрала \"Тракия\", близо до КПП \"Траянови врата\", вчера вечерта.Спрения за проверка лек автомобил \"Опел-Вектра\" е бил управляван от 28-годишния Д. Л., криминално проявен и осъждан, от гр. Любимец.Всички чужди граждани са били без документи за самоличност, на видима възраст 18-25 години.Д. Л. е задържан с полицейска заповед за арест за срок до 24 часа, а чужденците са отведени в РУ - Костенец за установяване на самоличността им.По случая е образувано досъдебно производство за престъпление по чл. 281 от НК, което се наблюдава от прокуратурата в Ихтиман.", "date": "2017.10.03", "title": "Осем афганистанци в автомобил заловиха близо до КПП \"Траянови врата\""}
{"url": "https://news.bg/world/masova-stachka-v-kataluniya.html", "text": "Днес се организира масова стачка в Каталуния след проведения в неделя според испанското правителство незаконен референдум за независимост, съобщават медии.Синдикати, работодателски организации, образователни и културни институции, както и футболен клуб \"Барселона\", излизат да протестират срещу опита на Мадрид да спре референдума с използване на сила. Испанското правителство изпрати полиция по улиците на Каталуния преди вота през уикенда.Профсъюзите, които организират стачката, твърдят, че правителството е нарушило правата на гражданите с опита си да забранят на каталунците да кажат правото си на глас относно въпроса за независимостта.Метростанциите в Барселона са затворени, а основните улици са блокирани от демонстранти. Държавните служители също излязоха в подкрепа на протестиращите.Засегнат е общественият сектор, общественият транспорт (около 40% от транспорта се движи) и основните услуги.Някои магазини и кафенета са затворени, а други работят. Пазарът \"Букерия\" в Барселона е почти опразнен.Входовете на някои правителствени учреждения и политически партии са блокирани от протестиращи.Двата най-големи синдиката в Испания обявиха, че няма да вземат участие в стачката, но в същото време призоваха за диалог между Мадрид и Каталуния. Те разкритикуваха действията на полицията, но и призивите за независимост.В неделя 42% от имащите право на глас взеха участие на референдума. 90% от тях гласуваха за независимост. Стотици хора пострадаха при сблъсъци с полицията. Регионалното правителство обвини испанския премиер Мариано Рахой, че е отговорен за възникналото насилие.", "date": "2017.10.03", "title": "Масова стачка в Каталуния"}
{"url": "https://news.bg/society/visshiyat-myusyulmanski-savet-se-razgnevi-na-karakachanov.html", "text": "Дейността на районните мюсюлмански съвети, събраните пари за мюсюлманска просвета и \"защита на мюсюлманската общност\" с демократични средства, бе обсъдена на изнесено заседание в Смолян. Срещата, организирана от Висшия мюсюлмански съвет на Мюсюлманско изповедание в Република България, беше в понеделник, 2 октомври 2017 г., съобщиха от Мюфтийството.Заседанието е първото от рода си. На него участваха и членовете на районните мюсюлмански съвети към районните мюфтийства в Смолян, Пловдив, Благоевград, Пазарджик и Стара Загора.От Мюфтийството информират, че на форум са обсъдени и думите на високопоставени служители от държавната йерархия, които носят отговорност за сигурността и спокойствие на обществото, но с не добре обмислените си думи правят точно обратното. Дипломатично от вероизповеданието \"изразиха негодувание срещу непремерените думи на високопоставените политици във връзка с още непоявилия се на бял свят проектозакон за промени в Закона за вероизповеданията\", се казва в информацията на Мюфтийството.От Мюфтийството уверяват, че разграничават религиозност и радикализация, но веднага споменават: \"което някои политици и анализатори трудно успяват да разберат или не разбират изобщо. Тези въпроси многократно са поставени на дневен ред от ръководството на мюсюлманите. Обаче думи и действия, намекващи за отнемане на демократични човешки права чрез ограничаване на свободата за образование и \"тестове за лоялност\", напомнящи някои прийоми от \"онова време\", са далеч от реалностите на една държава членка на ЕС и будят негодувание сред мюсюлманите\".В информацията, изпратена до медиите, е записано, че ръководството на Мюсюлманско изповедание ще направи всичко възможно по демократичен път да защити правата на мюсюлманската общност в страната, която не само на думи, а на дела е доказала своята лоялност към Родината си.Събрани над 280 хиляди лева от акцията преди 3 месеца за мюсюлманско образование при 120 хиляди през 2016 г., отчетоха в доклад от Главното мюфтийство. \"Това е много силен заряд в подкрепа за ислямската просвета, дадена от мюсюлманската общност на фона на броженията, които се опитват да създадат сред определени среди, както и в трудното финансово положение на Мюсюлманско изповедание\", заявиха от мюсюлманското вероизповедание.Присъстващите в заседанието увериха, че всички приходи по кампанията до стотинка ще се изразходят за развиване на образователните дейности на Мюсюлманско изповедание и ще бъдат прозрачно отчетени.На заседанието е обсъден анализ на резултатите от кампанията за подпомагане на ислямското образование, проведено преди три месеца. Присъстващите се обединиха около идеята, че районните мюсюлмански съвети е необходимо да поемат по-голяма отговорност в определянето на политиките на религиозната дейност по районите и да се превърнат в мост между мюфтийствата и мюсюлманското население.Припомняме, главният секретар на Главното мюфтийство Джелал Фаик обяви ден по-рано, че от  на своите имами, защото не получавали достатъчно финансиране от България.Председателят на Висшия мюсюлмански съвет Ведат С. Ахмед определи заседанието като още една крачка напред в синхронизиране на дейността на структурите на изповеданието и екипната работа в името на ефективната дейност в полза на мюсюлманската общност в страната.Главният мюфтия Мустафа Хаджи и районният мюфтия на Смолян Неджми Дъбов отбелязаха ролята на това първо заседание за изграждането на по-сплотена система в Мюсюлманско изповедание, се казва в съобщението.", "date": "2017.10.03", "title": "Висшият мюсюлмански съвет се разгневи на Каракачанов"}
{"url": "https://news.bg/disasters/v-avstraliya-nedoumyavat-kak-e-vazmozhno-dnes-da-izchezne-tsyal-samolet.html", "text": "Австралийските власти обявиха, че дълбоко съжаляват, че не са открили изчезналия самолет на Malaysia Airlines, извършвал полет MH370, и че продължаващата мистерия около изчезването на самолета е \"неприемлива\". Това са констатациите в окончателния доклад за неуспешното издирване на полета, който беше публикуван днес, съобщава \"Ройтерс\".\"Причините за изчезването на полет MH370 не могат да бъдат установени със сигурност, докато самолетът не бъде намерен\", се посочва в доклада на Австралийското бюро за безопасност на транспорта.\"Почти невъобразимо и несъмнено социално неприемливо е в съвременната епоха на въздухоплаването... да изчезне голям търговски самолет и светът да не знае със сигурност какво се е случило с въздухоплавателното средство и с хората на борда\", се допълва в доклада.Изчезването на \"Боинг 777\" на 8 март 2014 г. с 239 души на борда при полет до Пекин от малайзийската столица Куала Лумпур, се превърна в една от най-големите загадки в историята на авиацията.Смята се, че машината е била отклонена на хиляди километри разстояние от курса си над южната част на Индийския океан, преди да се разбие край бреговете на Западна Австралия.Австралия, която ръководеше издирването на самолета под водата, както и Малайзия и Китай преустановиха издирването на самолета през януари, след като не откриха нищо, въпреки протестите на семействата на хората, които са били на борда. 160 млн. долара бяха похарчени за издирването.Главната научна институция на Австралия обяви през август, че смята с \"безпрецедентна точност и сигурност\", че самолетът се е разбил североизточно от зоната на издирване.Но тези констатации бяха отхвърлени от правителството на Австралия по това време като недостатъчно конкретни, като издирването не беше възобновено. Подновяването на издирването зависи от откриването на надеждни нови доказателства за местонахождението на самолета.Докладът на Австралийското бюро за безопасност на транспорта описва подробно неуспешната мисия по издирването на самолета, продължила 1046 дни над и под повърхността на Индийския океан, както и извършването на научни анализи на сателитни снимки, морски течения и дори на малки ракообразни животни, намерени прилепнали към парче от самолета, намерено на остров Реюнион.Все пак Малайзия продължава издирвателната операция.", "date": "2017.10.03", "title": "В Австралия недоумяват как е възможно днес да изчезне цял самолет "}
{"url": "https://news.bg/world/brekzit-dyavolat-e-v-detaylite-trevozhi-se-yunker.html", "text": "Европейският съюз все още се нуждае от повече подробности във връзка с позициите на Великобритания за Брекзит преди да започнат обсъждания за бъдещи търговски отношения.Това заяви председателят на Европейската комисия Жан-Клод Юнкер пред Европейския парламент, цитиран от \"Блумбърг\" и други медии.\"Не можем да разговаряме за бъдещето без реална яснота\", изтъкна Юнкер по време на изслушването в Страсбург, Франция.\"Речта на премиера (Тереза Мей - бел.р.) във Флоренция беше примирителна, но речите не са преговорни позиции\", подчерта той и добави, че \"дяволът е в детайлите\".Юнкер отново повтори, че е твърде рано да се започват търговски преговори, защото все още няма достатъчен напредък по казуси, свързани с Брекзит, а именно правата на гражданите на ЕС на Острова и финансовите задължения на Лондон към Брюксел.Председателят на ЕК добави, че \"данъкоплатците от 27-те страни членки на ЕС не трябва да плащат за британското решение\" да напусне съюза.Главният преговарящ от страна на ЕС Мишел Барние поясни в Страсбург, че все още има сериозни различия по въпроса за финансовите задължения на Обединеното кралство. Барние е категоричен, че все още е твърде рано да се насочват към втората фаза - търговски преговори.По думите му бъдещето на ЕС е по-важно от напускането на Великобритания, но Брюксел иска амбициозно търговско споразумение с Обединеното кралство след Брекзит.Евродепутатите се очаква да гласуват резолюция, в която се отбелязва, че лидерите на останалите 27 страни членки не трябва да одобряват стартиране на търговски преговори по време на срещата на върха този месец.Междувременно по-рано днес Мей заяви пред радио БиБиСи, че тя и министърът за Брекзит Дейвид Дейвис ще са основните преговарящи с Брюксел за Брекзит. Според нея въпросите могат да бъдат уредени за по-малко от 2 години.", "date": "2017.10.03", "title": "Брекзит – дяволът е в детайлите, тревожи се Юнкер"}
{"url": "https://news.bg/bulgaria/pozhelaha-na-noviya-vss-ikonomicheska-i-politicheska-nezavisimost.html", "text": "Министърът на правосъдието Цецка Цачева откри церемонията по встъпване в длъжност на новоизбрания Висш съдебен съвет. В словото си тя припомни какво е направено, за да се реформира съдебната система и да заработи по- ефективно - ВСС е разделен на две колегии, въведени са проверки за почтеност и конфликт на интереси, засилване на самоуправлението на съдилищата, обективно атестиране на магистратите, промени в дисциплинарното производство, правила за командироване.Ние всички тук сме съмишленици, се обърна тя към новоизбраните магистрати и подчерта, че реформата е усилие на всички институции.\"Очакванията на гражданите са за повече справедливост и безпристрастност и трябва да се работи в посока доверието на хората\". Тя припомни, че този ВСС за пръв път е избран по нови правила и това ще им даде сили да преодолеят недоверието в съдебната власт. Цачева се спря и на противопоставянията в стария ВСС и в съдебната система и беше категорична, че това не работи в посока повишаване на доверието в системата.\"Споровете и личните нападки са неразбираеми за обществото и оставят привкус за нещо незряло\", добави още тя.На новите магистрати във ВСС правосъдният министър пожела да защитават независимостта на съдебната система и да решават проблемите с лекота.От името на президента Румен Радев, Цачева изчете поздравителен адрес.В него президентът заявява, че ВСС има важна роля при защитаване устоите на държавата. ВСС е гаранция за независимостта на съдебната власт. Радев призовава към мъдрост и обективност.Явор Нотев, заместник председател на НС, в словото си заяви, че ВСС не трябва да допуска политически и икономически влияния и въздействия.Димитър Узунов, представляващ отиващия си ВСС, символично предаде властта на новия състав и заяви, че те отбелязват нов етап, защото много от тях са избрани пряко. Той пожела на колегите си да завършат започнатите промени.Новоизбраните магистрати подписаха актове за встъпване в длъжност.На церемонията присъстваха посланици, депутати, прокурори, съдии, адвокати, председателят на ВАС, ВКС, главният прокурор.", "date": "2017.10.03", "title": "Пожелаха на новия ВСС икономическа и политическа независимост"}
{"url": "https://news.bg/int-politics/zvezdi-nastoyavat-za-zatyagane-na-kontrola-varhu-orazhiyata-sled-strelbata-v-las-vegas.html", "text": "След най-кръвопролитната масова стрелба в историята на САЩ, която беше извършена вчера от 64-годишния Стивън Падок в Лас Вегас, популярни звезди, включително Лейди Гага, Ариана Гранде и Джими Кимел, поднесоха съболезнованията си на жертвите, но също така поискаха по-строг контрол върху оръжията.Комикът Джими Кимел смъмри политиците за трагедията в Лас Вегас и обяви, че те са позволили това да се случи, \"позволявайки на оръжейното лоби да управлява тази страна\".Актьорът, телевизионен водещ и писател Стивън Колбърт се обърна директно към американския президент Доналд Тръмп и го помоли сам да се заеме с този кръг проблеми и да бъде приет по-добър закон за контрола над оръжията, въпреки мнението на неговата Републиканска партия.Други телевизионни водещи, включително Джеймс Кордън, се присъединиха към колегите си с въпроси като: \"Как всяка друга развита страна върши по-добра работа за предотвратяване на тези атаки?\"Тази седмица републиканците ще се опитат да приемат закон, който ще разхлаби регулациите върху шумозаглушителите за оръжия. Вчера говорителят на Белия дом Сара Сандърс заяви, че сега не е точното време да се обсъжда контролът върху оръжията, тъй като е минало твърде малко време от атаката и страната трябва да се съсредоточи върху траура за жертвите, но добави, че въпросът можел да бъде обсъден след няколко дни.", "date": "2017.10.03", "title": "Звезди настояват за затягане на контрола върху оръжията след стрелбата в Лас Вегас"}
{"url": "https://news.bg/world/strelbata-v-las-vegas-dominira-v-svetovniya-pechat.html", "text": "Стрелбата в Лас Вегас доминира на главната страница на вестниците по света, пише \"Гардиън\".Дори кървавата баня е на главната страница и на иранските издания: \"Смъртоносна песен в Лас Вегас\", \"Ужас в Лас Вегас\", \"Кървава симфония в Лас Вегас\" и \"Терористичен концерт в Лас Вегас\".Las Vegas Review-Journal пък предварително публикува главната страница на днешното издание.Във вчерашните тиражи на местните вестници новината беше отразена в развитие.", "date": "2017.10.03", "title": "Стрелбата в Лас Вегас доминира в световния печат"}
{"url": "https://news.bg/politics/revizoro-skeptichen-za-noviya-antikoruptsionen-zakon.html", "text": "От партия АБВ събрат експерти в борбата с корупцията, за да набележат конкретни мерки. Поводът са двата проекта - на ГЕРБ и на БСП, за антикорупционно законодателство.Ексвътрешният министър Румен Петков подчерта колко тежък и болезнен е проблемът с корупцията у нас. Корупцията е системен проблем на българското общество и според съсловните организации.Според Петков прекалено много хора щели да контролират корупцията у нас. Освен това с 15 000 души повече, отколкото според сегашната нормативна уредба, ще подлежат на проверка.Тази дискусия не бива да бъде претупвана, категоричен бе той. Според него промените се правят заради предстоящия доклад на ЕК, но не трябва да се прибързва с това законодателство.На това мнение беше и патриотът Емил Димитров, който предупреди да не се забърква нова каша. Той припомни, че още през 2000 година е създал гражданско сдружение за борба с корупцията. 17 години по-късно темата отново е на дневен ред.Димитров е против да има \"доносници на повикване\" и се обяви срещу анонимните сигнали. Повече банки са обрани с химикалки, отколкото с пистолет, предупреди депутатът, критикувайки възхвалата на електрониката в управлението.Всеки, който диша в България, може да бъде обвинен в корупция, коментира той законодателните предложения. Сега се предлагат определение за корупция, повтарящи определенията в НК. Едва ли не се създавал втори наказателен кодекс.Емил Димитров иска да не се бърза със законодателните предложения. Личното му мнение е, че проектите не са добри и не трябва точно сега да се приема този закон.Експертът по сигурност и бивш член на БОРКОР генерал Румен Миланов посочи, че слабо звено у нас е, че няма дефинирано понятие за корупция. Определението било важно, за да се определи и противодействието. Каква ще е формата на това противодействие, попита той. Проектът на новото звено на Миланов му прилича на създаването на МВР по корупция. По всеки проблем ли ще правим структури, изказа критика генералът. Проблем, според него е и как ще вървят информационните потоци. Как ще организираме превенцията, попита още Румен Миланов.Георги Атанасов от Висшия адвокатски съвет също постави акцент на липсата на дефиниция на понятието \"корупция\". Той вижда съзнателен отказ на законодателя в това. Трябвало да се дефинират проявите на политическа и административна корупция. Тези два вида били по-разпространени от икономическата корупция.Георги Атанасов критикува работата на Комисията за отнемане на престъпно имущество - работата й била прехвалена.Над 4 000 са уведомленията, които задължават комисията да започне разследване. За година комисията имала 31 производства, изтъкна Георги Атанасов, според когото сме още в началото на борбата с корупцията.От КТ \"Подкрепа\" виждат ефективна борба с корупцията с електронни механизми. Тази електронна система трябвало да е със свободен софтуер. Затова радикално трябвало да се преосмисли електронното управление у нас.", "date": "2017.10.03", "title": "Ревизоро скептичен за новия антикорупционен закон"}
{"url": "https://news.bg/politics/borisov-iska-oshte-granichni-punktove-s-rumaniya.html", "text": "ГКПП Кайнарджа - Липница няма да е последният граничен пункт, който ще открием заедно. Това обяви премиерът Бойко Борисов при съвместното откриване на граничния пунк с румънския си колега Михай Тудосе. С отварянето на пункта се изпълнява българо-румънско споразумение от 2012 г.Според Регламент на Европейския парламент българските и румънските гранични полицейски органи следва  на общите граници, при който преминаващите през сухопътните гранични пунктове лица и превозни средства да бъдат спирани само веднъж за проверка при влизане и излизане. От 2007 г. е в сила и междуправителствено споразумение на България и Румъния за съвместен контрол за преминаване на границата.По силата на Споразумението и в съответствие с Кодекса на шенгенските граници, шосейният граничен преход е изграден на румънска територия, като са предвидени съоръжения за гранични проверки както на румънските, така и на българските гранични полицейски органи.Премиерът Бойко Борисов и румънският му колега Михай Тудосе откриха новия ГКПП Кайнарджа-Липница на българо-румънската граница. На събитието присъства и министърът на вътрешните работи Валентин Радев.Отварянето на граничния пункт бе заложено още през 2003 г., когато правителството на Симеон Сакскобургготски договаря с румънската страна откриването на два нови пункта - край Кайнарджа и край село Северняк в добричката община Крушари.Вече е изграден и трансграничен път Кайнарджа-Липница по програмата за трансгранично струдничество 2007 - 2013. Общата стойност на проекта надхвърля 6 млн. евро.", "date": "2017.10.03", "title": "Борисов иска още гранични пунктове с Румъния "}
{"url": "https://news.bg/bulgaria/kiberatakite-sa-se-uvelichili-sas-132-spryamo-2014-g.html", "text": "Троянски кон, фишинг атака, MITM или DDoS са само малка част от хакерския арсенал, който бе представен по време на форум: \"Кибер сигурност - информация и (лични) данни. Бъдете нащрек!\". Освен представяне на най-масовите кибератаки по време на форума в \"София тех парк\" станаха публични две нови услуги на българския пазар - застраховане от кибератаки и кризисен пиар по време на кибератака.Красимир Коцев, експерт по киберсигурност, обясни, че основните типове атаки могат да бъдат следствие на човешко невнимание и следствие на лоша конфигурация на системите. \"Хакерите биха могли по много различни начини да достигнат до системите ви. В последно време хакерите залагат повече на атаки, свързани с уебприложения\", обясни Коцев.Той бе категоричен, че съществуват стотици начини за експлоатиране на системите. Експертът посъветва винаги при получаване на линк хората да поглеждат домейна. \"Винаги проверявайте към кой сайт ви води даден линк\", посъветва още експертът.Най-често атакувани са финансовите институции и банките.Сред популярните атаки са MITM - прихващанията на комуникацията между вас и оригиналния получател на информацията, ако използвате публична мрежа. Тогава хакерът може да разгледа вашата кореспонденция и дори онлайн да подмени част от съдържанието. Съветът на експертите е да внимавате с каква информация боравите, когато ползвате публични мрежи.DDoS атаките целят да сринат вашите системи в критичен за вас момент като се насочва огромно количество трафик към вас. Такава е атаката осъществена от Cyber Team през юни 2017 г. срещу Skype, който бе блокиран за повече от 24 часа. Статистиката сочи, че в последно време подобни атаки са се увеличили със 7%, а в сравнение с 2014 г. със 132%.  Хакерът в днешно време се различава доста от преди 10 или 20 години. Преди не е имало публично известни инструменти и скриптове и са били необходими по-сериозни знания и разбирания за мрежата. Днес има хиляди хакери аматьори. Мотивацията им е не само финансови облаги, правят го дори за хоби и развлечение да се справят с предизвикателство да победят машината.У нас не се води официална статистика на хакерските атаки. В САЩ всяка една компания трябва публично да обяви, когато стане жертва на кибератаки.Коцев цитира статия на престижното издание Daily Mail, в която се посочва, че повечето от кражбите на автомобили във Великобритания са станали с хакерско оборудване, закупено в България. Съветът на специалиста е да внимавате с мейлите, които отваряте, и програмите, които инсталирате.Правете одити на сигурността, за да се уверите, че не сте жертви на хакерски атаки. Винаги правете back up на съдържанието си. Използвайте криптиращи механизми, за да защитите информацията.Най-уязвимата точка са вашите служители, атаките стават посредством социалното инженерство и неволното предоставяне на чувствителна информация.ЕК предстои да въведе през май 2018 г. регламентът за киберсигурност. Той ще важи за всички компании, които оперират с лични информация. Глобата, която заплашва компаниите, опериращи с лични данни е до 20 млн. евро или 4% от годишния й оборот.", "date": "2017.10.03", "title": "Кибератаките са се увеличили със 132% спрямо 2014 г."}
{"url": "https://news.bg/int-politics/prezidentat-na-filipinite-zove-da-bade-razstrelyan-ako-bogatstvoto-mu-e-nad-usd781-194.html", "text": "Президентът на Филипините Родриго Дутерте подкани обществеността да го разстреля, ако богатството му се окаже повече от 40 млн. филипински песо (781 194 долара), оспорвайки твърденията, че има милиони песо, скътани в банкови сметки.\"Не би могло да бъде повече от 40 млн. песо. Това са спестяванията ми, които съм заделил през целия си живот. Вече съм на 72 години. Започнах да работя, когато бях на 27 години\", заяви Дутерте, говорейки пред филипински войници по време на шестото си посещение в раздирания от военен конфликт град Марауи, като откри временни подслони за местни жители, които са били разселени заради разразилата се там криза.\"Можете да ме застреляте. Можете да ме свалите от власт, ако искате, ако богатството ми превишава тази сума\", призова той.Дутерте също така повтори, че няма да се подложи на разследване на богатството си от омбудсмана Кончита Карпио Моралес, която \"незаконно получи\" документи, доказващи твърденията на опозиционния сенатор Антонио Триланес IV, че президентът притежава скрито богатство.\"Няма да се подчиня на омбудсмана, защото тя е корумпирана и притежава незаконно получени доказателства, които не могат да бъдат използвани в съда\", коментира държавният глава на Филипините.Дутерте още веднъж призова омбудсмана да подаде оставка, защото държи доказателства без разрешението на Съвета за борба с прането на пари.Сенатор Триланес по-рано разкритикува остро Дутерте за това, че настоява омбудсманът да подаде оставка.\"Той (Дутерте) е крадецът\", изтъкна Триланес, като настоя: \"Той трябва да подаде оставка.\"Триланес припомни на президента предизборното му обещание да подаде оставка, ако не успее да изкорени проблема с наркотиците в страната в рамките на шест месеца след встъпването си в длъжност.", "date": "2017.10.03", "title": "Президентът на Филипините зове да бъде разстрелян, ако богатството му е над $781 194 "}
{"url": "https://news.bg/politics/ruskiyat-sad-otnovo-prati-v-aresta-opozitsionera-navalni.html", "text": "Съдът в Москва постанови 20 денонощия арест за опозиционера Алексей Навални заради призиви за протест, предаде Би Би Си.Това е третото задържане на Навални от началото на годината. Присъдата е произнесена заради постинги в социалните мрежи, в които той е призовавал хората в Нижни Новгород да излязат на митинг.Според магистратите, той е виновен за \"повторно нарушаване на реда при организиране на масови акции\".\"Ако преди ме изпращаха в ареста за непозволен митинг, сега ме арестуват за напълно легален митинг. Сигурно като подарък за путиновия юбилей.\" - коментира Навални решенето на съда.Той беше задържан сутринта на 29 септември, при входа на дома му, малко преди да отпътува към Нижни Новгород за митинг на негови поддръжници.", "date": "2017.10.03", "title": "Руският съд отново прати в ареста опозиционера Навални"}
{"url": "https://news.bg/bulgaria/slanchevo-vreme-vedar-esenen-den.html", "text": "Денят ще започне с мъгли и ниска облачност в низините, но към обяд ще разкрие красивото лице на есента със слънце и ясно небе.Облаци може да се появят предимно в югозападните райони, на като цяло денят е прекрасен за разходки и занимания на открито.Максималните температури ще бъдат между 18 и 23 градуса, а минималните между 5 и 10 градуса, в Сандански - 12.Очаква се слаб, а в източните райони умерен вятър от юг и югоизток. ", "date": "2017.10.03", "title": "Слънчево време, ведър есенен ден  "}
{"url": "https://news.bg/press/delyan-dobrev-ostava-deputat-pretsiziraha-obvinenieto-sreshtu-rumen-ovcharov-radev-kato-kim-chen-un.html", "text": "Споровете по казуса с Делян Добрев са сред водещите теми на вестниците във вторник.\"Ден след като Делян Добрев обяви оставка като депутат и областен координатор на ГЕРБ в Хасково заради скандалите в общината, всички областни структури на партията и различни нейни организации излязоха с декларации, че подкрепят Добрев и настояват той да остане в политиката. Депутати от ГЕРБ и от \"Обединените патриоти\" заявяват, че ще гласуват \"против\" евентуалното искане на Добрев за напускане на парламента, а решението за шефския му пост в ГЕРБ е в ръцете на лидера Бойко Борисов. Тази вечер зам.-председателят на ГЕРБ Цветан Цветанов ще бъде в Хасково, за да чуе мненията на местните партийци. Местни лидери на ГЕРБ, депутати, евродепутати и редови партийни членове застанаха на страната на Добрев, който бил \"човек с висок морал\", \"постъпил мъжкарски и достойно\" и бил един от \"умните, интелигентните и честни хора, които са ценност и богатство за партията\". Според декларациите и фейсбук публикации на хора от ГЕРБ Добрев не трябва да се поддава на \"войната на опозицията\", нужно е да се даде \"отпор на практиката на \"другарите\" от БСП с лъжи и клевети да елиминират достойните\", както и да се спре \"злокобният, долен, конспиративен план на БСП да ни \"отстрелват\" един по един\". Самият Добрев обяви в петък пред \"Дневник\", че скандалите в Хасково са политическа атака на БСП. Оставките на Добрев бяха обявени след среща с премиера Бойко Борисов в неделя сутринта, на която депутатът казал на лидера на ГЕРБ, че ще напусне политиката, тъй като не иска този скандал да тежи на правителството, и че няма смисъл да обяснява, че \"няма сестра\", защото се уверил, че вече не е почтен в очите на хората. Няколко дни преди това се разбра, че роднини и приятели на Добрев работят в община Хасково, което по думите му било \"дрийм тийм\". В писмо до Борисов кметът Добри Беливанов, от когото ГЕРБ сне политическото си доверие, обаче обвинява областния координатор на партията в кадруване. Скандалът бе наречен от БСП \"Кумгейт\". ГЕРБ твърди, че БСП е вербувала кмета, а фирми, свързани с близкия до социалистите бизнесмен Иван Стаматов, санират блокове в Хасково. Депутатът от \"БСП за България\" Елена Йончева цитира разследвания, в които се твърди, че шефът на финансовата комисия в Хасково Даниел Гаргов, който е съпруг на братовчедка на Добрев - Росица Гаргова, има участия във фирми, които печелят обществени поръчки в общината...\" - в. \"Дневник\".\"Добрев си депозира оставката утре, депутатите я отхвърлят в сряда Делян Добрев ще остане депутат и председател на ГЕРБ в област Хасково. Това разказаха пред \"24 часа\" от партията след продължило 3 часа заседание на местния актив. Като човек на честта Добрев ще изпълни намерението си и ще депозира утре оставката си като депутат в деловодството на парламента. Мнозинството обаче ще я отхвърли още в сряда, твърдят източниците ни.\" - в. \"24 часа\".\"Домусчиев: Енергийната мафия иска оставката на Добрев Председателят на КРИБ Кирил Домусчиев изрази лична позиция около решението на Делян Добрев да подаде оставка и да излезе от политиката. Ето какво написа той на страницата си във \"Фейсбук\": \"Делян Добрев е един от най-достойните български политици и депутати. Ако всички хора, които се занимават с политика, бяха като него, със същите експертни и морални качества, България нямаше да има стигане. Това е един достоен човек и затова неслучайно енергийната мафия и свързаните с нея политици искат неговата оставка. Господа депутати, дръжте се достойно и моля не я приемайте! Този човек заслужава уважение!!!\" - в. \"Стандарт\".Острата размяна на реплики между ГЕРБ и Румен Радев продължава да е във фокуса на всекидневниците.\"Румен Радев: Щом ГЕРБ търсят битка с мен, ще си я получат Рискуваме Председателството да се превърне във витрина на \"гейт\"-ове, които започнаха да гърмят навсякъде в страната. Това каза президентът Румен Радев на откриването на учебната година в Софийския университет, предаде \"Фокус\". \"Притесняват ме всички процеси, които стават в страната и то на фона на предстоящото Европейско председателство\", посочи той. \"Управляващите гледат на това Председателство като на някаква омерта, която да гарантира спокойствие отвътре и легитимация отвън\", коментира президентът и допълни, че трябва да се обърне внимание на централния управленския модел. \"Не заради това дали то ще бъде успешно или не. Считайте, че накрая ще бъдем \"потупани по гърба\", такава е практиката в Европа\", посочи Румен Радев...\" - в. \"24 часа\".\"Ако смятаме, че ще имаме севернокорейски нов лидер, който ще се нарича Румен Радев, аз не бих искал българският президент да бъде олицетворение на противопоставянето и на разделението на нацията.\" Това каза лидерът на парламентарната група на ГЕРБ и зам.-председател на партията Цветан Цветанов, цитиран от \"24 часа\". \"Президентът, по конституция, олицетворява обединението на нацията. Това е поредният системен опит на президента да неглижира и да противопоставя институциите, и да не зачита всички различни мнения, които излизат в публичното пространство. Зад ГЕРБ и Парламентарната група на ГЕРБ, която представлява 1 100 060 гласа, трябва да бъдат уважени, както ние изпитваме уважение и респект към президентската институция, защото, дали ни харесва, или не, той е законно избраният президент\", каза още Цветанов. Думите му бяха по повод изказването на Румен Радев по-рано днес. \"Очаквах премиерът да озапти беквокалите в парламента. Това не се случи, те пеят все по-високо и все по-фалшиво. Освен това наблюдавам от всички действия на партия ГЕРБ или премиерът губи контрол върху партията си, или я насърчава в битката срещу мен. Вече не виждам нужда от такава среща (с премиера). Освен това Радев каза, че се води битка. \"Води се тази битка, но считайте, че след като я търсят, ще я получат. Това, което ме смущава повече не е тази битка, а всички процеси, които стават в страната, на фона на предстоящото европейско председателство. Не затова дали то ще бъде успешно или не, считайте, че накрая ще бъдем потупани по гърба - такава е практиката. Притеснява ме начинът, по който гледаме на него и това, което искаме да извлечем от него. Мисля, че управляващите гледат на това председателство като на някаква омерта, която да легитимира спокойствие отвътре и легитимация отвън\", посочи Радев. Според Цветан Цветанов, с последното изказване президентът е отправил упрек и към Европейския съюз...\" - в. \"Сега\".Всекидневниците информират и за обвинението срещу Румен Овчаров за мини \"Бобов дол\".\"СЗ \"Антикорупция\" предяви прецизно обвинение на Румен Овчаров - бивш министър на енергетиката по делото известно като делото за \"Мини Бобов дол\". Това съобщиха от пресцентъра на прокуратурата. След изготвяне на съдебно-икономическата експертиза, на Румен Овчаров е повдигнато обвинение за умишлена безстопанственост, от която за \"Мини Бобов дол\" ЕАД са последвали щети в размер на 8 940 231,47 лв...\" - в. \"Труд\".\"Разследването е установило, че Румен Овчаров, въпреки задълженията си като министър на икономиката и енергетиката и принципал на \"Мини Бобов дол\" ЕАД, не е упражнил достатъчно контрол върху работата на изпълнителния директор на \"Мини Бобов дол\" ЕАД. Изпълнителният директор не е предприел действия по събиране на вземания от договора за наем с \"Ораново\" ООД и не е извършил действия за подобряване на финансовото състояние на дружеството. Щетите, които са настъпили за \"Мини Бобов дол\" ЕАД представляват неплатени наемни суми от договора с \"Ораново\" ООД, режийните разходи по производствената дейност и разликата между фактуриран наем и начислени амортизационни отчисления от \"Мини Бобов дол\" ЕАД. Внесена е конкретизация и по обвинението на Румен Овчаров за извършено от него престъпление по служба, извършено в периода 31.05.2006 г до 26.02.2007 г. при условията на продължавано престъпление. На 31.05.2006 г. е превишил властта си като е дал разрешение на \"Мини бобов дол \"ЕАД да сключи договор за наем с \"Ораново\"ООД, като е иззел правомощията на Министерски съвет съгласно чл.5,т.3 от Закона за подземните богатства. По силата на този договор е дадено право на \"Ораново\" ЕООД да организира и управлява подготовката и изземването на запасите от въглища в мината и е нарушен Закона за концесиите. Настъпили са значителни вредни последици за \"Мини Бобов дол\" ЕАД и Българската държава, изразяващи се в осъществен неконтролиран и незаконен добив на подземни богатства изключителна държавна собственост, създадена възможност от засягане на живота и здравето на населението. Като не се е съобразил с разпоредбите на Закона за подземните богатства - а именно концесията, е следвало да се предостави на физически и юридически лица, които удостоверяват, че имат надлежна регистрация и притежават необходимите технически, управленски и финансови възможности, предложил на Министерски съвет да вземе решение за прехвърляне на права и задължения по невлязъл в сила концесионен договор на \"Мини Бобов дол\" ЕАД от държавното дружество на \"Ораново\"ЕООД за срок от 35 години...\" - в. \"Стандарт\".Ставащото в съдебната система отново е сред актуалните теми.\"Изборът на съдиите за техните представители в новия Висш съдебен съвет (ВСС) е преминал без нарушения и манипулации. Това реши смесеният състав на Върховния касационен съд (ВКС) и на Върховния административен съд (ВАС), като остави без уважение жалбата на бившия председател на Софийския районен съд (СРС) Методи Лалов срещу проведения през лятото избор, съобщи пресцентърът на ВКС. Решението не подлежи на обжалване. Засега решението не е качено на интернет страницата на институцията, но оттам се вижда, че жалбата срещу избора е оставена без уважение. През юни съдиите избраха шестима свои колеги, които да влязат в съдийската колегия на ВСС, който ще встъпи в длъжност утре. Сред кандидатите беше и жалбоподателят Лалов, но той не получи необходимата подкрепа и не беше избран. Неправителственият сектор няколко пъти алармира преди изборите, че електронната система не е сигурна и не дава достатъчна гаранция за честността на вота. Някои членове на съвета поискаха да ѝ се направи външен одит, но мнозинството не възприе идеята. Повечето магистрати в страната гласуваха електронно. Лалов подаде жалба срещу проведения избор от квотата на съдиите, като поиска той да бъде отменен. Мотивите му бяха именно в това, че системата за електронно гласуване може да е била атакувана и да не е отчела правилно вота на съдиите, а ВСС така и не дал гаранции за надеждността ѝ. Смесеният съдебен състав, който разгледа, жалбата назначи експертиза, която установи, че нарушения няма. Тя трябваше да отговори на четири въпроса - дали при изборите на 17 и 18 юни 2017 г. за членове на ВСС е извършен нерегламентиран достъп до системата за електронно гласуване; ако такъв достъп е извършен, в какво се изразява той и отразил ли се е на данните на системата за гласуване; как се подава информацията за валидни и невалидни талони; имало ли е нерегламентирано изтичане на информация от електронната система за гласуване по време на изборния процес. Експертизата бе изготвена от три вещи лица. От експертното заключение се установява, че вещите лица не са констатирали данни за извършен нерегламентиран достъп до системата за е-вот. \"От което следва, че няма индикация за каквото и да било събитие, което да се отрази на данните в системата за електронно гласуване\", се казва в съдебното решение. Според вещите лица, след анализ на предоставените логове в деня на изборите няма доказателства за изтичане на информация от електронната система за гласуване. Експертите са констатирали, че са спазени правилата и разработената процедура по отбелязване на загубен или унищожен талон в деня на избора в информационната система за избор на членове на ВСС. За друго оплакване на Лалов - че срещу кандидатурата му се е водела негативна кампания, целяща да дискредитира личността му, съдебният състав приема, че такива действия са извършени от ВСС чрез негови членове и чрез мнозинството, който не е страна в настоящия процес, поради което не следва да бъде разглеждан. Освен това липсва конкретност на твърденията, както и доказателства в тяхна подкрепа.\" - в. \"Дневник\".\"Правосъдие за всеки\" организира нов Марш за европейско правосъдиеСлед като институциите останаха глухи за призивите за диалог с гражданите по жизнено важни за държавата проблеми, отново организираме Марш за европейско правосъдие, за да покажем, че не сме съгласни да живеем в страна, която твърдо можем да наречем пленена държава, съобщава Инициатива Правосъдие за всеки. Списъкът на събитията и стъпките на властимащите, които доведоха до сегашната ситуация, е твърде дълъг. Призоваваме гражданите да застанат единни срещу системата, която заличава разделението на властите и ни отнема правото да живеем в демократична държава. Маршът за европейско правосъдие на 5 октомври започва в 18 ч. пред Съдебната палата в София, добавят от организацията. Инициативата Правосъдие за всеки бе създадена преди време като се обяви за \"независима гражданска общност за справедливост в българското общество, независим съд и ефективно правораздаване\". Като съмишленици в него са обявени хора като адвокатите Александър Кашъмов и Михаил Екемджиев, Ивет Добромирова, Биляна Гяурова-Вегерстедер, Жюстин Томс, Нели Огнянова, Антоанета Цонева, Асен Генов, Атанас Славов, Душана Здравкова, Иво Божков, Камен Алипиев, Мануела Малеева, Симеон Колев и др.\" - в. \"Сега\".", "date": "2017.10.03", "title": "Делян Добрев остава депутат, прецизираха обвинението срещу Румен Овчаров, Радев като Ким Чен Ун..."}
{"url": "https://news.bg/world/zhertvite-na-strelbata-v-las-vegas-veche-sa-59.html", "text": "Загиналите при стрелбата в Лас Вегас вече са 59, а ранените са 527, съобщи CNN.Според информация на външното ни министерство, към момента няма данни за пострадали българи.Припомняме, 64-годишният Стивън Падок откри огън от 32-ия етаж на хотел \"Mandalay Bay\".Агенция \"Ройтерс\" съобщи, че ФБР не е установило връзка между Падок и ИДИЛ, въпреки че джихадистката организация пое отговорност за атаката.Известно е, че няколко месеца преди атентата нападателят е приел исляма.В хотелската му стая е намерено голямо количество оръжие, но не е известно кога и как то е било пренесено там. Смята се, че Падок е отседнал в \"Mandalay Bay\" на 28 септември.Преди пенсионирането си той е работил като счетоводител. Имал е правоспособност за управление на лекомоторни самолети и е притежавал два летателни апарата.Съобщава се, че е имал психологически проблеми.Шефът на полицията в Лас Вегас Джоузеф Ломбардо го описва като озлобен човек, който е целял да нарани колкото може повече хора.Според информация на NBC, наскоро Падок е извършил няколко транзакции за десетки хиляди долари, свързани с хазарт. Не е известно дали те са били свързани с печалба или със загуба.Това е най-кръвопролитната стрелба в историята на САЩ.Държавните флагове са спуснати. Лидери от цял сват изразяват своята съпричастност във връзка с трагедията.Президентът Доналд Тръмп осъди деянието като  ", "date": "2017.10.03", "title": "Жертвите на стрелбата в Лас Вегас вече са 59"}
{"url": "https://news.bg/world/rusnakat-podgotvil-vzriv-v-oslo-zastana-pred-sada.html", "text": "Руснакът, който беше арестуван през април в Норвегия за подготовка на атентат, беше изправен пред окръжния съд в Осло, предаде Дойче веле.Първоначално срещу 17-годишния обвиняем беше повдигнато обвинение за тероризъм, но впоследствие то беше трансформирано и сега той ще отговаря пред съда за притежаване на взривни вещества.Според експертите, взривното устройство, с което е разполагал, е самоделно, с малка разрушителна сила. Заради неголямата му поразяваща способност обвинението срещу руснака е променено в по-леко.Той е пристигнал в Норвегия през 2010 г. като бежанец. Още преди да бъде арестуван е бил сред обектите на внимание от страна на местната полиция.", "date": "2017.10.03", "title": "Руснакът, подготвил взрив в Осло, застана пред съда  "}
{"url": "https://news.bg/int-politics/ako-madrid-i-barselona-ne-se-vrazumyat.html", "text": "Каталунският премиер Карлес Пучдемон се сдоби с кадрите, които му бяха толкова необходими, за да подсили : възрастни хора, изхвърлени насила от избирателните секции; мощни полицейски подразделения, които настъпват срещу невъоръжени граждани с открити лица; избирателни урни, които се изтръгват от ръцете на гласоподавателите, решили да упражнят демократичното си право.Испанският премиер Мариано Рахой многократно припомни, че Върховният съд е обявил референдума за незаконен, в резултат от което гласуване не може да се състои. Рахой получи подкрепа от най-важните си европейски партньори, когато заяви, че ще защитава правовата държава. Но след ужасяващите кадри от Каталуня, които по никакъв начин не са в съзвучие с демокрацията, тази подкрепа може да се обърне в шок и в критика.Не по международните стандартиСпоред очакванията, двете страни взаимно си приписват вината за избухналите насилия. Испанското правосъдие обяви референдума за незаконен. Въпреки това привържениците на каталунската независимост решиха да го проведат - нищо, че той очевидно не отговаряше на международните стандарти, защото липсваха както призната избирателна комисия, така и надеждни избирателни списъци. Едно дълбоко разединено общество беше призовано да даде гласа си - и това стана по начин, какъвто доскоро никой в Испания не можеше да си представи.След като полицията конфискува милиони бюлетини, екипът на премиера Пучдемон реагира с изобретателност, като прехвърли акцента в социалните мрежи и бързо възстанови сайтовете, които Мадрид беше блокирал. Централното правителство изпрати в Каталуня многохилядни подразделения на Цивилната гвардия и на полицията, за да предотвратят гласуването. В отговор сепаратистите, включително родители с деца, посред нощ окупираха училищата, за да гарантират отварянето на избирателните секции в неделя сутрин.Така започна 1 октомври. Рано сутринта по Уотсап тръгнаха съобщения, с които каталунците взаимно си честитяха \"празника на демокрацията\". Но първите кадри от полицейската намеса бързо разрушиха тази илюзия.Не хулигани, а избиратели Те разрушиха и вярата на мнозина, които мислеха, че като част от мълчаливото мнозинство ще могат да останат настрана от конфликта. Много испанци и много каталунци гледаха на случващото се като на , с които не искаха да имат нищо общо. Други пък разчитаха на законен референдум с консенсус между двете страни, в резултат от което да се получи недвусмислено и обвързващо решение. Сега тези хора видяха по телевизията как полицията събаря на земята тийнейджъри, които можеха да бъдат техните собствени синове или племенници, и как изблъсква от избирателните секции възрастни дами, които можеха да бъдат техните майки. Не някакви забулени хулигани, а граждани, които искаха да си кажат думата в референдума - нищо, че беше незаконен, неорганизиран и необвързващ.Защо изобщо се стигна до тази ситуация? Този въпрос си задават много хора на фона на сцените, които никой не си е представял, че могат да разиграят в една демокрация - а Испания безспорно е такава. От референдума няма да има благонадеждни резултати. А и никой не знае как биха гласували хората, ако той беше проведен законно и в консенсус между Мадрид и Барселона. Само едно изглежда ясно: не можем да си затваряме очите пред .Следващата катастрофа вече чука на врататаСега трябва да се тръгне по пътя на успешната политика, който в момента изглежда безнадеждно блокиран. Общото между Пучдемон и Рахой е, че до днес успяват да удовлетворят своите привърженици. И ако от вчерашните събития и двамата извлекат политическа легитимация на досегашния си курс, следващата политическа катастрофа вече чука на вратата.", "date": "2017.10.03", "title": "Ако Мадрид и Барселона не се вразумят"}
{"url": "https://news.bg/entertainment/sbogom-na-tamnata-strana.html", "text": "С наслов \"Сбогом на тъмната страна\" американската космическа агенция NASA публикува изображение на тъмната страна на Сатурн, която е недостъпна за наблюдение от Земята.Снимката е част от ценното наследство на апарата \"Касини\", приключил изключително успешната си мисия на 15 септември.Подобни зашеметяващи изображения можем да получим видим единствено благодарение на роботизираните космически мисии и докато не изпратим нов апарат край Сатурн, ще виждаме сатурнианската нощ чрез завещаното от \"Касини\", посочват от NASA.Тъмната страна на Сатурн не може да бъде видяна от Земята, тъй като планетата ни се намира по-близо до Слънцето и от нашата гледна точка газовият гигант винаги е огрян от слънчевата светлина.Снимката е направена от разстояние 1.21 милиона километра. Един пиксел от нея отговаря на 72 километра.", "date": "2017.10.03", "title": "Сбогом на тъмната страна "}
{"url": "https://news.bg/world/facebook-naznachava-1000-dushi-da-sledyat-politicheskite-reklami.html", "text": "Платените от Москва политическите реклами за президентската изборна кампания в САЩ са достигнали до близо 10 милиона американци, според данни на Facebook. Днес информацията е предоставена от компанията на американския конгрес, предаде \"Ройтерс\".Повечето от тези съобщения със социални политически послания са били насочени избирателно към определена аудитория. Те са се отнасяли до правата на хомосексуалните, имиграционната политика, правата за притежаване и носене на оръжие.Междувременно стана ясно, че Facebook отваря 1000 работни места за служители, които ще проверяват рекламите в социалната мрежа. При това те ще отчитат не само съдържанието на съобщенията, но и контекста, \"в който те са били купени\", и целевата аудитория.Това е една от мерките, които се предприемат в отговор на руската политическа реклама, чрез която Москва се е намесила в американските избори.", "date": "2017.10.03", "title": "Facebook назначава 1000 души да следят политическите реклами"}
{"url": "https://news.bg/world/nad-40-orazhiya-boepripasi-i-eksplozivni-materiali-otkriti-v-napadatelya-ot-las-vegas.html", "text": "Американската полиция откри голямо количество оръжия и експлозиви в хотелската стая и дома на мъжа, избил най-малко 59 души при най-кръвопролитната атака в американската история, съобщават световни агенции.При нападението на 64-годишния Стивън Падок са ранени повече от 500 души.Разследващите са открили най-малко 23 оръжия, включително и винтовки, в хотелската стая и други 19 огнестрелни оръжия, както и бомбени материали, в едно от двете му жилища.В дома му в Мескит, Невада, на 130 километра североизточно от Лас Вегас, са открити 19 оръжия, експлозиви и хиляди патрона. Също са иззети няколко килограма от експлозива танерит от дома му, както и амониев нитрат от автомобила му. Притежавал е оръжия като автомат \"Калашников\" и модел AR-15.", "date": "2017.10.03", "title": "Над 40 оръжия, боеприпаси и експлозивни материали открити в нападателя от Лас Вегас"}
{"url": "https://news.bg/world/beliyat-dom-sega-ne-e-vreme-za-pregovori-sas-severna-koreya.html", "text": "Сега не е време за преговори със Северна Корея, обяви Белият дом, цитиран от Ройтерс.Американското правителство изключва разговори с КНДР с изключение обсъждане съдбата на американците в тоталитарната държава.Агенцията отбелязва, че коментарът на говорителя на Белия дом е в противоречие с изявлението на държавния секретар Рекс Тилърсън през уикенда, че Вашингтон директно комуникира с Пхенян за ядрената и ракетна програма.Ясно заявихме, че сега не е времето за преговори, каза Сара Сандърс пред журналисти, повтаряйки съобщението на президента Доналд Тръмп през уикенда Тилърсън да не си губи времето с преговори.Единствените разговори ще са за връщането на американци, които са задържани. Други разговори с КНДР на този етап няма да има, добави Сандърс.Не за първи път Белият дом и Държавният департамент заемат противоречиви позиции. Запитана дали Тръмп има доверие на Тилърсън, Сандърс отговори утвърдително.Високопоставен представител от администрацията поясни, че Тилърсън се е изразил неточно., изтъкна източникът.", "date": "2017.10.03", "title": "Белият дом: Сега не е време за преговори със Северна Корея"}
{"url": "https://news.bg/world/sasht-iskat-ot-kuba-da-sakrati-diplomaticheskata-si-misiya-s-60.html", "text": "Администрацията на президента на САЩ Доналд Тръмп ще поиска от Куба да намали с 60% дипломатическия си персонал във Вашингтон.Това съобщиха американски официални представители, цитирани от АП.Действията на Вашингтон са в отговор на решението на САЩ от миналата седмица да изтеглят 60% от служителите си в посолството в Хавана.Молбата на САЩ вероятно ще бъде още една спирачка в отношенията между Куба и САЩ, след като двете държави едва наскоро възобновиха дипломатическите си отношения след половинвековна вражда.САЩ изтеглиха част от дипломатите си заради мистериозни \"звукови атаки\", при които пострадаха най-малко 21 американци в Хавана.За първи път през август беше съобщено за \"звукови атаки\", които водят до загуба на слуха и \"леко увреждане на мозъка\", което може да включва мозъчно сътресение или главоболие.Решението днес се очаква да бъде обявено от Държавния департамент, поясниха източниците.Единият от представителите каза пред агенцията, че държавният секретар Рекс Тилърсън е обсъдил плана с президента Доналд Тръмп в понеделник.Куба отрича да има нещо общо с атаките.Източниците отбелязаха, че целта не е да се накаже комунистическото правителство, а да се осигури реципрочност на дипломатическия корпус в двете столици.САЩ официално ще поискат от Куба да изтегли дипломатите, но няма да ги експулсират, освен ако Хавана не откаже, добавиха източниците.", "date": "2017.10.03", "title": "САЩ искат от Куба да съкрати дипломатическата си мисия с 60%"}
{"url": "https://news.bg/bulgaria/izostavena-sgrada-plamna-v-zaharna-fabrika.html", "text": "Стара изоставена сграда пламна в столичния квартал  \"Захарна фабрика\", съобщиха от МВР.Сигналът за огъня е получен около 6.10 часа. Уточнява се, че се е запалил покривът на сградата.Към мястото са насочени 4 пожарни автомобила. В 7.30 часа пожарът вече е погасен. Продължава разчистването.Към момента не е ясно какво е предизвикало пожара.Няма данни за пострадали хора.", "date": "2017.10.03", "title": "Изоставена сграда пламна в „Захарна фабрика” "}
{"url": "https://news.bg/world/v-parizh-zaloviha-petima-sled-namerena-samodelna-bomba.html", "text": "Петима души са арестувани след откриването на самоделно взривно устройство, съобщава АФП.Парижката прокуратура е започнала разследване за тероризъм, след като през уикенда е открита бомба в сграда във френската столица. Петима души са задържани, поясниха източници.Полицията е открила общо четири газови бутилки в и до сграда в 16-ти район в Париж. Също е открит мобилен телефон, свързан с бутилките, който изглежда е бил като устройство за детониране на експлозива, добавиха представителите.Местен жител сигнализирал на полицията след откриването на две от газовите бутилки около 04,30 часа местно време в събота, уточни единият от източниците.Според друг източник четирима от заподозрените са оставени в ареста.Нивото на терористична заплаха във Франция остава високо след серията джихадистки нападения от януари 2015 г.Последното нападение беше в Марсилия в неделя, когато мъж намушка две жени на железопътната гара в града, викайки \"Аллах е велик\". Нападателят беше убит от патрулиращи войници.Общо 241 души са убити при терористични нападания във Франция.", "date": "2017.10.03", "title": "В Париж заловиха петима след намерена самоделна бомба"}
{"url": "https://news.bg/world/moskva-dostavi-na-sarbiya-dva-ot-shest-iztrebitelya-mig-29.html", "text": "Москва достави на Сърбия два от шест руски изтребителя МиГ-29, се казва в съобщение на министерството на отбраната на балканската държава, цитирано от ТАСС.В съобщението се пояснява, че тежкотоварен самолет Антонов Ан-124 Руслан е доставил първите два самолета на летище \"Батайница\" край Белград. На събитието са присъствали военният министър на Сърбия Александър Вулин и началникът на генщаба Любиша Дикович, както командващият на противовъздушната отбрана Ранко Живак.Вулин поясни, че до края на работната седмица ще бъдат доставени и останалите четири самолета. По думите му за първи път от 1987 г. ВВС на Сърбия получават нови самолети.Според Живак това е \"исторически ден за авиацията и ПВО-то на страната\".Сърбия безплатно ще получи от Русия шест изтребителя МиГ-29, 30 танка Т-72 и 30 бойни машини БРДМ-2. Модернизирането на самолетите ще се осъществява в трима етапа и ще струва на републиката в размер на 180-230 милиона евро. Също така се обсъжда въпросът за доставка на системи \"Бук-М1\", \"Бук-М2\" и \"Тунгуска\".", "date": "2017.10.03", "title": "Москва достави на Сърбия два от шест изтребителя МиГ-29"}
{"url": "https://news.bg/world/napadatelyat-ot-las-vegas-izpolzval-improviziran-sposob-za-povishavane-na-boevata-skorostrelnost.html", "text": "Нападателят от Лас Вегас използвал допълнителна част, за да превърне полуавтоматични оръжия в автоматични, което му позволило да изстреля повече патрони за по-кратък период, съобщава АП.64-годишният Стивън Падок използвал аксесоар, известен като bump-stock (бел. р. - bump-stock e англоезичен жаргон, обозначаващ импровизиран способ за значително повишаване боевата скорострелност на полуавтоматично оръжие. Става въпрос за контрол на стрелковата постъпателност на движението на оръжието при откат и използването на този импулс за задействане на спусъка. Използва се само от няколко позиции на тялото (обикновено от тазобедрената област) и позволява да се произвежда непрецизна интензивна стрелба, сравнима с автоматичен откос).Световната агенция се позовава на двама източници, свързани с разследването. Те са съобщили, че два такива аксесоара са открити в хотелската стая на Падок, но все още се установява дали са използвани при атаката.Според експерти стрелецът е използвал специалното устройство, за да ускори стрелбата.Докато автоматичните оръжия са строго регулирани, полуавтоматични оръжия и подобни аксесоари могат много лесно да бъдат закупени легално.Сайтът Bump Fire Systems рекламира устройството за 99,99 долара, отбелязвайки, че позволява \"симулиране на автоматична стрелба\" и че е \"абсолютно легално\".През последните години властите правят проверка на подобни аксесоари.Сенаторът от Калифорния Даян Фейнстейн отдавна призовава за забраната им. Преди няколко години тя заяви пред АП, че е обезпокоена от появата на нови технологии, които могат да превърнат оръжия в напълно автоматични.Според нея с подобно нещо като bump-stock полуавтоматично оръжие може да се превърне в оръжие, което може да изстрелва по 400-800 патрона в минута.При полуавтоматичното оръжие едно натискане на спусъка води до изстрелване на един патрон, докато при автоматичните едно натискане на спусъка може да изпразни целия пълнител.Продажбата на автоматични оръжия в САЩ е значително ограничена от 30-те години на XX век.По-рано стана ясно, че Падок е притежавал повече от 40 огнестрелни оръжия.", "date": "2017.10.03", "title": "Нападателят от Лас Вегас използвал импровизиран способ за повишаване на боевата скорострелност"}
{"url": "https://news.bg/politics/balgariya-shte-e-chast-ot-badeshtiya-shengen-ochakva-frenskiyat-poslanik-v-sofiya.html", "text": "България ще бъде част от бъдещия Шенген. Това заяви пред БНТ посланикът на Франция в България Ерик Льобедел в отговор на въпрос не е ли несправедливо страната ни да е извън Шенген.Френският дипломат призна, че самият Шенген - икономическото пространство, основано на договора за премахване на граничния контрол, в момента не е добър, не е перфектен. Можем ли да си представим, че България ще ни лиши от своя опит при опазване на границите, запита той в потвърждение на тезата, че странта ни ще се включи в Шенген и си отговори: \"Не, разбира се\".В никакъв случай не става въпрос за Европа на две скорости. Европа на много скорости съществува, съществува и за България, призна Льобедел. Запитан дали няма опит да се създаде \"елитна Европа\", в чийто център да са Франция и Германия, сегашният посланик в София призна, че диференцираната Европа съществува. България може да се възползва от това. България е една от малкото страни, която участва във всички кръгове, заяви дипломатът.Той отново изтъкна призивите за по-обединена, по-суверенна, по-демократична Европа и разясни, че по-обединена е да се подчертае икономическото сближаване. Нито една държава не може да блокира тези, които искат да стигнат по-далеч. Нито една държава не трябва да бъде изключена, каза дипломатът.Той даде пример с Фонда за солидарност, според който българи, работили и осигурявали се легално във Франция, могат да ползват своите пенсии у нас. Тези пари ще отидат в страни, които имат повече нужда от тях, обясни френският посланик Льобедел. За социалните осигуровки предлагаме нов механизъм, който ще функционира на основа на принципа на солидарността. Това е Европа, която сближава, допълни той.Относно Европа, която закриля посланикът призна, че има решения, които се вземат тайно и след това се казват на народите. За да няма подобно налагане, той обясни, че предлагат дебати за всички страни. Ще се стигне до изводи без да налагаме детайли, ще потърсим мнението на гражданското общество. Това ще съвпадне с българското председателство на ЕС.Изправени срещу трети сили - Китай, САЩ, трябва да сме по-последователни в икономическа гледна точка, да достигнем общ бюджет на зоната, да достигнем демократичен контрол, който ще минава, може би, през европейски министър на икономиката, заяви Ерик Льобедел за бъдещето на Европа и еврозоната.Желаем да преустроим демократично Европа. Разчитаме на Европейски парламент. Половината от евродепутатите са (излъчени) от такива транснационални допитвания, обясни той. Относно идеята Еврокомисията да е само с 15 комисари, дипломатът поясни, че Франция е готова да се откаже от своя комисар, за да не е в ущърб на малките страни.Относно референдума в Каталуня, Льободел припомни, че френският президент , да засвидетелства, че в Испания има само един събеседник и това е Мариано Рахой.", "date": "2017.10.03", "title": "България да е част от бъдещия Шенген, очаква френският посланик в София"}
{"url": "https://news.bg/world/v-sasht-razprostraniha-novi-podrobnosti-okolo-ruskata-saga.html", "text": "Предизборният щаб на Доналд Тръмп е поддържал повече контакти с Русия по време на кампанията. Това става ясно от документи, предадени на разследващите, пише \"Вашингтон пост\".Приближени на американския президент са предали документи на федералните следователи, които разкриват за два несъобщени до този момент контакта с Русия по време на кампанията през 2016 г., според източници, запознати със случая.При единия случай личният адвокат на Тръмп и делови партньор са разменили имейли седмици преди Националния конвент на Републиканската партия. В тях се е говорило адвокатът евентуално да участва на икономическа конференция в Русия, на която щели да участват топ руски финансови и правителствени лидери, включително и Владимир Путин, допълват източниците, запознати с кореспонденцията.При другия случай същият адвокат на Тръмп, Майкъл Коен, е получил предложение в края на 2015 г. за жилищен проект в Москва от компания, основана от милиардер, който е служил в горната камара на руския парламент, допълват източниците.Коен отхвърлил поканата за икономическата конференция, позовавайки се на затруднения, свързани с предстоящия конвент. Също така адвокатът отхвърлил строителния план в Москва.Информацията е предоставена на конгресни комисии, както и на специалния прокурор Робърт Мълър във връзка с разследването дали приближени на Тръмп са помогнали на Русия да се намеси на американските избори.Подробностите са предадени от организацията на Тръмп през август. Те са предоставени на Белия дом, на адвокати и разследващи.Макар че няма доказателства тези контакти да са довели до нещо повече, кореспонденцията показва, че вътрешното обкръжение на Тръмп е продължило да получава молби от Русия в разгара на президентската кампания, отбелязва изданието. ", "date": "2017.10.03", "title": "В САЩ разпространиха нови подробности около руската сага"}
{"url": "https://news.bg/regions/stolichnite-tramvai-3-4-i-18-vremenno-sa-do-tsentralna-gara.html", "text": "Трамваи с номера 3, 4 и 18 временно ще обръщат посоката на движението си на Централна гара. Трамваите не стигат до кв. \"Орландовци\" поради скъсана контакта мрежа на ул \"Каменоделска\", информираха Столична община.За улеснение на пътниците Центърът за градска мобилност е осигурил автобус от Централна гара до Орландовци. Екипи на електротранспорта работят по отстраняване на аварията.", "date": "2017.10.03", "title": "Трамваите 3, 4 и 18 временно са до Централна гара"}
{"url": "https://news.bg/world/skok-na-reytinga-na-maduro-predi-vizita-v-rusiya-belarus-i-turtsiya.html", "text": "Рязък скок на одобрителния рейтинг на венецуелския лидер Николас Мадуро през септември, показва проучване на местната компания Datanalisis, цитирано от Ройтерс.През миналия месец 23% (+6 на сто) от анкетираните одобряват управлението на президента в сравнение със 17% през юли.Скокът на рейтинга на Мадуро идва след няколко кръга нови санкции, които наложи администрацията на президента на САЩ Доналд Тръмп на Венецуела.52% са против санкциите на САЩ. 57 на сто пък заявяват, че не са съгласни САЩ да използват \"военен вариант\" за промяна на режима във Венецуела.86,8% вярват, че ситуацията в държавата е негативна.Ниският рейтинг на Мадуро в Латинска Америка не е нещо необичайно. Президентите на Колумбия Хуан Манюел Сантос и на Бразилия Мишел Темер са дори с по-нисък рейтинг тази година.В проучването са участвали 1000 души. Проведено е между 8 и 22 септември.В същото време Мадуро ще пътува за Русия, където ще се срещне с руския си колега Владимир Путин и ще участва на енергиен форум. След това той ще посети Беларус и Турция.", "date": "2017.10.03", "title": "Скок на рейтинга на Мадуро преди визита в Русия, Беларус и Турция"}
{"url": "https://news.bg/health/speshnata-pomosht-zakasnyava-priznava-proverka-na-mz.html", "text": "Има проблем със забавяне на спешните екипи на \"Спешна помощ\", показа проверка, направена в четири големи болници в София, резултатите от която са публикувани на страницата на МЗ.Тя бе разпоредена от здравния министър Николай Петров след смъртта на 74-годишния Спас Добрев.Проблемът в Центъра за спешна медицинска помощ (ЦСМП) е свързан с кадровия дефицит в системата. Проверени са УМБАЛ \"Александровска\", УМБАЛСМ \"Пирогов\", УМБАЛ \"Св. Иван Рилски\" и ЦСМП - София. При инспекцията е установено, че починалият пациент Спас Добрев не е регистриран в болничната информационна система на \"Пирогов\"., не са проведени клинико-лабораторни изследвания за доказване или отхвърляне на работната диагноза на ЦСМП. Насочен е устно към друго лечебно заведение, се казва становището на МЗ.Според хронологията - на 16 септември 2017 г. в 16:19 часа към ЦСМП е подаден първият сигнал за пациента С. М. Д., като оплакванията са за ниско кръвно налягане и задух. В 17:45 ч. (час и двадесет минути след първото обаждане) адресът е посетен от екип на ЦСМП, който извършва преглед, поставя диагноза и констатира необходимост от спешно транспортиране до лечебно заведение.В \"Спешна помощ\" - София този ден на смяна са 12 екипа: 3 реанимационни и 9 лекарски, а постъпилите повиквания в ЦСМП са общо 275.В 18:15 часа болният е в УМБАЛСМ \"Пирогов\", където поради отказ за преглед и прием на пациента, се налага същият да бъде транспортиран в УМБАЛ \"Александровска\", което става в 18:25 часа.В проверката е записано, че линейката, осъществила транспорта на пациента, е била оборудвана с цялата необходима апаратура съгласно изискванията на Медицински стандарт \"Спешна медицина\".В Университетска болница \"Александровска\" диагностичните дейности са в пълен обем и съответстват на състоянието на пациента. Въпреки извършените реанимационни действия, в 20:25 ч. настъпва летален изход.След депозирана от съпругата на Добрев молба за освобождаване от аутопсия, не може по категоричен начин да бъде определена основната причина за смъртта, се казва в становището от МЗ.Медицинският одит беше разпреден от министър Петров след като съпругата на починалия на 16-ти септември Спас Добрев изпрати отворено писмо до него, с което подробно го запозна с обстоятелствата около случая.От Министерството на здравеопазването уверяват, че за всички установени нарушения ще бъдат образувани административно-наказателни производства.Днес от МЗ заявяват, че в писмото на съпругата на пациента са засегнати въпроси от морално-етичен характер, за които ИАМО е сезирала Комисията по професионална етика към БЛС.", "date": "2017.10.03", "title": "Спешната помощ закъснява, признава проверка на МЗ"}
{"url": "https://news.bg/crime/noviyat-vss-s-naglasa-za-nov-izbor-na-shef-na-vas.html", "text": "Процедурата за избор на шеф на Върховния административен съд (ВАС) би трябвало да започне отначало. Нека обаче да се изчака да мине през всички етапи една процедура, за да се завърши конкретен орган. Това заяви Севдалин Мавров, член на новия състав на Висшия съдебен съвет (ВСС) от квотата на съдиите.Той си пожела новият ВСС да е по-успешен и да има повече разбирателство.\"Ако президентът не издаде указа, което очевидно ще стане, трябва да се повтори процедурата от начало. Предложението повторно гласуване няма да е достатъчно обективно\", смята и Цветинка Пашкунова, също нов член на ВСС от квотата на съдиите.\"Най-вероятно ще има нов избор за шеф на ВАС, макар и не в този смисъл. Нека да излезе указът на президента. Трябва да има прегласуване от новия ВСС\", е мнението на Боян Магдалинчев от парламентарната квота. Той също се надява да няма конфронтация и новият ВСС да работи спокойно.Припомняме, че Георги Чолаков бе избран от ВСС за нов председател на Върховния административен съд, след като кандудатурата му беше издигната от Общото събрание на съдиите във ВАС.За него гласуваха 20 от кадровиците на съдебната власт. Само 5 гласа получи другият кандидат за поста - Соня Янкулова, която има опит и като зам.-министър на отбраната и на вътрешните работи.Изборът трябва да бъде потвърден с указ на президента, като държавният глава може да наложи вето и да върне процедурата на съдебния съвет. Това обаче може да се случи само веднъж.Президентът Румен Радев все още не е издал указ и няколко пъти вече намекна, че. ", "date": "2017.10.03", "title": "Новият ВСС с нагласа за нов избор на шеф на ВАС"}
{"url": "https://news.bg/world/farazh-napadna-bryuksel-zaradi-sluchiloto-se-v-kataluniya.html", "text": "Крайнодесният британски политик Найджъл Фараж изрази подкрепата си за независима Каталуния по време на дебат за Брекзит в Европейския парламент, съобщават испански медии.Фараж остро разкритикува испанското правителство за полицейското насилие в неделя.Той също не пропусна да нападне и Брюксел.\"Не е за вярване, че Юнкер днес не спомена какво се случи в страна членка на ЕС\", изтъкна Фараж пред депутатите.\"\", изтъкна Фараж.Естебан Гонзалес Понс, лидер на испанската делегация в групата на Европейската народна партия, заяви, че крайнодесни подкрепят независимост на Каталуния.Междувременно Фараж говори и за Брекзит. Той обвини ЕС, че \"ни третира като заложник\".", "date": "2017.10.03", "title": "Фараж нападна Брюксел заради случилото се в Каталуния"}
{"url": "https://news.bg/world/prestrelka-mezhdu-hilari-klintan-i-stiv-banan-za-kontrola-varhu-orazhiyata.html", "text": "Бившите съветници на американския президент Стив Банън и Себастиан Горка нападнаха Хилари Клинтън, след като бившият държавен секретар призова за по-голям контрол върху оръжията, пише \"Гардиън\".В \"Туитър\" Клинтън заклейми \"хладнокръвното клане\" в Лас Вегас. Тя призова политиците да се противопоставят на влиятелната Национална асоциация на притежателите на огнестрелно оръжие, която в момента лобира в Конгреса за прокарване на мерки, позволяващи притежателите на оръжие да използват заглушители.\"\", отбеляза тя.Банън от своя страна обвини Клинтън, че се опитва да политизира атаката.\"\", отбеляза Банън.Горка пък заяви пред Фокс нюз, че \"\".", "date": "2017.10.03", "title": "Престрелка между Хилари Клинтън и Стив Банън за контрола върху оръжията"}
{"url": "https://news.bg/int-politics/rusiya-zaplashva-da-masti-za-nezakonna-konfiskatsiya-na-neyni-imoti-v-sasht.html", "text": "Американските власти са влезли силово в жилищните помещения на генералното консулство на Русия в Сан Франциско, обявиха от руското външно министерство, заплашвайки с ответни мерки срещу това, което определиха като враждебни и незаконни действия на САЩ, съобщава \"Ройтерс\".Руският персонал напусна консулството през миналия месец, след като Вашингтон нареди Москва да освободи някои от дипломатическите си имоти, част от поредица от действия тип \"око за око\" между двете страни.Оттогава насам американските власти влязоха във владение на административни части от руския дипломатически имот, но в понеделник те са влезли в жилищните части, които напускащият руски персонал е бил заключил.\"Въпреки нашите предупреждения, американските власти не се вслушаха в разума и не се отказаха от незаконните си намерения\", изтъкнаха от руското външно ведомство.\"Запазваме си правото да отговорим. Принципът на реципрочност винаги е бил и остава крайъгълният камък на дипломацията\", предупреждават още руските власти.Кадри, многократно въртени по руската държавна телевизия, показват според руснаците американски държавни служители, разбиващи катинари и влизащи в сградите.\"Нарушителите\" овладяха всички сгради, включително резиденцията на генералния консул, добавиха от руското външно министерство.\"Следователно, ние разбираме, че американците, нахлуващи в нашите дипломатически имоти, де факто се съгласиха, че техните дипломатически мисии в Русия могат да бъдат третирани по същия начин\", подчертават руските власти.Руският президент Владимир Путин през миналия месец обвини Вашингтон в \"грубо\" отношение към дипломатически имоти на Русия на територията на САЩ, като нареди на външното министерство да предприеме съдебни действия за предполагаеми нарушения на права на собственост на Русия.Всичко започна през миналата година, когато бившият американски президент Барак Обама експулсира 35 руски дипломати като ответна мярка срещу предполагаема руска намеса по време на президентските избори, които вкараха Доналд Тръмп в Белия дом.През юли Москва нареди САЩ да намалят броя на своя дипломатически и технически персонал, работещ в Русия, с около 60 процента, до 455 души.В края на август САЩ наредиха да бъде затворено генералното консулство на Русия в Сан Франциско, а след това конфискуваха сградата на търговското представителство на Русия във Вашингтон, като обявиха, че това са реципрочни действия в \"дух на паритет\", след като Русия нареди САЩ изтеглят 755 служители от страната.Русия връчи протестна нота на САЩ, а след това си поиска обратно конфискуваните дипломатически имоти.", "date": "2017.10.03", "title": "Русия заплашва да мъсти за \"незаконна\" конфискация на нейни имоти в САЩ"}
{"url": "https://news.bg/regions/verizhna-katastrofa-na-am-trakiya-v-posoka-sofiya.html", "text": "Няколко превозни средства са участвали в пътнотранспортно произшествие на АМ \"Тракия\", съобщава Агенция \"Пътна инфраструктура\".Микробус се е ударил в камион и друг микробус при 93-и километър от магистралата в посока София. Произшествието затворило изпреварващата лента от пътното платно.Едно или повече от превозните средства са били на фирмата изпълнител на ремонтни дейности на \"Тракия\". Вследствие на първия удар от превозното средства на ремонтната фирма се разпиляват знаци, които стават причина за ново произшествие, в което участвали две коли. Втората катастрофа блокира и активната лента на движение.Инцидентът е станал въпреки наличието на обозначения с маркировка и пътни знаци около и на превозните средства на фирмата.На мястото е пристигнал екип на \"Пътна полиция\", който регулира движението в района на катастрофата. Преминаването се осъществява само в аварийната лента от пътното платно.По първоначална информация в произшествието е пострадал един човек, съобщава bTV.Заради катастрофите в района на инцидента се е образувало голямо задръстване. Полицията призовава водачите да шофират с повишено внимание и съобразена скорост, както и да спазват стриктно указанията на пътните полицаи.", "date": "2017.10.03", "title": "Верижна катастрофа на АМ \"Тракия\" в посока София"}
{"url": "https://news.bg/int-politics/turtsiya-zatyaga-sanktsiite-sreshtu-irakski-kyurdistan.html", "text": "Турция ще наложи нови санкции срещу Иракски Кюрдистан заради референдума за независимост, който се проведе на 25 септември. Това обяви турският президент Реджеп Тайип Ердоган, цитиран от \"Ройтерс\".\"Засега налагаме различни видове ембарго в Северен Ирак, но ако не започнат да мислят разумно, мерките ще бъдат затягани все повече\", изтъкна Ердоган пред депутатите от управляващата Партия на справедливостта и развитието.Иракските кюрди подкрепиха с огромно мнозинство независимостта на референдума, противопоставяйки се на съседните страни, включително Турция, която се опасява, че допитването може да разпали кюрдски сепаратизъм в югоизточната част на страната и да доведе до нови конфликти.", "date": "2017.10.03", "title": "Турция затяга санкциите срещу Иракски Кюрдистан"}
{"url": "https://news.bg/regions/mazh-se-barikadira-v-apartamenta-si-v-sofiya.html", "text": "Психично болен мъж се е барикадирал в жилището си на улица \"Чаталджа\" в центъра на София, информира bTV.Случаят веднага е вдигнал на крак органите на реда в столицата.Установено е, че мъжът страда от психично заболяване. Предполага се, че той е спрял да пие лекарствата си, поради което се е и барикадирал в апартамента си.Освен че се е барикадирал, мъжът е започнал и да заплашва близките си, които са повикали полицаи на мястото.Към момента мъжът вече е изведен от дома си. Полицаите твърдят, че това не е първият път, в който се отзовават на същата молба.", "date": "2017.10.03", "title": "Мъж се барикадира в апартамента си в София"}
{"url": "https://news.bg/int-politics/putin-zove-za-konstruktivno-i-vzaimnoizgodno-satrudnichestvo-sas-sasht.html", "text": "Москва иска \"предсказуемо, конструктивно и взаимноизгодно сътрудничество\" с Вашингтон. Това обяви руският президент Владимир Путин, след като получи акредитивните писма от нови посланици в Москва, включително посланикът на САЩ Джон Хънтсман, съобщават руски медии.Настоящите руско-американски двустранни отношения не могат да \"предизвикат задоволство\", коментира Путин по време на официална церемония в Кремъл.\"Подкрепяме конструктивно, предвидимо и взаимноизгодно сътрудничество\", подчерта руският държавен глава, добавяйки, че \"стриктното придържане към принципите на равенството, зачитането на националните интереси и ненамесата във вътрешните работи\" трябва да бъде в основата на двустранното сътрудничество.След церемонията по връчването на акредитивните писма, новият шеф на американската дипломатическа мисия в Москва е обещал да работи за възстановяването на доверието и засилването на двустранното сътрудничество между Москва и Вашингтон. Назначаването на Хънтсман идва във време на изострени отношения между Русия и САЩ. Двете страни се въвлякоха в дипломатически спор, като взаимно си конфискуваха дипломатически имоти и съкратиха в големи размери дипломатически персонал по настояване на ответната страна.  ", "date": "2017.10.03", "title": "Путин зове за конструктивно и взаимноизгодно сътрудничество със САЩ"}
{"url": "https://news.bg/crime/miroslav-borshosh-se-sdobi-s-dve-novi-obvineniya-za-remonta-na-ndk.html", "text": "Специализирано звено \"Антикорупция\" към Софийската градска прокуратура прецизира обвинението спрямо бившия изпълнителен директор на НДК Мирослав Боршош за нецелево разходване на средства. Прокуратурата повдигна и нови две обвинения срещу Боршош - за умишлена безстопанственост и сключване на неизгодни сделки.След изготвяне на назначената допълнителна съдебно-икономическа експертиза разследването на е установило, че в периода от 23 август 2016 година до 26 юни 2017 година Боршош е разпоредил част от целевите средства да бъдат изразходвани за заплащане на разходи, които не са свързани с дейностите, за които са били отпуснати. Става въпрос за сума в размер на 3 431 146 лв.С решение на Министерски съвет от 3 август тази година бюджетът на Националния дворец на културата е увеличен със 17 млн. лв., като средствата са били предназначени за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз, започващо на 1 януари 2018 година.В хода на разследването са събрани доказателства и за още едно престъпление, извършено от Мирослав Боршош. Той е обвинен и за умишлена безстопанственост, от която са последвали щети за НДК в общ размер на 389 624 лв.В периода от 16 януари 2015 година до 24 януари 2017 година Боршош е сключил договори с адвокатски дружества при наличие на назначени двама юрисконсулти. Новите договори били за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата.От събраните и анализирани до момента доказателства Специализираното звено \"Антикорупция\" е установило още, че в периода от 24 ноември 2014 година до 23 декември 2015 година Боршош съзнателно е сключил 15 неизгодни сделки, от които за НДК са настъпили значителни вреди в размер на 94 740 лв.6 от договорите били за PR- обслужване, при наличието на 4-ма служители, назначени в НДК за тази дейност. Другите 9 договори били за процесуално представителство пред съдебни органи, при налични назначени 2- ма юрисконсулти.Без промяна остава обвинението срещу Боршош за безстопанственост, свързано със сключения договор за оперативен лизинг за отдаване под наем на лек автомобил марка \"Лексус\", от което за НДК са настъпили щети в размер на 28 399 лв.Разследването по случая продължава.Припомняме, на 26 юни 2017 г., понеделник  изпълнителния директор на НДК Мирослав Боршош. Във вторник .От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  за нарушения с бюджетни пари, отпуснати на НДК, а на 19 юли прокуратурата обвини Боршош за нецелесъобразно изразходване на средства. ", "date": "2017.10.03", "title": "Мирослав Боршош се сдоби с две нови обвинения за ремонта на НДК"}
{"url": "https://news.bg/world/irakski-kyurdistan-organizira-prezidentski-i-parlamentarni-izbori-na-1-noemvri.html", "text": "Иракски Кюрдистан планира да проведе президентски и парламентарни избори на 1 ноември. Това съобщава базираната в Ербил телевизия Rudaw, цитирана от Ройтерс.С изборите местното правителство ще се опита да затвърди резултата от референдума за независимост. На референдума на 25 септември почти всички кюрди в Северен Ирак гласуваха за независимост.Днес турският президент Реджеп Ердоган предупреди, че Анкара ще наложи допълнителни санкции на Северен Ирак заради вота. Турция и Иран се страхуват, че кюрдският сепаратизъм може да засегне и тях.Кюрдското регионално правителство обаче не е обявило независимост и изборите са за парламент и президентство на региона, а не за независима държава.Багдад отговори на референдума със забрана на международните полети до кюрдските летища, докато Иран и Турция започнаха съвместни военни учения с иракските войски до Иракски Кюрдистан.Лидерът на кюрдите Масуд Барзани е на власт от 2005 г. - две години след инвазията на САЩ в Ирак. Вторият му мандат беше удължен през 2013 г. заради разпространението на ДАЕШ (\"Ислямска държава\"). Не е ясно дали Барзани ще участва на изборите през ноември, тъй като според кюрдското законодателство президентът не може да остане на поста за повече от два мандата.Телевизията отбелязва, позовавайки се на шефа на избирателната комисия Хендреан Мохамед, че предизборната кампания ще започне на 15 октомври.", "date": "2017.10.03", "title": "Иракски Кюрдистан организира президентски и парламентарни избори на 1 ноември"}
{"url": "https://news.bg/int-politics/pochina-bivshiyat-prezident-na-irak-dzhalal-talabani.html", "text": "Иракският кюрдски лидер и бивш президент на Ирак Джалал Талабани е починал, съобщи иракската държавна телевизия.Талабани, който е лидер ветеран на кюрдската борба за самоопределение, подаде оставка като президент през 2014 г., след дълъг период на лечение след инсулт през 2012 г.Талабани е роден през 1933 г. близо до град Ербил, който сега е седалище на регионалното правителство на Иракски Кюрдистан. Той е първият неарабски президент на Ирак, избран през 2005 г., две години след инвазията на САЩ в страната, при която от власт беше свален диктаторът Саддам Хюсеин.", "date": "2017.10.03", "title": "Почина бившият президент на Ирак Джалал Талабани"}
{"url": "https://news.bg/bulgaria/vlak-pomete-kola-na-zhp-prelez-1.html", "text": "Бързият влак София - Русе помете лек автомобил с двама мъже между великотърновските села Раданово и Полски Сеновец, сигнализират от МВР. Сигнал за инцидента в полицията е постъпил малко пред 14 часа.По първоначални данни колата не е спазила сигнализацията при преминаването на прелеза. В автомобила са пътували двама мъже - баща и син, информират от БНР. Двамата мъже са откарани в болница, бащата е с прорезни рани, но синът е с гръдна травма и е в тежко състояние. Във влака са пътували 50 души. Пострадали от пътуващите с железницата няма.Движението е спряно минути след инцидента и пътниците са били извозвани с автобуси. Заради катастрофата пътници от още три влака са били превозени с автобус.На местопроизшествието се извършва оглед, до приключването му композицията изчаква на място. Работата по изясняване на причините за инцидента продължава.", "date": "2017.10.03", "title": "Влак помете кола на жп прелез"}
{"url": "https://news.bg/politics/gerb-pita-tova-li-sa-bekvokalite-na-prezidenta-v-bsp.html", "text": "На извънреден брифинг в парламента депутатът от ГЕРБ Делян Добрев съобщи, че е подал оставката си в деловодството - заявление за прекратяване на пълномощията му на народен представител.Той прикани Йончева в рамките на 24 часа да извади по диаграмите, които показва, да извади имена, фирми, кой какви пари е вземал, давал или да му се извини, защото \"нейната история минала всякакви разумни граници\".Според него срещу му са действали с ченгеджийски похвати и са скалъпили малки истини, които да изглеждат ужасно и да сринат авторитета на човек.Атаката срещу него цели да се прикрият .\"Всички знаем каква е обвързаността между Корнелия Нинова и Румен Овчаров. Както някои колеги казаха, Румен Овчаров е ментор на Корнелия Нинова. Той е гърба на Корнелия Нинова в БСП, завърши той.Депутатът от ГЕРБ и зам.-председател на НС Цвета Караянчева нападна с редица въпроси БСП и лично към лидера на социалистите: \"Вярно ли е, че съпругът на Корнелия Нинова работи в Лукойл? На каква позиция е? Каква заплата получава? В конфликт на заинтересованите ли е г-жа Нинова, когато гласува закони за горива, пазари, икономика. Спонсорирала ли е Лукойл г-жа Нинова и кампанията на БСП?\"Караянчева заяви, че очаква отговор от Нинова. Тя попита и това ли са \"беквокалите на президента в БСП\" и това ли е битката, която президента отваря срещу ГЕРБ.Припомняме, вчера  с обвинението, че не може да контролира хората си в парламента.Александър Ненков защити семейството си в отговор на изнесената по-рано информация от БСП за кумгейт в \"Булгартрансгаз\". Той заяви, че се гордее с майка си и баща си.За обвиненията срещу съпругата му отговори, че тя е професионалист и благодарение на нейните усилия дружеството се развива и е добро състояние. Ненков отрече Гегов някога да я е назначавал. По думите му съпругата му оглавява международния отдел, защото може да се справи с тази работа.", "date": "2017.10.03", "title": "ГЕРБ пита това ли са беквокалите на президента в БСП"}
{"url": "https://news.bg/int-politics/tramp-nareche-terorista-ot-las-vegas-bolen-lud-chovek.html", "text": "Американският президент Доналд Тръмп определи стрелеца, избил 59 души и ранил още 527 души в Лас Вегас вчера, като \"болен човек, луд човек\".Говорейки в Белия дом, той заяви, че ще разгледа законите за притежание на огнестрелни оръжия \"с течение на времето\", но не разяснил по-подробно.Полицията все още се опитва да установи защо 64-годишният Стивън Падок откри огън от 32-ия етаж на хотел по тълпа на музикален концерт в Лас Вегас.Полицията откри 23 огнестрелни оръжия в хотелската му стая, както и оръжия и експлозиви в дома му.Досега не са станали известни каквито и да е причини за извършването на кървавата баня, като разследващите не са открили никакви връзки с международния тероризъм. Някои следователи намекнаха, че Падок има история на психично заболяване, но това не е потвърдено.Падок няма никакви криминални регистрации и не е бил известен на полицията.Говорейки пред журналисти преди да се качи на президентския хеликоптер на път за Пуерто Рико, Тръмп коментира, че Падок бил \"болен, луд човек. Много проблеми, предполагам, и ние се опитваме да разкрием фактите около него много, много сериозно\".След като бил попитан, Тръмп отказал да нарече нападението вътрешен тероризъм.По въпроса за контрола върху огнестрелните оръжия, президентът посочил: \"Ще говорим за законите за огнестрелните оръжия с течение на времето.\"Тръмп, чиято позиция относно контрола върху оръжията се промени през годините, не коментирал повече по темата.", "date": "2017.10.03", "title": "Тръмп нарече терориста от Лас Вегас \"болен, луд човек\""}
{"url": "https://news.bg/crime/direktorat-na-uchilishte-obvinen-za-bludstvo-ostava-pod-domashen-arest.html", "text": "Окръжният съд в Бургас потвърди определението на Районния съд в Бургас за вземане на мярка за неотклонение \"Домашен арест\" спрямо директора на ОУ \"Христо Ботев\" в село Ново Паничарево, община Приморско, който е обвинен в блудство с ученичка в седми клас.Припомняме, по-рано днес стана ясно, че Районната прокуратура в Бургас е протестирала определената мярка \"домашен арест\" спрямо 58-годишния директор Христо Р. Прокуратурата искаше мъжът да бъде задържан в ареста.Решението на Окръжния съд в Бургас обаче е окончателно и не подлежи на протест.Припомняме и че мъжът е обвинен за това, че на 25 септември 2017 г. в село Ново Паничарево, община Приморско, област Бургас е извършил действия с цел да възбуди и удовлетвори полово желание без съвкупление, по отношение на непълнолетно момиче. Христо Р. е използвал положението си на зависимост като директор на горепосоченото училище, в което пострадалата е ученичка.Още повдигането на обвинението наблюдаващият прокурор е обяснил, че най-адекватната мярка за неотклонение спрямо обвиняемия е \"задържане под стража\".", "date": "2017.10.03", "title": "Директорът на училище, обвинен за блудство, остава под домашен арест"}
{"url": "https://news.bg/world/saakashvili-iska-politichesko-ubezhishte-v-ukrayna.html", "text": "Михаил Саакашвили иска политическо убежище в Украйна. Това е съобщил неговият адвокат, цитиран от ТАСС. Молбата е подадена през септември и се очаква отговор от миграционната служба на Лвов. Междувременно, от прокуратурата и министерството на правосъдието на Украйна са заявили, че въпросът за екстрадирането му още не е решен. Решението ще бъде взето след съответното разглеждане и институциите твърдят, че то няма да бъде политически мотивирано. Припомняме, че Саакашвили е бивш губернатор на Одеса и президент на Грузия.След като влезе в Украйна от Полша, той обяви, че ще обедини украинската опозиция срещу бившия си съюзник, президента Петро Порошенко и планира да започне кампания за набиране на подкрепа.Саакашвили иска да свали от поста Порошенко на следващите избори, обвинявайки президента, че се е отказал от обещанията си да изкорени корупцията и да извърши реформи, направени по време на протестите на Майдана в Киев в началото на 2014 г., при които беше свален проруският президент Виктор Янукович.Той твърди, че не се бори за поста президент или премиер. Твърди, че е подходящ за обединител на опозицията, тъй като тя не вижда конкурент в негово лице.Понастоящем изглежда малко вероятно, че Саакашвили, който е учил в Украйна и говори свободно украински, ще дойде на власт. Неговото украинско гражданство, предоставено му от Порошенко, когато го направи губернатор на Одеса през 2015 г., беше отнето, а социологическите проучвания показват слаба подкрепа за неговата партия \"Движението на новите сили\".Властите в страната му повдигнаха обвинение за незаконно влизане в Украйна.", "date": "2017.10.03", "title": "Саакашвили иска политическо убежище в Украйна "}
{"url": "https://news.bg/bulgaria/nyama-okonchatelno-reshenie-za-ostavkata-na-dobrev-obyavi-tsvetanov.html", "text": "Няма окончателно решение в ПГ на ГЕРБ за оставката на Делян Добрев. Това обяви председателят Цветан Цветанов, цитиран от \"Фокус\".Той направи изявлението след заседанието на парламентарната група, за което призна, че е било изключително тежко.Колегите поискаха утре да има дебат, това се случва за първи път. Те порицаха действията на БСП, заяви още председателят. Цветанов подчерта огромната подкрепа, която е получил Добрев. Остро коментира Цветанов действията на БСП и Елена Йончева. По думите му, \"момичето, което се возеше на мотора на един лидер, направи така, че Делян Добрев да се обяснява.\"Четири пъти помолих депутатите от ГЕРБ да гласуват \"за\" това да си тръгна от НС. Причините за това са лични. Чувствам се омърсен. Това заяви самият Добрев след заседанието. Припомняме, че Добрев обяви оттеглянето си след скандала, добил известност като \"Кумгейт\".Той беше обвинен за  от червения депутат Елена Йончева.Кметът на Хасково Добри Беливанов обвини Добрев в опити да му изземе властта и да кадрува вместо него. Той направи това след обвиненията и исканията за оставката му от ГЕРБ - партията, която го издигна. Няколко часа след като Добрев обяви това герберите в цялата страна се обявиха против това негово решение. В няколко отворени писма местните формации на ГЕРБ помолиха депутата да не се оттегля и призоваха премиера Борисов да не му приема оставката.  ", "date": "2017.10.03", "title": "Няма окончателно решение за оставката на Добрев, обяви Цветанов "}
{"url": "https://news.bg/bulgaria/emko-s-narusheniya-v-bezopasnostta-no-mozhe-da-poluchi-litsenza-si.html", "text": "МВР внесе в Междуведомствената комисия справка за мерките за безопасността в предприятията от оръжейната промишленост. Констатирани са пропуски, както в заводите на \"Емко\", така и на други фирми.Ще им бъдат наложени глоби, но ако нередностите бъдат отстранени в срок, лицензът на \"Емко\", отнет през юли, може да бъде върнат.Това съобщи bTV, като цитира свои източници във вътрешното ведомство.От \"Емко\" твърдят, че са изпълнили предписанията, но повторна проверка не е имало. \"\". Това каза в студиото на \"Тази сутрин\" главният секретар на МВР Младен Маринов.Припомняме, че вчера оръжейници от \"Емко\" протестираха пред Министерски съвет за отнетия лиценз. Сред конкретните действия, които работниците очакват да бъдат предприети от страна на държавата са: разглеждане на протоколите, съставени от служба КОС на ГД \"Национална полиция\". Относно договорите, Димиев посочи, че има какво да се работи по въпроса.Министърът на икономиката Емил Караниколов заяви, че първото, за което ще настоява е незабавно въпросните доклади да бъдат предоставени от страна на полицията.Караниколов се ангажира още днес да разговаря с МВР за предоставянето на въпросните документи.\"Ако в констатациите няма нещо, което да застрашава сигурността и живота на работниците и населението, аз лично веднага ще искам да се върне действието на спрения лиценз за внос и износ. От тук нататък ще имаме диалог по всички други теми, които поставихме, включително и по нормативната база\", увери той. ", "date": "2017.10.03", "title": "\"Емко\" с нарушения в безопасността, но може да получи лиценза си "}
{"url": "https://news.bg/world/kataluniya-narushi-zakonite-na-stranata-obyavi-ispanskiyat-kral.html", "text": "Каталунските власти нарушиха законите на страната. Това обяви испанският крал Фелипе VI в изкаване по повод на проведения по-рано референдум за независимост в автономния регион, предадоха световните информационни агенции. Той направи изявлението в обръщение към нацията. По думите му, референдумът е незаконен и недемократичен. Той дълбоко е разделил каталунското общество. Кралят застана зад действията на правителството в Мадрид. По думите му, трябва да се възстанови конституционният ред и върховенсвото на закона в Каталуния.Припомняме, че вицепремиерът на страната Сорая де Сантамария обвини Барселона в \"мафиотски стил\" на поведение и обяви, че това няма да бъде позволено. Чуха се и призиви от партии за отмяна на автономията.  Междувремено, масови протести се провеждат в Каталуния след сблъсъците заради действията на испанските власти по осуетяването на вота. В неделя 42% от имащите право на глас взеха участие на референдума. 90% от тях гласуваха за независимост. Стотици хора пострадаха при сблъсъци с полицията. Регионалното правителство обвини испанския премиер Мариано Рахой, че е отговорен за възникналото насилие.Сърбия също коментира събитията в Испания. Белград обвини света в двоен стандарт, след признаването на Косово за независима държава. Прищина обяви едностранно независимост от Сърбия. ", "date": "2017.10.03", "title": "Каталуния наруши законите на страната, обяви испанският крал "}
