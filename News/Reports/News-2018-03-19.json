{"url": "https://news.bg/int-politics/tramp-ne-pozdravi-putin-s-preizbiraneto-mu.html", "text": "Президентът на САЩ Доналд Тръмп не поздрави Владимир Путин с преизбирането му за държавен глава на Русия, предадоха информационните агенции.Пресаташето на американския президент Хоган Гидли заяви пред журналисти, че изборната победа на Путин не е изненада и че не бил планиран телефонен разговор с Кремъл по този повод.Изявлението беше направено на борда на президентския самолет, при полет на Тръмп към Ню Хемпшир.По думите на Гидли, САЩ ще сътрудничат с Русия в сферите, в които това е възможно.\"Ще продължим да развиваме нашите отношения с Русия, но ще я накараме да си плати, ако застрашава интересите ни\", коментира той.", "date": "2018.03.19", "title": "Тръмп не поздрави Путин с преизбирането му"}
{"url": "https://news.bg/society/ministerstvo-na-turizma-e-v-kontakt-s-turoperatora-abaks-za-postradalite-v-egipet.html", "text": "Министърът на туризма Николина Ангелкова е в постоянна връзка с компетентните органи и следи непрекъснато състоянието на българските туристи, пострадали при пътен инцидент с автобус в Египет. Ведомството е в контакт и с представител на туроператора \"АБАКС\", който организира пътуването.Групата включва хора от различни части на България, но основно от София, сред тях няма деца.Министерството на туризма е в постоянна връзка с българското Министерство на външните работи, което полага максимални усилия за справяне с възникналата ситуация след произшествието.\"АБАКС\" е регистриран туроператор и турагент от 2008 г. Той има валидна застраховка с покритие 1 400 000 лв. За пострадалите от страна на \"АБАКС\" е уведомен застрахователят и вече е стартирано застрахователно събитие. Той ще покрие щетите. Представител на туристическата компания е на място в болницата в Египет. От офиса в София пък са се свързали с близки на пострадалите, за да ги уведомят.По информация на туроператора, останалите туристи, които не са пострадали, продължават пътуването си. Изпратен е друг автобус и те в момента пътуват за круиза си по Нил. Транспортът е осигурен от египетския туроператор \"Травко\".Министерството на туризма заедно с останалите институции ще следят ситуацията до успешното завръщане на българските туристи у нас.", "date": "2018.03.19", "title": "Министерство на туризма е в контакт с туроператора \"АБАКС\" за пострадалите в Египет"}
{"url": "https://news.bg/regions/za-shtarkel-v-beda-signalizirayte-na-zelen-telefon.html", "text": "Студът и резките температурни промени принудиха щъркелите, дошли в страната ни, да нощуват на земята.Във Фейсбук се появи призив към шофьорите да бъдат внимателни. \"Силният вятър е принудил идващите от юг ята щъркели да нощуват на земята, а не по клоните на дърветата и стълбовете. Птиците не виждат през нощта, възможно е да излизат на пътя. Моля, внимавайте да не ги нараните!!!\", зоват природозащитници.От Министерството на околната среда и водите (МОСВ) съветват гражданите, намерили птица в безпомощно състояние в населените места или около тях, да потърсят помощ на \"зеления\" телефон на съответната Регионална инспекция по околна среда и води (РИОСВ), да сигнализират в горските стопанства или в съответната община. Повод за призива им е намирането на бедстващи птици от вида Бял щъркел.В страната има няколко спасителни центъра за диви животни и РИОСВ може да потърси съдействие за настаняването на намерените бедстващи птици. Има определен законов ред, припомнят от МОСВ. Птиците се настанява с протокол и след възстановяването им се връщат в природата на мястото на намиране или на подходящо място в близост до него.Белият щъркел (Ciconia ciconia), e защитен вид, включен в Приложение №3 към чл. 37 на Закона за биологичното разнообразие.Щъркелите, както повечето птици, мигрират на юг не заради студеното време, а заради липсата на храна и извършват хранителна миграция. Те се хранят с дребни влечуги, гризачи и насекоми. Въпреки по-студеното време в последните дни, достъпът до храна не е проблем, водоемите не са замръзнали и като цяло няма съществена опасност за птиците. Опасно би било само, ако птицата е с обледенени и замръзнали крила. В този случай има нужда от помощ, обясняват екоинспекторите.Припомняме, преди ден стана ясно, че Сафет Халид от силистренското село Зарица е прибрал в скромния си дом няколко щъркела, за да ги спаси от измръзване. В тази част от страната времето е изключително лошо, с ниски температури, на места има поледици и сняг. В Исперих дърветата са заледени. Подобно явление не си спомнят и хората в зряла възраст.", "date": "2018.03.19", "title": "За щъркел в беда сигнализирайте на зелен телефон"}
{"url": "https://news.bg/world/germaniya-othvarli-iskaneto-na-kiev-za-sanktsii-sreshtu-shryoder.html", "text": "Правителството на Германия отхвърли призива на украинския външен министър Павло Климкин ЕС да наложи санкции на бившия германски канцлер Герхард Шрьодер заради подкрепата си за руския президент Владимир Путин, информира ДПА.\"\", каза Щефан Зайберт, говорител на канцлера Ангела Меркел.\"Билд\" съобщи по-рано днес, че Климкин е призовал да се наложат санкции на Шрьодер, който е \"най-големият лобист\" на Путин.Шрьодер бе канцлер на Германия от 1998 до 2005 г. След това той участва в \"Роснефт\" и Nord Stream AG.", "date": "2018.03.19", "title": "Германия отхвърли искането на Киев за санкции срещу Шрьодер"}
{"url": "https://news.bg/int-politics/v-turtsiya-otkriha-yadren-material-v-kola-zakopchaha-chetirima.html", "text": "Турската полиция е арестувала четирима мъже заради притежанието на ядрен материал в столицата Анкара, съобщава турската телевизия NTV.Ядреното вещество е било открито в автомобила им. Полицията разследва казуса.Намереното вещество калифорний, синтетичен радиоактивен елемент, се произвежда в лаборатории и ядрени реактори и често се използва за стартиране на реактор.Материалът е трябвало да бъде продаден за около 70 млн. долара, уточнява телевизията, като уточнява, че около 1,4 кг са били открити при полицейската акция.Източникът на материала и самоличността на неговия купувач остават неясни. Засега от полицията не са коментирали, нито от турската Агенция за атомна енергия.Калифорний е бил за първи път синтезиран в САЩ през 1950-те години, като понастоящем се произвежда в САЩ и Русия.", "date": "2018.03.19", "title": "В Турция откриха ядрен материал в кола, закопчаха четирима"}
{"url": "https://news.bg/crime/shte-proveryavame-i-zdravni-ministri-ot-2010-g-zakaniha-se-ot-prokuraturata.html", "text": "Прокуратурата ще разследва дейността на регионалните здравни каси, както и на министри и заместник-министри от 2010 година досега. Разширява се кръгът на разследваните длъжностни лица за безстопанственост в държавни болници в страната. Това стана ясно от думите на говорителя на главния прокурор Сотир Цацаров - Румяна Арнаудова в Шумен, цитирана от БНР.Към момента се проверяват болниците в Попово, Бургас, Благоевград, Русе, Враца, Велико Търново и Кърджали.\"Със сигурност ще станат повече (разследваните - б.р.). Започваме само с безстопанственост, но ще се разследва дори дейността на длъжностните лица от съответната регионална здравноосигурителна каса или министър, или заместник-министър, които са дали разрешение за осъществяване на медицински дейности при дублиращи функции с тези, с които се занимават общинските болнични заведения. Ще се установява дали договорите са сключени не само законосъобразно или не, но и доколко са били изгодни за съответните лечебни заведения\", каза Арнаудова.Здравното министерство ще окаже пълно съдействие на прокуратурата по започналото разследване, заяви преди Надзорния съвет на Здравната каса заместник-министър Жени Начева.Според заместник-министър Бойко Пенков по време на проверките не може да се изнася информация за дублиращи дейности или апаратура на областните болници.В болница \"Пирогов\" се проверява и договор за отдаване под наем на апаратура за образна диагностика преди 2010 година.\"Знаете, че се проверяваха всички договори. След което \"Медицински одит\" провери съдържанието, доколко са целесъобразни и са предали доклада си на прокуратурата. Докладът на агенцията е възложен от прокуратурата. Те проверяват законността на съответните действия. Знаете колко трудно навремето дела се влачеха с години докато едната болница се освободи от другата болница. Проверяваме си също от наша гледна точка, но това \"болница в болницата\" си е акция на МВР и на прокуратурата\", каза Пенков.Според него сегашният директор на \"Пирогов\" не може да носи отговорност за нещо, станало през 2010 година. По информация на обществената медия става дума за отдаване на помещение под наем на ядрено-магнитен резонанс.", "date": "2018.03.19", "title": "Ще проверяваме и здравни министри от 2010 г., заканиха се от прокуратурата"}
{"url": "https://news.bg/world/papata-osadi-prostitutsiyata-kato-iztezanie.html", "text": "Папа Франциск осъди проституцията като \"изтезание\", информира АП.Той помоли за прошка всички християни, които купуват секс от жени, отбелязвайки, че мъжете, които посещават проститутки, са престъпници с \"болен ум\", които мислят, че жените съществуват, за да бъдат експлоатирани.\"\", настоя той.Папата направи коментарите по време на четиричасова среща с 300 младежи, които са поканени в Рим тази седмица, за да помогнат на лидерите на църквата да научат какво мислят децата днес за Католическата църква.\"Младите трябва да бъдат възприемани на сериозно\", убеден Франциск.Папата призова младите да се борят с трафика и принудителната проституция.", "date": "2018.03.19", "title": "Папата осъди проституцията като \"изтезание\""}
{"url": "https://news.bg/int-politics/rotshildovi-kontrolirat-vremeto-obyaviha-v-sasht.html", "text": "Общински съветник във Вашингтон е предположил във \"Фейсбук\", че богатите евреи, които контролират времето, са предизвикали неочаквана снежна буря, съобщава Еврейската телеграфска агенция.Трейон Уайт-старши, демократ, който представлява осми район в американската столица, е публикувал видео, в което обвинява \"Ротшилдови\", че контролират климата, за да печелят пари, което Еврейската телеграфна агенция определя като антисемитска конспиративна теория. По-късно Уайт е изтрил видеоклипа.Във видеото Уайт коментирал: \"Човече, тъкмо започна да вали сняг тази сутрин, човече. Трябва да обърнете внимание на този контрол върху климата, човек, тази манипулация на климата. А властите на Вашингтон продължават да говорят, че \"ние сме устойчив град\". И това е модел, създаден на Ротшилдови, които контролират климата, за да създадат природни бедствия, за да контролират градовете. Бъдете внимателни.\"Уайт е заявил пред в. \"Вашингтон пост\", че видеоклипът \"казва каквото казва\" и изразил почуда, че неговите коментари са били сметнати за антисемитски. Той изпратил извиненията си на вестника.\"Всеки ден работя усилено в борба срещу расизма и предразсъдъците от всякакъв род. Искам да се извиня на еврейската общност и на всеки, когото към обидил\", се посочва в извинението на Трейон Уайт, като се допълва: \"Еврейската общност ми беше съюзник в моя стремеж да помагам на хората. Не възнамерявах да бъда антисемит.\"", "date": "2018.03.19", "title": "Ротшилдови контролират времето, обявиха в САЩ"}
{"url": "https://news.bg/world/politicheska-kriza-v-norvegiya-zaradi-komentar-za-terorizma.html", "text": "Съобщение на правосъдния министър на Норвегия в социална мрежа доведе до вот на недоверие, който може да свали правителството на малцинството, пише \"Гардиън\".Пет лявоцентристки партии обявиха, че целта им е да свалят Силви Листхауг, популист от антиимиграционната Партия на прогреса, на парламентарен вот във вторник.Министърът разбуни духовете със съобщение във \"Фейсбук\" на 9 март, което впоследствие беше изтрито.Левите смятат, че правата на терористите са по-важни от националната сигурност. Харесай и сподели, написа министърът под снимка с маскирани ислямисти, облечени с черни дрехи, черни качулки и колани с муниции.Съобщението на министъра отприщи политически фурор и впоследствие Листхауг беше принудена да се извинява 8 пъти в парламента през миналата седмица.Премиерът Ерна Солберг също се извини от името на правителството, заявявайки, че Норвегия има \"специална връзка\" с тероризма и трябва да се \"отдели специално внимание за обсъждане\".Коментарът на Листхауг беше след отхвърлянето на законопроект, който щеше да позволи на държавата да отнема гражданството на лица, заподозрени в тероризъм или в присъединяване към терористични организации. Левите партии смятат, че подобни решения трябва да бъдат прерогатив на съда.През уикенда норвежки медии съобщиха, че правителството ще застане зад министъра и ще подаде оставка, ако християндемократите подкрепят вота на недоверие.Солберг може да се опита да формира нов кабинет или задачата да се поеме от лидера на Работническата партия. В Норвегия не се позволява организиране на предсрочни избори.", "date": "2018.03.19", "title": "Политическа криза в Норвегия заради коментар за тероризма"}
{"url": "https://news.bg/world/napusnete-siriya-prizova-damask-turtsiya.html", "text": "Сирия заклейми \"окупацията\" на Турция в Африн. Настоя за незабавно напускане на територията, информират АФП и други медии.Министерството на външните работи на Сирия поиска от турските сили незабавно да напуснат сирийската територия.Според ведомството превземането на Африн от Анкара в хода на операция \"Маслинова клонка\" в Сирия е в нарушение на принципите, заложени в Хартата на ООН.Дамаск подчерта, че турските сили в Африн са \"нелегитимни\" и поиска \"нахлулите сили незабавно да се изтеглят от сирийската земя, която са окупирали\".Правителството повтори, че операцията на Турция е в нарушение на суверенитета на арабската държава.", "date": "2018.03.19", "title": "Напуснете Сирия, призова Дамаск Турция"}
{"url": "https://news.bg/society/predlagat-prag-ot-13-godini-za-detski-profili-v-internet.html", "text": "Национално представително изследване посочва, че 73% от децата на възраст между 9 и 11 години в България имат профил в социална мрежа. Голяма част от тези деца са се регистрирали с фалшива възраст, коментира пред БНР Емануил Георгиев от Националния център за безопасност в интернет. Белгия въвежда минимална възраст от 13 години, за да могат младежите да имат профил в социалните мрежи. Това е свързано с новия общ европейски регламент за защита на личните данни и препоръката на Центъра е и в България да бъде избрана същата възраст.Намеренията европейския регламент е възрастта да се вдигне още повече. Той дори споменава 16-годишна възраст, но се дава възможност на всяка от страните членки да избере сама минимална възраст, но тя да е не по-ниска от 13 години.\"Ако вдигнем възрастта и я направим, например, 15- 16 години, ще имаме още повече деца, които практически ще лъжат за възрастта си. Това ще затормозяви работата на нашата гореща консултативна линия, защото децата, които са под съответната възраст, ще се притесняват да сигнализират. В края на краищата и компаниите вероятно ще започнат да събират още повече данни, което ще бъде ефект, обратен на този, който регламентът иска да постигне\", коментира Георгиев.Той посъветва родителите да водят разговори с децата си относно рисковете и опасностите в интернет и да създадат една атмосфера, в която децата по-лесно могат да споделят, когато имат проблем. Добра стратегия е родителите \"да се съветват\" с децата си, за да могат да установят контакт с тях.\"Установихме, че много често децата не споделят с родител, а споделят с връстници. Затова е важно да се водят такива разговори\", смята той. Допълва, че използването на програми за проследяване е добра практика, когато се касае за по-малките деца, но по-големите имат нужда от самостоятелност и затова трябва да се разчита, че те са подготвени да се предпазят сами.\"За съжаление, много бързо се промени динамиката на Фейсбук, който става водещата социална мрежа. Имаше един много прекрасен момент преди да се комерсиализира, в който изпълняваше основно информационна функция\", обясни психологът Маргарита Бакрачева.Когато родителите влизат в мрежата заедно с децата си и показват своето отношение, без рестрикции децата получават важна информация, че родителите и училището не възприемат мрежата като някаква заплаха и могат да се насочат към социалните форми, коментира тя. \"Иначе, със законодателни мерки, докато интернет пространството не бъде регламентирано, няма как да разчитаме на външна намеса, а още по-малко - на забрани\", допълва Бакрачева.Тя коментира, че реакцията на децата към кибертормоз е идентична на тази към физическо насилие: \"Родителите могат да забележат една малко по-трайна промяна в поведението, по която да разберат, че нещо не е нормално и се случва нещо различно. Обикновеното децата стават раздразнителни, не желаят да споделят, реагират в по-висока степен, отколкото е нормално, което е сигнал, че нещо се случва, било то в училище или в мрежата. За съжаление, травмите мотат имат идентичен ефект. Има много хубави наръчници, които се циркулират в интернет-пространството, които родителите могат да ползват\".Бакрачева съветва родителите да не ограничават децата, а да им покажат, че интернет е само една част от живота.", "date": "2018.03.19", "title": "Предлагат праг от 13 години за детски профили в интернет "}
{"url": "https://news.bg/society/prostranstvo-okolo-chitalishte-asen-zlatarov-v-sofiya-e-prevarnato-v-smetishte.html", "text": "Читател на new.bg информира за превърнатото в сметище пространство около читалище \"Асен Златаров\" в София на ул. 511-та № 29.\"Прави впечатление, че фирмата, която отговаря за почистването на улицата мете редовно, но няколко метра встрани пространството е превърнато в бунище и понеже това очевидно не прави впечатление на Столичния Инспекторат или на съответната столична служба по чистотата, реших да повдигна въпроса, защото от 2 години минавам ежедневно покрай тази улица и положението е без промяна\", обяснява Виктор Георгиев.Той се надява община Слатина да се погрижи за почистването тази седмица, защото след разлистване на храстите достъпът до боклука ще стане по-труден.", "date": "2018.03.19", "title": "Пространство около читалище \"Асен Златаров\" в София е превърнато в сметище"}
{"url": "https://news.bg/int-politics/rabotnata-grupa-na-ep-za-brekzit-privetstva-po-printsip-politicheskoto-sporazumenie.html", "text": " В отговор на публикувано днес проектоспоразумение за оттеглянето на Обединеното кралство и Северна Ирландия от Европейския съюз работната група на ЕП относно Брекзит публикува изявление, с което Работната група на Европейския парламент относно Брекзит приветства по принцип политическото споразумение за преходния период, въпреки че запазват правото си на парламентарен контрол.Отново потвърждават, че докато не бъде постигнато съгласие по всички спорни въпроси, нищо не е решено. Европейският парламент, както и Европейският съвет, независимо един от друг ще решат дали окончателно договореното споразумение за оттегляне е приемливо или не.Приветстват потвърждението, че гражданите на ЕС, идващи в Обединеното кралство по време на преходния период, ще имат същите права като тези, които са пристигнали преди началото му и че дискриминативните предложенията на Обединеното кралство относно гражданите на ЕС, пристигнали преди и след началото на преходния период, бяха отхвърлени.Приветстват потвърждението на Обединеното кралство, че споразумението за оттегляне ще включва \"подсигуряващо\" решение, предложено от Европейската комисия, за да се избегне твърда граница в Ирландия.Приветстват също така премахването на член 32 от споразумението, който ограничава правото на движение на гражданите на Обединеното кралство в ЕС-27 след Брекзит. Ще продължат да настояват гражданите на Обединеното кралство да имат право да се движат свободно в ЕС-27, както и ще продължат да се борят за правата на бъдещите съпрузи на граждани на ЕС, пребиваващи в Обединеното кралство.В същия дух ще продължат да настояват за премахването на всякакви ограничения за завръщането на граждани на ЕС в Обединеното кралство.Относно процедурата по регистриране на граждани на ЕС-27 в Обединеното кралство, работната група към ЕП ще проведе специална среща на членовете, на комисиите по граждански свободи, правосъдие и вътрешни работи (LIBE), външни работи (AFCO), правни въпроси (JURI), заетост и социални въпроси (EMPL) с Министерството на вътрешните работи на Обединеното кралство, за да се оцени предложената система и да се гарантира, че тя наистина ще бъде безпрепятствена и прозрачна и че всяка ненужна административна тежест ще бъде избегната.Реакцията идва след публикуването на Всяко споразумение за оттегляне и бъдещо асоцииране или международно споразумение между Обединеното кралство и ЕС ще трябва да получи одобрението на Европейския парламент.", "date": "2018.03.19", "title": "Работната група на ЕП за Брекзит приветства по принцип политическото споразумение"}
{"url": "https://news.bg/world/parvi-smarten-sluchay-sas-samoupravlyavasht-se-avtomobil-pregazil-chovek-v-sasht.html", "text": "\"Убер\" спира тестове на самоуправляващ се автомобил във всички северноамерикански градове след фатална катастрофа, съобщава БиБиСи.Жена е загинала, ударена от кола, докато прекосява улица в Темпе, Аризона. Самоуправляващите автомобили са участвали в няколко произшествия, но според информацията, за пръв път автомобил със самоуправление е участвал във фатален сблъсък.По информация на полицейската служба в Темпе, превозно средство със самоуправление удря и убива жената. В продължение на няколко месеца \"Убер\" тества самоуправляващи се автомобили в Темпе и Аризона.Полицията коментира, че инцидентът е станал, докато колата е била в автономен режим. В колата е имало и човек. \"Убер\" коментира, че сътрудничи с местните власти в Аризона. Американската администрация по безопасност на движението по пътищата и Националният съвет по безопасност на транспорта изпращат екипи в Темпе.\"Убер\" започва тестове на автомобили без шофьори в Питсбърг през 2016 г. Понастоящем фирмата има такива програми в Сан Франциско, Питсбърг, Торонто и област Феникс, която включва и Темпе.", "date": "2018.03.19", "title": "Първи смъртен случай със самоуправляващ се автомобил, прегазил човек в САЩ"}
{"url": "https://news.bg/world/posledniyat-vlastelin-na-gorata-izchezvashtata-amazoniya.html", "text": ".Първият опит на германския журналист Томас Фишерман да установи контакт с коренните жители бил неуспешен. Войниците, разположени в региона заради новите изблици на насилия, отказали да го допуснат до резервата, в който живее народът на тенхаримите. Няколко дни по-късно той все пак успял да разговаря с един техен представител - млад воин на име Мадареюва. Тогава журналистът изобщо не предполагал, че тази негова среща ще постави началото на дългогодишно проучване с безброй пътувания до тропическите гори по поречието на река Амазонка, по време на които му се налагало да спи из горите заедно с коренните жители тенхарими и да се храни като тях с месо от маймуни.Така се появила книгата \"Последният властелин на гората\", написана като разказ на младия Мадареюва. 21-годишният войн позволил на бившия бразилски кореспондент на вестник \"Ди Цайт\" да го придружава навсякъде и го представил на старейшините на племето.Избиват коренните жителиВ продължение на 4 години Томас Фишерман пътувал из региона по поречието на река Амазонка, за да се вижда с Мадареюва и хората от народа тенхарим. През това време той ставал свидетел на радикални промени - продължаващото нелегално изсичане на тропическите гори от големи земевладелци и фирми за дърводобив постоянно свива защитената територия на тенхаримите.Навремето тази етническа група наброявала 10 хиляди души, а днес са останали само около 900 нейни представители. Ако унищожаването на тропическите гори продължи със същите темпове, до 10-15 години мястото, на което те живеят днес, ще бъде изцяло обезлесено, казва журналистът, а това ще отнеме жизненото пространство на тенхаримите.\"Светът няма никаква представа за това колко бързо изчезва Амазония\", казва Томас Фишерман и добавя, че на много места в района се избиват цели племена от коренното население. Виновни за това са онези, които са заинтересовани от природните богатства на региона - дървосекачи, златотърсачи, земевладелци и наркокартели. Съдбата на тези изчезващи народи е известна само на малцина и почти никой не се интересува от тях, казва авторът.Никой не се вълнува от тях и в БразилияТемата за коренното население на Амазония не интересува особено дори самата Бразилия, нито пък е тема за обществена дискусия в тази страна.\"Установих, че там има много малък интерес към темите, свързани с Амазония\", казва авторът. Нерядко дори го питали защо въобще се интересува от този въпрос, понеже в Бразилия имало далеч по-вълнуващи региони.Фишерман обаче е на друго мнение. Той твърди, че от коренното население може да се научат много неща - и най-вече - как днешните хора са длъжни. След 4 години и безброй срещи с представителите на застрашения от изчезване народ журналистът твърди, че за него е било голяма привилегия и чест да се потопи в културата на този народ - и на един свят, застрашен от изчезване.", "date": "2018.03.19", "title": "Последният властелин на гората – изчезващата Амазония"}
{"url": "https://news.bg/world/mariya-gabriel-ima-i-dezinformatsiya-koyato-zastrashava-zdraveto.html", "text": "Най-голям дял от фалшивите новини са на политическа тематика, но веднага след тях по разпространение идват посветените на здравето и лекарствата и лечебните продукти. Това заяви еврокомисарят по цифрова икономика и цифрово общество Мария Габриел пред bTV.Тя даде пример с огромното количество публикации за \"чудодейни\" средства срещу тежки и даже неизлечими болести, с които се дават фалшиви надежди на страдащите хора.По думите на еврокомисаря, основните цели на създателите на недостоверни публикации са свързани с пропагандата и с финансовата печалба.Международна експертна група е подготвила доклад с мерки за борба с явлението. \"Те предлагат да говорим за дезинформация онлайн, защото с израза \"фалшиви новини\" не успяваме да обхванем същността и големите размери на този феномен. Изразът \"фалшиви новини\" е свързван много често със стриктно политическа употреба.\" - отбеляза Мария Габриел.Според нея прилагането на конкретни мерки трябва да стане възможно най-скоро: \"В България само 57% от хората казват, че могат да различат фалшива от истинска новина (...) Междувременно 83% от европейските граждани смятат, че фалшивите новини са заплаха за демокрацията.\"Габриел беше категорична, че става въпрос за доброволни мерки с участието на социалните мрежи и журналистите, като основният акцент трябва да падне върху прозрачността - проверка на фактите, ясна собственост на медиите, бързо опровергаване на дезинформацията и медийна грамотност още от училище.\"Нямам намерения нито да правя Министерство на истината, нито да налагам цензура\", категорична беше Мария Габриел.", "date": "2018.03.19", "title": "Мария Габриел: Има и дезинформация, която застрашава здравето"}
{"url": "https://news.bg/world/chehiya-slovakiya-i-shvetsiya-othvarliha-obvineniyata-na-moskva-che-stoyat-zad-novichoka.html", "text": "Чехия, Словакия и Швеция отхвърлиха твърденията на Москва, че може да са произвели химичен агент новичок, с който е отровен бивш руски шпионин в Обединеното кралство, информира АФП.Кремъл отправи обвиненията, след като отрича твърдения на Лондон и съюзниците му, че стои зад атаката срещу Сергей Скрипал и дъщеря му Юлия в английския град Солсбъри на 4 март.В събота говорителят на руското външно министерство Мария Захарова каза, че най-вероятният източник на тази химическа атака е от страни, които са провеждали интензивни проучвания на новичок.Тези страни са Великобритания, Словакия, Чехия и Швеция, каза тя и добави, че САЩ не могат да бъдат изключени.Шведският външен министър Маргот Валстрьом отхвърли обвиненията със съобщение в \"Туитър\".\"\", написа тя.Чешкият външен министър Мартин Стропнички заяви, че твърденията \"по никакъв начин не могат да бъдат подкрепени с доказателства\". Военният министър и говорителят на президента също отхвърлиха обвиненията като \"абсурдни\".Външното министерство на Словакия излезе със съобщение, в което се заявява, че страната не е свързана с химически оръжия и тяхното използване. Допълва се, че Словакия осъжда атаката срещу Скрипал и категорично отхвърля обвиненията, че има нещо общо.Днес във Великобритания пристигат международни експерти по химически оръжия, които ще съберат проби, за да ги изследват.Междувременно външното министерство на Швеция съобщи, цитирано от \"Ройтерс\", че руският посланик ще посети ведомството във вторник по настояване на властите във връзка с обвиненията, че скандинавската държава може да е източникът на новичока.", "date": "2018.03.19", "title": "Чехия, Словакия и Швеция отхвърлиха обвиненията на Москва, че стоят зад новичока"}
{"url": "https://news.bg/int-politics/nyama-koy-drug-da-e-otrovil-skripal-osven-rusiya-otseche-tereza-mey.html", "text": "Британският премиер Тереза Мей обяви, че Русия е виновна за отравянето на бившия руски двоен агент Сергей Скрипал, отхвърляйки неколкократните отричания от страна на руския президент Владимир Путин, съобщава \"Ройтерс\".Путин коментира вчера, че е абсурдно да се смята, че Москва стои зад инцидента, след който Скрипал и дъщеря му са в критично състояние в британска болница.\"Ясно ми е, че това, което видяхме, показва, че няма друго заключение освен, че руската държава е виновна за това, което се случи по улиците на Солсбъри\", подчертала Тереза Мей на въпрос дали Путин лъже, отхвърляйки отричането от страна на руския президент.Вчера Путин обяви, че Русия дори не разполагала с никакви химически оръжия, защото била унищожила всичките си запаси от тях, за разлика от редица международни партньори на страната.По-рано днес говорителят на Путин Дмитрий Песков отбеляза, че телефонен разговор между руския президент и британския премиер все още не е планиран.", "date": "2018.03.19", "title": "Няма кой друг да е отровил Скрипал освен Русия, отсече Тереза Мей"}
{"url": "https://news.bg/world/tramp-se-oplaka-ot-lov-na-veshtitsi.html", "text": "Президентът на САЩ Доналд Тръмп изглежда поднови атаките си срещу продължаващото разследване дали предизборната му кампания е била в сговор с руското правителство в опит за намеса на изборите през 2016 г., пише \"Политико\".Американският лидер написа в \"Туитър\": \"Тотален\".През уикенда Тръмп използва социалната мрежа, за да приветства уволнението на бившия заместник-директор Андрю Маккейб, който често е обвиняван от президента в предубеждение. Доналд Тръмп нападна и провежданото от специалния прокурор Робърт Мълър разследване.В петък личният адвокат на държавния глава призова да се прекрати разследването на Мълър.Доналд Тръмп също атакува и бившия директор на ФБР Джеймс Коми, наричайки го лъжец.\"\", написа Коми в \"Туитър\".", "date": "2018.03.19", "title": "Тръмп се оплака от лов на вещици"}
{"url": "https://news.bg/int-politics/republikantsi-preduprezhdavat-tramp-da-ne-uvolnyava-malar.html", "text": "Сенатори републиканци предупредиха Доналд Тръмп да не прави опити да уволни спецпрокурора Робърт Мълър, разследващ руската намеса в изборите за президент на САЩ, предаде Би Би Си.Сенаторът от Южна Каролина Линдзи Греъм заяви, че на Мълър трябва да се даде възможност да работи без никаква намеса. Греъм подчерта, че много републиканци споделят тази позиция.\"Както вече казах по-рано, ако той се опита да направи това (да уволни Мълър - бел. ред.), това ще е началото на края на неговото управление, защото ние осигуряваме върховенството на закона\", посочи сенаторът.Сенаторът от Аризона Джеф Флейк също коментира, че последните изявления на Тръмп може да са знак за намерение да отстрани Мълър.Ден по-рано Доналд Тръмп отправи остри нападки срещу спецпрокурора с постинг в социалната мрежа Тwitter.\"Изглежда всичко отива към това (уволнение на Мълър - бел. ред.), но се надявам, че това няма да стане. Ние в конгреса не можем да допуснем това.\" - заяви Флейк пред CNN.Пресаташето на председателя на камарата на представителите - републиканеца Пол Райън, също заяви, че спецпрокурорът трябва да бъде оставен да работи.Лидерът на демократите в сената Чък Шумър призова колегите си републиканци към съгласие по разбирането, че евентуално уволнение на Мълър би било \"червена линия за демокрацията\", която не бива да бъде пресичана. ", "date": "2018.03.19", "title": "Републиканци предупреждават Тръмп да не уволнява Мълър"}
{"url": "https://news.bg/bulgaria/balgarski-ucheni-otkriha-kak-se-vazstanovyavat-povredite-v-choveshkata-dnk.html", "text": "Български учени успяха да разгадаят деликатните механизми в клетката и откриха как се \"поправя\" увредената ДНК, предаде БНТ. Откритието има огромно значение и за борбата срещу рака.Българските изследователи, заедно с учени от института \"Макс Планк\", публикуваха откритието си в най-престижното научно списание в сферата на молекулярната биология.Докато се удвоява или дава инструкции за производство на белтъци ДНК в клетката непрекъснато се уврежда - хиляди пъти в рамките на един клетъчен живот. Но пък в клетката има белтъци, които \"ремонтират\" генома. Знае се кои са те, но досега не беше известно как работят.Екип от млади учени от БАН подхожда към проблема с нестандартна находчивост - използва белтък от светеща медуза.\"За да изследваме как клетките поправят ДНК, ние трябва да бележим определените белтъци и тук правим един трик.\" - пояснява изследователят доц. Стойно Стойнев от Института по молекулярна биология към БАН.Именно за тази цел се използва белтъкът от медуза, който е флоуресцентен.\"Тези клетки, в които белтъкът е вече флуоресцентно белязан, ги монтираме на микроскопа, който е построен специално за този тип експерименти.\" - допълва ученият.Микроскопът е специално конструиран от екипа, така че лазерите да осветяват достатъчно добре клетката, без да я убият. Освен това, са монтирали и UV лазер, който може да среже ДНК нишките на точно определено място.\"Като имате предвид, че клетката е 5 микрометра, той може да реже между 500 нанометра участък.\" - казва още доц. Стойнев.Следва \"срязване\" на ДНК, след което учените наблюдават точно кои белтъци, в какъв ред и кога ще започнат да я \"поправят\".\"Първо клетките се мъчат много прецизно да поправят ДНК и ако не успеят, тогава се включва авариен механизъм който е бърз, който ще спаси клетката, но на цената на това, че се натрупват нови мутации.\" - коментира доц. Стойнев.Учените, установяват също, че някои от новите онколекарства могат да забавят прецизния ремонт на клетката.\"Нормалните клетки могат да спрат и да изчакат докато се поправи докато раковите клетки в повечето случаи не могат да спрат, този механизъм също им е повреден и умират.\" - допълва ученият.Следващите етапи от работата им ще бъдат насочени към усилване на противораковата активност на онкомедикаментите.", "date": "2018.03.19", "title": "Български учени откриха как се възстановяват „повредите“ в човешката ДНК"}
{"url": "https://news.bg/crime/2-g-uslovno-za-lekar-prichinil-smartta-na-dete.html", "text": "Условна присъда получи лекар заради смърт на дете, съобщиха от ВКС. Детето е починало след усложнение, настъпило при вадене на сливици.Тричленният състав на Върховния касационен съд (ВКС) реши д-р Михаил Маджунов да бъде \"лишен от право да упражнява лекарска професия\" за 2 години. Условната му присъда също е 2-годишна, но е отложена с 3-годишен изпитателен срок. ВКС оставя в сила решението на САС в останалата му част. Решението е окончателно и не подлежи на обжалване и протест.Делото е заведено след като на 8 декември 2010 г. и на 16 декември 2010 г. в УМБАЛ \"Царица Йоанна - ИСУЛ\", като д-р Маджунов като лекар при независимо съпричинителство с Юлиян Рангачев и Иглика Станчева е причинил смъртта на Гергана Илиева, настъпила на 23 декември 2010 г.Според документите, поради немарливо изпълнение на правно регламентирана дейност, представляваща източник на повишена опасност на 08 декември 2010 г. д-р Маджунов не е поискал да се определи кръвната група на пациентката преди да й бъдат извадени сливиците. При прегледа на 16 декември 2010 г. след като детето е получило кръвоизлив, той не поставил адекватна диагноза, не назначил адекватно лечение и я изписал за домашно лечение.Подсъдимите Маджунов, Рангачев и Станчева са осъдени солидарно да заплатят на Пламен Илиев 100 000 лева обезщетение за причинени неимуществени вреди от престъплението. Другите подсъдими, признати за виновни, първоинстанционната присъда е влязла в сила.Тричленният състав на ВКС приема касационната жалба за частично основателна.В този случай съдът не приема довода за приложение на принципа non bis in idem (забраняващ двойното наказване за едно и също деяние), прогласен в ЕКПЧ.Магистратите от ВКС приемат извода на Апелативния съд, че административно-наказателните производства срещу подсъдимия нямат характер на наказателни по смисъла на ЕКПЧ и че не е налице пълно съвпадение на фактите по настоящото производство, и на двете приключили дела.В решението пише, че са несъстоятелни и доводите за наличие на съществени нарушения на процесуалните правила поради това, че към наказателна отговорност е следвало да бъдат привлечени други лица. Не могат да бъдат споделени и възраженията, отнасящи се до събраните доказателства и доказателствени средства.Според медицинските стандарти при \"кървене от оперативното поле, начеваща анемия и инфекция добрата медицинска практика е повелявала продължаване на хоспитализацията\". Вместо това лекарят е изписал детето, което е довело до леталния изход, пишат магистратите.Според върховните съдии различно е положението с другото деяние, включено в продължаваната престъпна дейност - това, че лекарят не е определил кръвната група на пострадалата. Същевременно съдът не споделя констатацията за наличие на пряка причинна връзка между бездействието на д-р Маджунов на 08 декември 2010 г. и смъртта на детето на 23 декември 2010 г.В мотивите пише, че  като задължение от всяка процедура по кръвопреливане двукратното определяне на кръвната група - първо като част от подготовката за преливане на кръв и кръвни продукти, а след това и непосредствено преди самата трансфузия.Припомняме, на 8 декември 2010 година детето е оперирано за отстраняване на сливиците от д-р Михаил Маджунов в МБАЛ \"Царица Йоанна\" в София. На следващия ден момиченцето е изписано от болницата. На 14 декември личната лекарка на детето го насочва за консултация към \"Царица Йоанна\", тъй като от болка не може да отвори устата си.На 15 декември то постъпва в болницата по спешност, тъй като започва да повръща кръв. Ден по-късно детето е изписано от д-р Маджунов в добро състояние, по неговото мнение. На 23 декември детето отново повръща кръв, прието е отново в болницата. В спешен порядък се предприема операция, но усилията да се спаси живота му завършват безуспешно.", "date": "2018.03.19", "title": "2 г. условно за лекар, причинил смъртта на дете"}
{"url": "https://news.bg/int-politics/helikopteri-na-sasht-evakuirali-glavatari-na-daesh-v-siriya.html", "text": "Хеликоптери на международната коалиция, оглавявана от САЩ, са евакуирали от югоизточните покрайнини на град Камишли в североизточната част на Сирия група главатари на терористичната групировка ДАЕШ (\"Ислямска държава\").Това твърди държавната сирийска новинарска агенция САНА, позовавайки се на собствени източници.Според САНА три хеликоптера са се приземили в предградие на Камишли, качили са четирима главатари на ДАЕШ от иракски произход и са излетели в неизвестна посока.Въоръженият конфликт в Сирия продължава от март 2011 година насам. САЩ и международната коалиция от 2014 г. провеждат на територията на Сирия операция срещу ДАЕШ без съгласието на сирийските власти.", "date": "2018.03.19", "title": "Хеликоптери на САЩ евакуирали главатари на ДАЕШ в Сирия"}
{"url": "https://news.bg/politics/borisov-iska-do-mesets-kameri-ili-politsay-vav-vsyako-selo.html", "text": "Министър-председателят Бойко Борисов нареди организирането на видеонаблюдението и осигуряването на полицейско присъствие в малките населени места да стане личен приоритет на вътрешния министър Валентин Радев. Това стана ясно в хода на оперативно правителствено заседание, свикано днес от премиера.Борисов също така възложи на Радев при пътуванията си в страната и участието си в анализи за работата на областните дирекции на МВР, министърът да провежда срещи с всички кметове, включително кметските наместници, да се информира лично от тях за работата на мобилните полицейски групи и да предприема незабавни мерки за подобряването на работата, ако бъдат докладвани проблеми.\"Първо, използвай пътуванията си за тези анализи, защото ти пътуваш с цялото професионално ръководство, говори с всички кметове по места, не само на големите градове, но и кметските наместници, село по село - там, където е необходимо - камери, да им се помогне\", заяви Борисов. По думите му Радев трябва да се срещне с всеки кмет, който да докладва дали в населените места мерките за сигурност имат ефект. Радев вече е длъжен и да осъществи връзка между кметовете и мобилната група или полицията, които да бъдат 24 часа на разположение на съответния кмет.\"Да се направи видеонаблюдение, където няма, или полицаи, като видеонаблюдението да се изведе в полицейската служба. Заемаш се с тази задача и я приключваш до един месец. До анализа в Хисаря това трябва да е факт\", нареди още Борисов. От своя страна Радев поиска повече време - поне месец. Борисов обаче го отразя: \"Има време, две седмици е много време отсега като се обадите\". \"След като мине анализът, влизат кметовете при теб, полицаите да са там. На всеки кмет по две минути да отделиш, да каже: \"При мен идват; при мен не идват; при мен е добре; при мен не е добре - не съм ви видял очите или минават от дъжд на вятър\", нареди премиерът и добави, че коалицията (ГЕРБ-ОП - б.р.) е поела ангажимент да се работи по отношение на битовата престъпност. \"Оставяш всичко друго и се занимаваш само с това\", заповяда Борисов. От своя страна силовият министър отговаряше на премиерските заповеди с \"Разбрах!\".Освен битовата престъпност на срещата главна тема беше и състоянието на републиканската пътна мрежа в края на зимния сезон.", "date": "2018.03.19", "title": "Борисов иска до месец камери или полицай във всяко село"}
{"url": "https://news.bg/world/nyama-vrazka-za-momenta-mezhdu-smartta-na-glushkov-i-otravyaneto-na-skripal.html", "text": "Полицията във Великобритания съобщи, че не са открили следи от влизане с взлом в жилището на руския гражданин Николай Глушков, информират местни агенции.Глушков беше открит мъртъв в дома си в Лондон на 12 март.В края на миналата седмица британската полиция обяви, че разследва смъртта на 68-годишния руски бизнесмен Николай Глушков като убийство. Преди дни \"Дейли телеграф\" писа, че руски бизнесмен и близък партньор на Борис Березовски е открит мъртъв във Великобритания.От Скотланд ярд заявиха, че разследват случая, след като са получили доклад на патолог, в който пише, че причината за смъртта е свързана със странгулация (удушаване).До момента не са извършени арести във връзка със случая. Разследването продължава, поясниха от силите на реда и добавиха, че 400 веществени доказателства са събрани.\"Трябва да подчертая, че до момента нищо не сме открили по време на разследването си, което да подсказва за някаква връзка с опитите за убийство в Солсбъри\", каза шефът на звеното за борба с тероризма към лондонската полиция Кларк Джарет.На 4 март бившият руски шпионин Сергей Скрипал и дъщеря му бяха открити в безсъзнание на обществена пейка в Солсбъри. Великобритания обвини Русия, че е извършила покушение срещу тях с химически агент новичок. Москва отрича. ", "date": "2018.03.19", "title": "Няма връзка за момента между смъртта на Глушков и отравянето на Скрипал"}
{"url": "https://news.bg/education/mon-se-bori-s-administrativnata-tezhest-za-pedagozite.html", "text": "Важна задача пред МОН е намаляването на административната тежест в системата на предучилищното и училищното образование, заяви министърът на образованието Красимир Вълчев по време на работна среща с учители и директори на детски градини и училища от област Пловдив.Вълчев изтъкна, че се работи по промени в подзаконовите актове. Планира се така да се облекчи работата на педагозите.\"Системата ще бъде постепенно електронизирана, като документацията ще се попълва през електронни устройства. Това ще спести много време, а и документите могат да се подават до регионалните управления на образованието с електронен подпис\", обясни министър Вълчев.Той натърти на междуинституционалния механизъм за обхват на децата и учениците в образователната система. Вълчев изтъкна, че проект на постановление на Министерския съвет ще бъде публикуван за обществено обсъждане, с което механизмът ще бъде надграден и ще работи постоянно.\"Ще обвържем екипите за обхват с районите на конкретните образователни институции. Взаимодействието между отделните институции ще стане още по-интензивно\", обясни Вълчев и добави, че така повече общини и структури на другите администрации ще бъдат свързани с информационната система.\"Те си взаимодействат по отношение на отпускането на семейните помощи в натура по предложение на образователните институции, извинителните бележки, налагането на административно-наказателни постановления и др. Където има добро взаимодействие, има по-добри резултати\", категоричен беше Вълчев.Да се следи как се упражнява правото на образование на всяко дете, иска Вълчев. По негово мнение институциите трябва да имат информация къде учи всяко дете в България.", "date": "2018.03.19", "title": "МОН се бори с административната тежест за педагозите"}
{"url": "https://news.bg/int-politics/osse-vidya-lipsa-na-istinski-izbor-na-prezidentskite-izbori-v-rusiya.html", "text": "Организацията за сигурност и сътрудничество в Европа (ОССЕ) обяви, че е нямало истински избор в президентските избори в Русия, които се проведоха вчера, и се оплака, че те били белязани от натиск върху критичните гласове в страната, съобщава \"Ройтерс\".\"Изборът без истинска конкуренция, както станахме свидетели тук, не е истински избор\", се изтъква в изявление на ОССЕ.ОССЕ изказа преценката си за изборите, след като руският президент Владимир Путин спечели 76,69 процента от гласовете в историческа победа, с която удължава управлението си над най-голямата страна в света с още 6 години.ОССЕ заяви, че ограниченията върху основните свободи, както и върху регистрацията на кандидатите, са ограничили пространството за политически ангажимент и са довели до липса на истинска конкуренция.\"Наблюдателите отбелязаха редица мерки, някои от които включват неуместен натиск върху гласоподаватели, целящ увеличаване на избирателната активност\", допълват от ОССЕ.Критици на Путин, включително опозиционният лидер Алексей Навални, на когото не му беше разрешено да участва в изборите, посочват, че е имало масови измами и че наблюдателите са станали свидетели на хора, извозвани с автобуси до избирателните секции от работодателите им. Централната избирателна комисия на Русия обяви, че не е регистрирала никакви сериозни оплаквания и нарушения. ", "date": "2018.03.19", "title": "ОССЕ видя липса на истински избор на президентските избори в Русия"}
{"url": "https://news.bg/crime/sinya-zona-startira-vav-varna.html", "text": "Стартира \"Синя зона\" във Варна, стана ясно от заседание на съветниците от временната комисия \"Структури и общинска администрация\" към Общинския съвет във Варна.\"В момента се работи по проекта за \"Синя зона\". След като бъде приет и бъде издадена заповед от кмета на общината, ще можем да пристъпим към физическото полагане на хоризонтална и вертикална сигнализация\", изтъкна директорът на ОП \"Паркинги и синя зона\" Младен Иванов.Зоната трябва да стартира през май и ще работи от 9:00 до 19:00 часа в делнични дни. През почивните дни паркирането в морския град ще бъде безплатно. Цената за използване на \"Синя зона\" е предвидена в размера на 1 лев, а максималния престой за автомобилите ще бъде 3 часа.Ще бъде увеличен и броят на служителите в общинското предприятие \"Общински паркинги и синя зона\". Временната комисия даде съгласието си за увеличаване на персонала със 105 души - от 118 на 223 служители.Иванов обясни, че в този брой влизат всички служители за първия и втория етап на Синята зона. Назначенията обаче ще бъдат поетапни, увери той. Повечето нови назначения ще бъдат на длъжност инспектор \"Синя зона\". 59 нови кадри ще се назначат на тази позиция. Шофьорите на специализирани моторни превозни средства, включително \"паяци\", ще бъдат 12. Около 10% от служителите ще имат управленски функции, стана ясно на днешното заседание.", "date": "2018.03.19", "title": "\"Синя зона\" стартира във Варна"}
{"url": "https://news.bg/politics/ninova-se-ozabi-na-erdogan-ot-kardzhali.html", "text": "\"Изказването на президента Ердоган за душевните граници на Турция, които се простират до Кърджали, е поредната провокация към суверенитета и националната цялост на България. Това е абсолютно неприемливо за нас. Кърджали е България. Кърджали е и духовната столица на Източните Родопи\". Това заяви председателят на БСП Корнелия Нинова на пресконференция в Кърджали.Тя категорично се обяви против намесата на чужди държави във вътрешните дела на България.Лидерът на опозицията смята, че изказването на турския президент Ердоган е в разрез с международното право и принципите за добросъседство.Тя призова българския премиер Бойко Борисов ясно да защити националния суверенитет и териториалната цялост на страната по време на предстоящата среща ЕС-Турция, планирана за 26 март 2018 г.\"Призоваваме го в ролята му на посредник между ЕС и Турция, да мисли на първо място за народа си и националния суверенитет на България\", каза още Нинова. Тя настоя на тази среща да се постави и въпросът за обезщетението на тракийските бежанци.\"През 2008 г, по искане на нашите депутати Маруся Любчева и Евгени Кирилов, е приета резолюция на ЕП за уреждане на двустранните спорове, в т.ч. уреждане на тракийския въпрос. Очакваме на срещата на 26-и това да бъде поставено категорично от българското правителство\", заяви Нинова.В изказването си тя се обърна към всички български политици: \"Спрете да разделяте народа по всички линии\". Тя обясни, че едни партии разделят хората по вяра и език, други - на такива, които са с ГЕРБ и против тях.По думите на Нинова се стигна дори до алтернативно честване на национални, християнски празници. Такова разделение между народа ни е незапомнено в смесените райони от много години, категорична бе тя.Според Корнелия Нинова разделението се прави в изгода на различни политически цели, но това е убийствено за българския народ. \"Регионът е затънал в бедност, лошо качество на образование и здравеопазване, липса на работа, демографска катастрофа. Това са големите теми на деня. Нека спрем с разделението и нека да решаваме реалните проблеми на хората. Това ще помогне на всички ни и на държавата\", заяви Корнелия Нинова.Припомняме, на 12 март 2018 г. турският президент Реджеп Тайип Ердоган се обърна към \"братята и сестрите в Кърджали\" по време на форум на управляващата партия в Сакария.Там държавният глава каза, че всички жертви и подтиснати, извън родината си, се молят за успеха на Турция и че душевните граници на страната му са други.В отговор , че и България може да посочи част от Турция в културните си граници.Външният министър Екатерина Захариева обяви, че  да бъде широка.Това не е първата подобна реч на Ердоган. Преди две години той също говореше . Тогава освен Кърджали бяха споменати и Алепо, и Скопие.", "date": "2018.03.19", "title": "Нинова се озъби на Ердоган от Кърджали "}
{"url": "https://news.bg/world/moskva-nyama-da-vliza-v-nova-vaorazhena-nadprevara-uveri-putin.html", "text": "Руският лидер Владимир Путин заяви, че Москва няма да влиза в нова въоръжена надпревара и ще се стреми към конструктивни отношения с другите държави, информират АП и руски медии.Путин направи коментара по време на среща с вече бившите кандидати за държавен глава в Москва след решителната победа на президентските избори в неделя. Над 76% от руснаците гласуваха за Владимир Путин, който ще управлява страната до 2024 г. Активността на изборите бе над 67%.Русия няма желание да участва в нова въоръжена надпревара и ще направи всичко възможно, за да разреши различията с другите страни, докато в същото време защитава националните си интереси, подчерта той.Президентът на Русия съобщи планове за намаляване на военните разходи през тази година.Ние ще направим всичко, за да гарантираме, че всички спорове с нашите партньори се разрешават с политически и дипломатически средства, изтъкна той, но добави, че ще трябва да уважават Русия.Путин призова присъстващите да оставят партийните интереси настрана и всички усилия да бъдат насочени към дългосрочни национални интереси.Той посочи и главната цел на правителството - осигуряване благосъстоянието на руснаците и намаляване на бедността.След победата държавният глава проведе телефонни разговори с лидерите на Азербайджан, Армения, Беларус, Индия, Киргизстан, Китай и други.", "date": "2018.03.19", "title": "Москва няма да влиза в нова въоръжена надпревара, увери Путин"}
{"url": "https://news.bg/int-politics/arabskata-koalitsiya-razkriva-dokazatelstva-za-iransko-vaorazhavane-na-hutite.html", "text": "Арабската коалиция разкрива нови доказателства за участие на Иран във въоръжаване на бунтовниците хути в Йемен, съобщава The National.Говорителят на коалицията полковник Турки Ал Малки коментира, че ще покаже на пресконференция ирански балистични ракети, взети от бунтовниците.\"Нови доказателства ще разкрият участието на Иран в контрабандата на балистични ракети и оръжия за хутите. Иран заплашва регионалната и международна сигурност и разпространява хаос\", коментира Ал Малки.Бунтовници многократно са изстрелвали балистични ракети към Саудитска Арабия, които са прихващани. В неделя, саудитски гражданин е пострадал от снаряд, изстрелян от хутите към град Найрен в монархията.Полковник Ал Малки коментира, че хутите заплашват и главното пристанище на Ходейда, използвайки лодки с експлозиви, което \"е сериозна заплаха за корабоплаването и международната търговия\". Армейски сайт съобщава също, че хутите имат на разположение ирански военен експерт, който им помага да реорганизират своите милиции на бойното поле.\"Използват ирански експерт, който притежава европейски паспорт и е с прякор Ал Амир, той подготвя нови военни планове и помага на офанзивата им, както и да ги задържи заедно, въпреки неизбежния им колапс\", допълва сайтът.Френският външен министър Жан-Ив Льо Дриан коментира, че ЕС трябва да обсъди ролята на Иран в Сирия и Йемен, както и програмата за балистични ракети. \"Ние не трябва да изключваме отговорността на Иран в разпространението на балистични ракети и в много спорната му роля в Близкия и Средния Изток\", обясни той.Миналата седмица, по отношение на нейните балистични ракети и ролята му в Сирия, където подкрепя сили, лоялни на президента Башар Ал Асад.Саудитската коалиция, която включва ОАЕ, се намеси в войната в Йемен през 2015 г. по искане на президента на Йемен", "date": "2018.03.19", "title": "Арабската коалиция разкрива доказателства за иранско въоръжаване на хутите"}
{"url": "https://news.bg/int-politics/germaniya-nastoya-putin-da-normalizira-otnosheniyata-sas-zapadna-evropa.html", "text": "Президентът на Германия настоя Владимир Путин да използва повода от преизбирането си като президент на Русия, за да се стреми към нормализиране на отношенията с Германия и Западна Европа, съобщава \"Асошиейтед прес\".Франк-Валтер Щайнмайер поздрави Путин за победата му в изрично изявление.По думите на Щайнмайер, Русия и Германия се радват на \"традиционно близки взаимоотношения, основани на широка и солидна основа\" и са работили от края на Студената война насам за \"траен, съвместен мирен ред на нашия континент\".Но, подчертава германският държавен глава, \"ние сме притеснително далеч от тази цел днес. Недоверието, превъоръжаването и климатът на несигурност допринасят за нестабилността\".Щайнмайер изтъква, че се надява, че \"ще успеем да противодействаме на отчуждението на нашия континент и между народите на Русия и Германия и че ще използвате новия ви управленски мандат за тази цел\".", "date": "2018.03.19", "title": "Германия настоя Путин да нормализира отношенията със Западна Европа"}
{"url": "https://news.bg/politics/novi-direktori-na-mvr-vidin-i-na-mvr-vratsa.html", "text": "Полицейските управления във Видин и във Враца са с нови директори, съобщиха от МВР. Главният секретар на МВР главен комисар Младен Маринов представи новите директори пред ръководния състав на регионалните полицейски структури.Назначенията са със заповеди на вътрешния министър Валентин Радев. Старши комисар Петър Коцин заема поста директор на полицията в крайдунавския град. Досегашният директор старши комисар Янко Янколов става шеф на Врачанската полиция.Новият директор на МВР-Видин Петър Коцин е роден на 1 юли 1972 г. в Белоградчик.Завършил е висше образование с образователно-квалификационна степен «магистър» по специалността «Право» във Великотърновския университет «Св. Св. Кирил и Методий».Започва работа в МВР през 1995 г. на длъжност полицай в РПУ-Белоградчик. Заемал е последователно длъжностите полицай, младши разузнавач и разследващ полицай. От януари 2016 г. до сега е началник на РУ-Белоградчик.Новият директор на МВР-Враца Янко Янколов е роден на 10 март 1974 г. в Лом.Завършил е висше образование с образователно-квалификационна степен «магистър» по специалност «Финанси» във Великотърновския университет «Св. Св. Кирил и Методий».Професионалната му кариера в МВР започва през 1995 г. Той започва като полицай към 02 РПУ в Столичната полиция. Последователно е заемал длъжностите полицай, старши полицай, командир на отделение, младши разузнавач, разузнавач, началник на група, началник на сектор, заместник-началник на 05 Районно управление при СДВР. От 5 април 2016 г. до сега е бил директор на ОД МВР - Видин.Старши комисар Янко Янколов е преминал през специализиран курс към Международната правоприлагаща академия - ILEA - през 2014 г. в Будапеща.", "date": "2018.03.19", "title": "Нови директори на МВР-Видин и на МВР-Враца"}
{"url": "https://news.bg/world/za-prav-pat-ot-2-hil-godini-hristiyanite-sa-pred-izchezvane-v-irak.html", "text": "Иракски християнски свещеник предупреждава, че християнството изчезва в страната, надява се повече семейства да получат помощ и да се завърнат по домовете си в равнините на Ниневия.Свещеникът Салар Кайо от Комитета за възстановяване на Ниневия коментира, че работят усилено за осигуряване на домове за избягалите от \"Ислямска държава\", но възстановяването трябва да се ускори. Комитетът има за цел да възстанови девет християнски града и села в региона.Според него, около 37 хил. души са се завърнали, но има още поне 80 000 души, които все още трябва да се завърнат по домовете си. \"Трябва да възстановяваме сега, ако оставим във времето, семействата ще напуснат и християнството ще изчезне от Ирак\", обяснява Салар Кайо.\"Искаме да се завърнем, да възстановим нашето достойнство и да работим и да живеем както правихме преди ДАЕШ. Това е нашата земя, това е нашата идентичност\", коментира той. Християните в Ирак се смятат за една от най-старите християнски общности в света. По-голямата част от тях са местни етнически асирийци. През 2003 г. християните в Ирак наброяват около 1 500 000 души, което представлява малко над 6% от населението от 26 милиона души (1,4 милиона или 8,5% от 16,5 милиона през 1987 г.). През 2013 г. броят на християните в Ирак е спаднал до едва 450 000 души. Християните живеят главно в Багдад, Басра, Арбил, Дохук, Зако и Киркук, както и в асирийски градове и региони като равнините на Ниневия на север. Иракски християни живеят в региона на Кюрдистан и в районите, граничещи с него в Североизточна Сирия, Северозападен Иран и Югоизточна Турция, област, приблизително съответстваща на древна Асирия.Християнството пристига в Ирак още през І век, а иракските източни арамейски говорещи асирийски общности се смятат за едни от най-старите в света.Асирийците приемат християнството през I век и Асирия в северен Ирак се превръща в център на християнска литература до средновековието. В ранните столетия след ислямското арабско завладяване на Асирия през 7-ми век, територията е призната за геополитическа единици, а асирийски учени са имали водеща роля в Ирак.От края на 13-ти век до наши дни, асирийските християни са подложени както на религиозно, така и етническо преследване и унищожение.", "date": "2018.03.19", "title": "За пръв път от 2 хил. години християните са пред изчезване в Ирак"}
{"url": "https://news.bg/politics/katarska-delegatsiya-obsazhda-infrastrukturni-obekti-i-na-letishte-sofiya.html", "text": "Катарска делегация обсъди възможностите за сътрудничество при изграждането на инфраструктурни обекти като тунела под Шипка, АМ \"Черно море\", индустриалната зона в Стара Загора, летищата \"София\" и \"Стара Загора\". Това съобщиха от Министерския съвет.На среща при премиера Борисов с делегация от Катар, водена от шейх Абдул Азиз бин Али Ал-Тани бяха обсъдени български бизнес проекти, към които Катар проявява интерес за инвестиции. Шейх Абдул Азиз бин Али Ал-Тани е член на емирското семейство. В делегацията имаше представители на Qatar Investment Autority.Срещата е продължение на разговора на българския премиер с емира на Катар Шейх Тамим бин Хамад Ал-Тани в началото на март в София, уточняват от МС.Друга обсъждана тема беше свързана с възможностите за инвестиции, които предоставя богатството на страната ни от минерални и изворни води, както и балнеоложки центрове.От българска страна в разговорите участваха министрите на регионалното развитие и благоустройството Николай Нанков и на икономиката Емил Караниколов, както и кметовете на Бургас Димитър Николов и на Стара Загора Живко Тодоров.", "date": "2018.03.19", "title": "Катарска делегация обсъжда инфраструктурни обекти и на летище \"София\" "}
{"url": "https://news.bg/politics/dupkite-po-patishtata-prechat-na-premiera-da-govori-za-evropredsedatelstvoto.html", "text": "Хората не мислят за евроинтеграция, когато си оставят колата на пътя. Това заяви министър-председателят Бойко Борисов в хода на оперативно правителствено заседание, свикано от него по-рано днес.По думите на премиера, когато някой си счупи джантата или спука гума на колата заради лошото състояние на пътищата, най-малко му минават през ума теми като европейска интеграция и ЕС.\"Убеден съм, че имаме и сили, и мощности, стига да има воля и желание. Не само да регистрираме хорското нещастие. Защото, като си счупиш джантата и пукнеш гумата - да говорим за европейска интеграция, Европейски съюз, европейско председателство... Последното, което минава на хората през ума, е това. Двеста хиляди души администрация имаме! Ако трябва - всички ги изкарвате навън и докато не се поправи - стоят, алармират. И тогава ще видите как много по-бързо ще стане ремонтът\", отсече премиерът.Според Борисов съществуват обективни причини за наличието на толкова много дупки по пътищата у нас. Това били резките температурни амплитуди. \"От минус 10-15 градуса за един ден стана плюс 20 градуса. То, дето се вика, ако е пломба на зъб при такава рязка температура - пада\".В този контекст Борисов обвърза осъществяването на пътните ремонти с безопасността на движението. Той препоръча администрацията на АПИ и полицията да бъдат ангажирани активно с осигуряване на сигурността на пътуващите по време на ремонтите, както и с подпомагане на местните власти при изпълнение на отговорностите им по отношение на общинските пътища.\"Администрацията на АПИ - слагате им светлоотразяващите жилетки. Полицията - ако трябва, една част от нея поема контрола на пътищата и стоят до дупките докато не се запълнят. Това не може да продължава\", възмути се Борисов.По думите му хората чупят колите си ежедневно, което създава реална опасност за живота на гражданите. После на хората се обяснявало, че проблемите по пътищата щели да приключат с внедряването на ТОЛ-системата. След тази констатация обаче Борисов също заговори за това и увери, че когато ТОЛ системата влезе, поне 1-1.5 млрд. лв. приходи ще се генерират в хазната, които приходи ще отидат за поддръжка на пътната мрежа.\"Това го прилагате в пълна сила. Възлагаш на областните началници - всеки говори с кмета, правят си график. Защото има на места отворени такива ями, които сега като падне дъждът не се виждат и ще се пребие човек. Докато не се оправи - ще стои там\", категоричен е премиерът.От своя страна регионалният министър Николай Нанков обясни, че от този петък, 23 март, излизаме от режим на зимно поддържане на пътната мрежа в страната. \"Тоест, от петък, след края на зимното поддържане, миналата седмица от 16-ти започнахме с кърпежите и с ремонтни дейности\", увери Нанков.По думите на регионалния министър най-тежките и нуждаещи се от ремонт участъци са по АМ \"Тракия\", международен път Е-79, между Враца и Монтана и други.\"Тази седмица продължаваме, не сме спирали, с изключение на местата, където климатичните условия не позволяват. Продължаваме и в рамките на десетина дена трябва да приключат всички ремонти по републиканските пътища, свързани с кърпежи\", посочи Нанков. Той също коментира, че тези палиативни ремонти ще останат в миналото, когато се въведе ТОЛ-системата. По думите му тогава ще говори за пълна реконструкция и рехабилитация, а не ремонти на парче.", "date": "2018.03.19", "title": "Дупките по пътищата пречат на премиера да говори за европредседателството"}
{"url": "https://news.bg/world/filipinite-s-krachka-kam-uzakonyavane-na-razvodite.html", "text": "Филипините предприеха първа голяма крачка към узаконяване на разводите, информира АФП.Филипините и Ватиканът са единствените държави, които забраняват развода.Днес долната камара на Конгреса прокара законопроект. Мярката, която ще позволи разведен партньор да сключи брак повторно, беше приета на трето четене от 134 депутати срещу 57.Законопроектът ще се превърне в закон, ако Сенатът го прокара и президентът Родриго Дутерте не наложи вето.Говорител на държавния глава разкри, че президентът е против развода, но не каза дали Дутерте ще използва правото си на вето, ако проектозаконът достигне до бюрото му.\"Президентът е против развода. Той смята, че децата ще страдат\", поясни говорителят.В момента единственият път към развод в страната преминава през позорна, скъпа и сложна съдебна процедура. Сложният процес може да продължи от 1 до 10 г. и струва най-малко 4 800 долара.72-годишният Дутерте се е разделил със съпругата си по този начин много преди да оглави страната.Законопроектът се очаква по-трудно да мине през Сената, тъй като сенатори публично се обявиха против.", "date": "2018.03.19", "title": "Филипините с крачка към узаконяване на разводите"}
{"url": "https://news.bg/world/makron-telefonira-na-putin-kaza-mu-da-deystva-za-siriya.html", "text": "Президентът на Франция Еманюел Макрон проведе телефонен разговор с руския лидер Владимир Путин, информира \"Ройтерс\".Макрон пожелал на Русия и на руския народ успех в модернизирането на държавата след проведените в неделя избори., се казва в съобщение на Елисейския дворец.По време на разговора Макрон е повторил безпокойството си около ситуацията в Сирия, където руски войници се бият от името на президента Башар Асад и е призовал Русия да положи максимални усилия за прекратяване на боевете.Френският държавник също призовал руските власти да изяснят ролята си във връзка с атаката срещу бивш руски шпионин в английския град Солсбъри и да изяснят всякакви оръжейни програми, които не са били съобщени на Организацията за забрана на химическите оръжия.\"Френският президент подчерта убеждението си, че, щом веднъж условията бъдат изяснени, сътрудничеството между Европа и Русия е важно за сигурността на европейския континент и интересите на нашите държави\", се казва в съобщението.", "date": "2018.03.19", "title": "Макрон телефонира на Путин, каза му да действа за Сирия"}
{"url": "https://news.bg/politics/radev-pozdravyava-putin-s-vekovna-istoricheska-i-kulturna-blizost-mezhdu-dvata-naroda.html", "text": "Българският президент Румен Радев изпрати поздравителен адрес до руския си колега Владимир Путин по повод спечелената от него победа на изборите за президент на Руската федерация.В поздравителния си адрес до своя руски колега президентът Румен Радев отбелязва вековната историческа и културна близост между българския и руския народ.\"Надявам се заедно да работим за разгръщането на съществуващия потенциал на двустранно взаимноизгодно сътрудничество в различни области, в интерес и за благото на нашите два народа\", се казва в писмото на президента Радев. ", "date": "2018.03.19", "title": "Радев поздравява Путин с вековна историческа и културна близост между двата народа "}
{"url": "https://news.bg/int-politics/baba-vanga-predrekla-putin-shte-stane-gospodar-na-sveta.html", "text": "Слепият медиум, която предсказа терористичните атаки на 11 септември 2001 г. в САЩ, също така е предсказала, че Владимир Путин ще властва над света един ден. Българската баба Ванга, която почина на 85-годишна възраст през 1996 г., е известна като \"Нострадамус на Балканите\".Това пише британският таблоид \"Дейли Мейл\" в материал, озаглавен \"Слепият медиум, която предсказа терористичните атаки на 11 септември, е имала видение, че Владимир Путин ще стане \"господар на света\" преди 40 години\".Припомня се, че през 1979 г. баба Ванга, която е имала около 85 процента успех в предсказанията си, е казала на писателя Валентин Сидоров, че Русия ще стане \"господар на света\", след като Европа се превърне в \"пустош\".\"Всичко ще се разтопи, сякаш е лед, само едно остава недокоснато - славата на Владимир, славата на Русия\", казала Ванга, като допълнила, че \"никой не може спре Русия\".Ванга, чието име е Вангелия Пандева Димитрова и е родена в Струмишко, също така е предсказала Брекзит преди десетилетия, допълва изданието.Тя също така е твърдяла, че Европа, каквато я познаваме, \"ще престане да съществува\" до края на 2016 г.Пророчицата е казала също, че Старият континент ще се превърне в \"пустош, почти лишена от човешки живот\".", "date": "2018.03.19", "title": "Баба Ванга предрекла: Путин ще стане господар на света"}
{"url": "https://news.bg/entertainment/chistyat-everest-ot-boklutsi.html", "text": "Започна кампания за почистването на боклуци от най-високия връх на Земята - връх Еверест.По последни данни на връх Еверест има около 100 тона боклуци, които са оставени там от туристи и алпинисти, съобщи БиБиСи.По принцип алпинистите са заставени да не оставят отпадъци в планината и да връщат със себе си всичкото оборудване, което са използвали и генерирали по време на похода към върха. Въпреки това всяка година местните водачи на експедиции - шерпи, почистват тонове отпадъци от планината (б.р. - шерпите са етническа група, населяваща предимно планински райони на Непал в Хималаите. Заради добрата си подготовка и факта, че живеят на много висока надморска височина, тоест не се нуждаят от допълнително климатизиране, шерпите са познати като най-добрите алпинисти в Хималаите. В повечето случаи те предвождат и подпомагат експедициите до връх Еверест срещу финансова облага. След инцидента от месец април 2014 година, когато , местните алпинисти  заради ниските си възнаграждения и огромния риск, на който се излагат.  от управляващите в страната).Специално тази година кампанията за почистването на Еверест е фокусирана върху предмети, които могат да се рециклират в столицата на Непал - Катманду. Боклуците се извозват по въздушен път.Най-често срещаните боклуци на Еверест логично са бутилки от вода, празни кутии за храна, изоставени и изхвърлени съоръжения за алпинизъм, тренировъчни приспособления, кислородни бутилки и други. Боклуците са предимно пластмасови и метални и подлежат на рециклиране.Десетилетия наред почистването на боклуците от планината се осъществява именно от шерпите. Въпреки че програмите за почистването на Еверест вече се организират и координират от Комитета за контрол на замърсяването на Сагарматха (б.р. - Сагарматха е името на националния парк и защитена област в Хималаите в източната част на Непал, в който се намира южната половина от връх Еверест), действията по почистването на отпадъците, особено в най-високите райони, продължава да се извършва главно от шерпи.", "date": "2018.03.19", "title": "Чистят Еверест от боклуци"}
{"url": "https://news.bg/int-politics/erdogan-iska-3-te-miliarda-evro-vav-varna.html", "text": "Турция иска от Европейския съюз остатъка от 3 милиарда евро, отпуснати за сирийските бежанци, живеещи в Турция, по време на срещата във Варна следващата седмица, заяви турският президент Ердоган, цитиран от \"Ройтерс\".В изказване в Анкара Ердоган коментира, че Турция е получила само 850 млн. евро от договорения и обещан от ЕС първи транш финансиране, с който се подпомага приемането на около 3,5 млн. бежанци.Още 3 милиарда евро трябва да бъдат одобрени този месец.", "date": "2018.03.19", "title": "Ердоган иска 3-те милиарда евро във Варна"}
{"url": "https://news.bg/crime/nadziratelite-planirat-protest-s-zhiva-veriga-pred-rezidentsiya-boyana.html", "text": "Надзирателите се заканиха да протестират с жива верига и надписи на английски пред резиденция Бояна. Този акт е планиран в търсене на вниманието от европейските институции, медиите и международната общност.Лозунгите ще призовават управляващите към решаване на споделените проблеми.Служителите на затворите са входирали уведомителни писма в Столична община и организаторите от Синдикат на служителите в затворите в България чакат разрешение за провеждане на протеста на 26 март на паркинга пред Резиденция Бояна.Подготвя се и писмо до председателите на ЕС и ЕК, еврокомисарят по правосъдие, правата на потребителите и равенство на половете Вера Йоурова, всички участници на Конференцията за създаване на европейския прокурор (ЕРРО) в София, Евроюст, Олаф, Европол и представителите на страните членки на ЕС в България.Припомняме, от няколко дни върви подписка на служителите. В нея те искат институциите да не остават безучастни на социалното напрежение в затворите. Сред исканията на надзирателите са и предприемане на незабавни действия, с които да се гарантира възстановяването на социалната справедливост в Сектор \"Сигурност\".Само за първите 24 часа от отварянето на подписката, в нея се подписаха над 1300 души.Документът ще бъде отворен до 21 март. След тази дата подписката ще бъде внесена в Министерски съвет, Министерството на правосъдието, Народното събрание и изпратена до комисар Йоурова.Исканията на Синдиката на служителите в затворите в България са за изравняване на възнагражденията на служителите в двете дирекции с останалите служби в сектора за сигурност. Те искат още да бъде увеличен броят на служителите и да се подобрят условията на труд.", "date": "2018.03.19", "title": "Надзирателите планират протест с жива верига пред резиденция Бояна"}
{"url": "https://news.bg/bulgaria/i-karayancheva-sportuva-za-da-e-polezna-na-balgarite.html", "text": "Председателят на НС цвета Караянчева коментира \"коремното\" упражнение на президента Румен Радев, предаде \"\".По думите й няма нищо лошо в добрата физическа форма. Тя също поддържала тонус със спорт.\"Няма нищо лошо да се спортува, аз също спортувам. Когато политиците са здрави, това значи, че могат да си изпълняват добре задълженията. Ние като парламентаристи, също гледаме да работим максимално активно, за да сме полезни на българските граждани\", коментира председателят на НС \"коремното възлизане\", което президентът направи на посещението в бригада \"Специални сили\" в Пловдив. Тя изтъкна, че това е в полза на активната работа на политиците.Председателят на парламента също посети елитната военна част. Тя присъства на честването на 75-годишнината от създаване на Парашутната дружина.Припомняме, на визитата си в бригада \"Специални сили\" в Пловдив президентът Радев направи упражнението. Предизвикателството бе прието от Светьо Витков от \"Глас народен\", който също се справи с \"коремното\". От своя страна той предизвика министъра на отбраната Красимир Каракачанов да се включи и да отговори на предизивкателството. Каракачанов отговори, че ако може, би го направил, но не бил в добра форма. \"Човек трябва да поддържа форма, но когато имаш време да ходиш по фитнес зали, можеш - аз нямам време\", защити се министърът на отбраната.", "date": "2018.03.19", "title": "И Караянчева спортува, за да е полезна на българите"}
{"url": "https://news.bg/regions/borisov-obeshta-500-000-lv-za-shtetite-vav-vratsa.html", "text": "500 хиляди лева ще бъдат дадени за . Това обяви министър-председателят Бойко Борисов по време на 16-та церемония за отличаване на достойните българи, организирана от в-к \"24 часа\".Очаква се в четвъртък да бъдат отпуснати средствата, така че да бъдат отстранени щетите в общинските сгради - училища, детски градини.Премиерът отличи трима младежи от Враца за проекта им \"Враца софтуер общество\". \"Благодаря, че сте в България, искам да и ви благодаря, че сте останали във Враца\", заяви Борисов.Младежите, чиято мисия е чрез качествено образование да дадат възможност на повече хора за работа печелят проект за ИТ център и чрез безплатни курсове по информационни технологии обучават стотици млади хора. Така те могат да започнат работа, без да напускат Враца. Емилиян Кадийски, Тонко Влахов и Тихомир Кръстев заслужиха похвалата от премиера Борисов и думите му: \"Горди сме с вас - продължавайте!\". Те благодариха на Фондация \"Промяната\", които първи са повярвали в тях, както и на Фондация \"Америка за България\", която пък помага за това да станат една стабилна организация. \"Много скоро ще възстановим щетите\", изрази увереност Влахов.", "date": "2018.03.19", "title": "Борисов обеща 500 000 лв. за щетите във Враца"}
{"url": "https://news.bg/int-politics/tramp-iska-vavezhdane-na-smartno-nakazanie-za-narkotrafikanti.html", "text": "План Доналд Тръмп за борба с наркотичната зависимост предвижда по-строги санкции за трафикантите на наркотици, включително смъртно наказание, когато това е уместно съгласно действащия закон, съобщава АП.Официални представители на администрацията твърдят, че Тръмп също така иска Конгресът да приеме законодателство, което да намали минималното количество наркотици, нужно за присъди на трафиканти, които съзнателно и незаконно разпространяват дрога.Тръмп представя плана си в Ню Хемпшир, щат, тежко засегнат от проблема. Той е придружаван от Мелания Тръмп, която проявява интерес към проблема, особено що се отнася до децата.Доналд Тръмп заявява открито през последните седмици за \"крайна санкция\" срещу наркодилъри. Планът му от три части включва множество стъпки за повишаване на осведомеността, намаляване на незаконния поток на наркотици и разширяване на доказаните възможности за лечение.", "date": "2018.03.19", "title": "Тръмп иска въвеждане на смъртно наказание за наркотрафиканти"}
{"url": "https://news.bg/int-politics/polsha-iska-da-goni-ruski-diplomati-ot-solidarnost-s-velikobritaniya.html", "text": "Властите в Полша обсъждат възможността за експулсиране на руски дипломати от страната в знак на солидарност с Великобритания след отравянето на бившия офицер на руското ГРУ Сергей Скрипал. Това съобщават полски медии, позовавайки се на източници от правителството.Уточнява се, че Варшава също така иска да наложи санкции срещу руски компании и длъжностни лица. Отбелязва се още, че дискусиите по този въпрос са започнали още през миналата седмица, но решението е било отложено, докато не станат ясни резултатите от президентските избори в Русия.Източниците са съобщили, че полското правителство смята, че най-доброто решение е съвместни действия срещу Русия на равнище Европейски съюз. Но ако европейските власти не успеят да постигнат единно решение, Варшава ще наложи свои собствени ограничителни мерки.По-рано заместник-министърът на външните работи на Полша Конрад Шимански заяви, че Варшава се опитва да убеди Берлин да се откаже от строителството на газопровода \"Северен поток - 2\" на фона на случая \"Скрипал\". По думите му, този инцидент дава основание \"да се замислим дали Русия е партньор, който заслужава доверие\".Скрипал и дъщеря му Юлия бяха намерени на 4 март в безсъзнание в английския град Солсбъри. Според британското правителство те са били отровени с нервнопаралитично вещество, произведено в Русия.Лондон твърди, че покушението е извършено от Москва. Британският премиер Тереза Мей обяви редица ограничителни мерки срещу Русия, включително депортирането на 23-ма руски дипломати и замразяването на двустранните контакти на високо равнище.В отговор руското външно министерство обяви за персона нон грата 23-ма служители на британското посолство в Русия.", "date": "2018.03.19", "title": "Полша иска да гони руски дипломати от солидарност с Великобритания"}
{"url": "https://news.bg/world/nova-kaledoniya-provezhda-referendum-za-nezavisimost-prez-noemvri.html", "text": "Депутатите в малката френска отвъдморска територия Нова Каледония гласуваха за провеждане на референдум за независимост на 4 ноември, съобщава АФП.Според агенцията решението е кулминация на десетилетна компания на сепаратистите за отделяне от колониалния си господар.В последните години има сериозен политически сблъсък между сепаратистите и тези, които искат да останат част от Франция.През 1998 г. Франция и Нова Каледония подписаха споразумение, което обещава по-голяма автономия на архипелага и на местното население. Според условията до края на 2018 г. трябва да бъде организиран референдум за независимост.Днес парламентът на острова най-накрая одобри дата на референдума - 4 ноември, неделя, по време на заседание в столицата Нумеа. 38 гласуваха в полза организирането на референдум, а 14 се обявиха против.В момента Нова Каледония е в уникална позиция, тъй като сама формулира данъците си, трудовото законодателство и търговската политика, но не и отбраната и външната политика.Повечето жители искат пълна независимост.", "date": "2018.03.19", "title": "Нова Каледония провежда референдум за независимост през ноември"}
{"url": "https://news.bg/world/20-balgari-raneni-pri-katastrofa-v-egipet.html", "text": "20 българи са ранени в автобусна катастрофа в Египет, потвърдиха от Министерство на външните работи за news.bg.Към момента няма инфиормация за загинали.Автобусът се е преобърнал на пътя сутринта около 9:15 часа местно време. Катастрофата е станала в района на град Марса Алам.Общо 40 български туристи са пътували в катастрофиралия автобус. Петима са с фрактури. Останалите 15 ранени са с охлузвания и натъртвания. Пътниците са имали застраховка и са получили лекарска помощ в болницата в Марса Алам. Посолството на България в Египет поддържа връзка с туроператора, който е в болницата. Посолството ни в Кайро се намира на 800 км от мястото на инцидента.По разпореждане на външния ни министър Екатерина Захариева дипломатите ни са в готовност да окажат пълно съдействие на пострадалите граждани.", "date": "2018.03.19", "title": "20 българи ранени при катастрофа в Египет"}
{"url": "https://news.bg/politics/rashidov-zashtitava-borisov-na-dostoynite-balgari.html", "text": "Преди 16-та церемония за отличаване на достойните българи, гражданин се развика в залата, че за три мандата Борисов не е оправил България и поиска премиерът да си ходи. Това стана повод Вежди Рашидов като министър на културата да разкритикува подобно поведение, което не е достойно за церемония по отличаване на достойните българи. \"Не е достойно поведение, на такъв ден то е адски грозно\", заяви Рашидов.Рашидов връчи специалната награда на архитекта Фикрие Булунмаз за , която бе открита в началото на годината. Рашидов заяви, обръщайки се към главния редактор на в-к \"24 часа\" Венелина Гочева, че инициативата е една от малкото, които са обърнали обектива към простичките хора, обикновените хора, които всеки ден трябва да им благодарим.\"Аз благодаря за това, че тази жена всяка сутрин ставаше и в 10 се прибираше и днес сме свидетели на една прекрасна реставрация на един прекрасен християнски дом.\"Вежди Рашидов се обърна към недоволния гражданин и от сцената на награждаването с думите: \"Благодарение на г-н Борисов и неговото правителство днес ние притежаваме с нотариален акт след сто години искане екзархичните имоти в Истанбул. Как никой досега не можа да го направи, а то се случи благодарение на това управление\". Той припомни реставрацията на двете християнски църкви в Одрин. \"Как да си ходим - ще си отидем, а кой ще прави това, което се случва. Защо никой сто години не можа да върне екзархичните имоти в Истанбул. Днес ние притежаваме най-хубавите имоти\", заяви Рашидов. Той благодари за усилията на реставраторката и изтъкна, че за този прекрасен обект тя трябва да получи и държавно отличие.Вежди Рашидов припомни , когато обикновени хора спасяваха дечицата. Тези хора след това .\"Българското правителство не е неблагодарно правителство\", заяви Рашидов.", "date": "2018.03.19", "title": "Рашидов защитава Борисов на \"Достойните българи\""}
{"url": "https://news.bg/world/pobedata-na-putin-e-znak-za-demokratsiya-v-rusiya-obyavi-marin-lyo-pen-i-zakleymi-es.html", "text": "Лидерът на \"Национален фронт\" Марин льо Пен поздрави Владимир Путин за победата на руските избори, информира АП.Според нея категоричната победа е знак за \"стабилност и демократични основи\" в Русия.В съобщение крайнодесният лидер също приветства Путин за връщането на Русия в центъра на световната сцена.Без да бъде конкретна, тя призова ЕС да \"сложи край на абсурдните и контрапродуктивни политики на изнудване, заплахи и санкции\" срещу Русия - \"важен съюзник във войната срещу терора и общия ни враг\".Месец преди френските избори през 2017 г. Путин прие Льо Пен в Кремъл. Той я похвали, заявявайки, че тя представлява част от \"бързо развиващ се спектър от европейски политически сили\".", "date": "2018.03.19", "title": "Победата на Путин е знак за демокрация в Русия, обяви Марин льо Пен и заклейми ЕС"}
{"url": "https://news.bg/society/manolova-grazhdanite-da-imat-pravo-da-davat-na-sad-tsenata-na-tok-voda-i-toplo.html", "text": "Омбудсманът Мая Манолова даде на Конституционния съд - КС текст от Закона за енергетиката, който не дава възможност на гражданите да обжалват в съда решенията на КЕВР за пределните цени за доставка на топло и електрическа енергия, природен газ и вода.Става въпрос за чл. 36а, ал. 2 от Закона за енергетиката - ЗЕ, който определя тези решения като индивидуални административни актове. Омбудсманът се обръща и с писмо до председателя на Народното събрание Цвета Караянчева, в което препоръчва и законодателни промени в тази насока.\"В резултат от възприетото законодателно решение на практика гражданите се лишават от право на защита, когато са нарушени или застрашени техни права и законни интереси, както повелява чл. 56 от Конституцията\", коментира Манолова.Тя допълва, че това не е в съответствие и с европейската директива 2009/72/ЕО, според която държавите-членки на ЕС трябва да въведат на национално ниво механизми, които да гарантират на всяка засегната страна възможност за обжалване на такива решения пред независим орган.\"Макар чл. 13, ал. 9 от ЗЕ да предпоставя възможност за обжалване законосъобразността на актовете на КЕВР, разпоредбата на чл. 36а, ал. 2 от ЗЕ, която обявява решенията за утвърждаване на цени за доставка на електрическа енергия, природен газ и вода на гражданите за индивидуални административни актове, по същество ограничава тази възможност\", обяснява омбудсманът.Общественият защитник посочва, че така се нарушава принципа на правовата държава (чл. 4, ал. 1 от Конституцията), както и възможността гражданите да обжалват всички административни актове, които ги засягат (чл. 120, ал. 2 от Основния закон).В писмото си до председателя на НС, Манолова коменитра, че институцията на омбудсмана е помогнала на потребителски организации при обжалването на решения на КЕВР, с които се увеличава цената на природния газ, топлинната и електрическата енергия, но не е даден ход на делата.\"В същото време, тъй като адресати са само дружествата лицензианти, които нямат интерес от обжалване, някои от решенията на КЕВР, дори и незаконосъобразни, влизат в сила. А, както омбудсманът вече се убеди, има случаи, в които решенията на регулатора са приети при неспазване на законовите правила. Това се потвърждава и от действията на прокуратурата, която, сезирана от омбудсмана през декември 2017 г., внесе 16 броя протести срещу решение на КЕВР относно цената на ВиК услугите\", коментира Манолова.", "date": "2018.03.19", "title": "Манолова: Гражданите да имат право да дават на съд цената на ток, вода и топло"}
{"url": "https://news.bg/world/izzehme-amerikansko-orazhie-v-afrin-obyavi-turtsiya.html", "text": "Турция обяви, че е иззела американски оръжия след превземането на град Африн от кюрдите, пише \"Аарец\".Вицепремиер на Турция заяви, че \"терористични групи\" са изоставили оръжие след победата на турските сили в Африн в неделя. Турция е събрала повечето оръжия, които кюрдите са получили от САЩ.Десетки кюрдски и леви групи в Турция призоваха световните сили да принудят турските и бунтовническите сили да се изтеглят от Африн и да предотвратят \"човешка трагедия\" в Северозападна Сирия. Под призива се подписаха над 40 политически партии, асоциации и синдикати.Според Сирийския център за наблюдение на човешките права повече от 150 000 души са напуснали Африн през последните дни.", "date": "2018.03.19", "title": "Иззехме американско оръжие в Африн, обяви Турция"}
{"url": "https://news.bg/health/oshte-mesets-voden-rezhim-v-kazanka-zaradi-urana.html", "text": "Повече от 30 дни са нужни, за да излязат резултатите за уран във водата в Казанка. Дотогава в сила действа предписанието на РЗИ - Стара Загора водата да не се ползва пиене и готвене.Питейна вода населението получава с водоноска, осигурена от \"Водоснабдяване и канализация\" ЕООД - Стара Загора.От \"Водоснабдяване и канализация\" ЕООД - Стара Загора, в присъствието на главен експерт от Дирекция \"Обществено здраве\" на РЗИ - Стара Загора на 18 и 19 март са взети проби от два водоизточника и от чешма на потребител.Пробите са изпратени в Националния център по радиобиология и радиационна защита в София, за да бъде изследвана отново концентрацията на естествен уран във водата. Резултатите обаче ще бъдат готови след 30-40 дни.", "date": "2018.03.19", "title": "Още месец воден режим в Казанка заради урана"}
{"url": "https://news.bg/world/gartsiya-sprya-turska-pratka-s-hrani-zaradi-otrovni-pestitsidi.html", "text": "Властите в Гърция спряха доставка на храни в страната от Турция, съобщи БНР.Иззета е цялата пратка с храни - около 400 тона плодове, зеленчуци и ядки, съдържащи опасни и дори отровни вещества.Към момента се проверяват всички магазини и открити пазари в северните части на Гърция, предимно в област Еврос, която се намира в близост до Турция и където вносът е предимно от Турция.Властите в страната предупреждават клиентите задължително да изискват при покупка документи за извършена проверка от санитарните органи.Пратката е спряна, защото в зелени и червени чушки е открит пестицид, който не се използва вече повече от 40 години, обясняват от гръцката агенцията по безопасност на храните. Наличието на отровни вещества е установено и в други продукти, главно ядки - орехи, бадеми, фъстъци и лешници.От гръцката агенция продължават проверките в цялата страна. Властите в южната ни съседка предупреждават, че приемът на дори малко количество от некачествената стока може да доведе до силни здравословни проблеми.От Българската Агенция по безопасност на храните (БАБХ) заявиха за БНТ, че на територията на страната ни се правят регулярни проверки и на този етап няма данни за засечени опасни храни.", "date": "2018.03.19", "title": "Гърция спря турска пратка с храни заради отровни пестициди"}
{"url": "https://news.bg/world/pokazhete-dokazatelstva-ili-se-izvinete-prizova-kremal-london-za-skripal.html", "text": "Или Лондон трябва да подкрепи обвиненията си към Русия с доказателства, че стои зад отравянето на бивш руски агент, или трябва да се извини \"рано или късно\". Това заяви говорителят на Кремъл Дмитрий Песков, цитиран от \"Ройтерс\".Великобритания обвинява Москва, че стои зад отравянето на Сергей Скрипал и дъщеря му с химически агент новичок в английския град Солсбъри на 4 март.Песков коментира пред журналисти, че обвиненията на Лондон са \"трудни за обяснение...безпочвени и клеветнически\".Вчера руският лидер Владимир Путин заяви, че е абсурдно да се мисли, че Москва е отговорна за атаката.Днес британският външен министър Борис Джонсън каза, че отричането на Русия е \"все по-абсурдно\".", "date": "2018.03.19", "title": "Покажете доказателства или се извинете, призова Кремъл Лондон за Скрипал"}
{"url": "https://news.bg/crime/razsledvat-ubiystvo-v-pernik.html", "text": "Тази нощ в Перник е извършено убийство, съобщиха за news.bg от Областната дирекция на МВР в града.Жертвата е жена. Тя е била убита през нощта или в ранните часове на днешния ден. Сигналът за случая е подаден към телефон 112 рано тази сутрин.Полицията в Перник вече е задържала предполагаем извършител - дъщерята на жертвата, съобщи БНР. Тази информация обаче не беше потвърдена от властите.Към момента не са ясни мотивите и обстоятелствата около тежкото криминално деяние. По случая е образувано досъдебно производство, разследването по случая продължава.", "date": "2018.03.19", "title": "Разследват убийство в Перник"}
{"url": "https://news.bg/world/samoubi-se-ukrainski-pilot-obvinyavan-ot-rusiya-che-e-svalil-samoleta-mh17.html", "text": "Украинският военен пилот, обвиняван от Русия за сваления пътнически самолет на Малайзийските авиолинии MH17 през 2014 г. над Източна Украйна, се е самоубил с пистолет.Тази информация разкри украинска медия, позовавайки се на полицията, предаде БиБиСи.Капитан Владислав Волошин отричаше обвиненията на Русия като лъжа. Холандските разследващи заключиха, че самоходен зенитно-ракетен комплекс \"Бук\" е свалил самолета с 298 пътници на борда.Според разпространяваната информация Волошин се е самоубил в дома си в град Николаев до Черно море.Украйна го описва като военен герой.Той е участвал в 33 бойни мисии с щурмовак Су-25 срещу сепаратистите в Източна Украйна.В последно време 29-годишният е работил на летището в града.Негови роднини са споделили пред украински медии, че е бил изпаднал в депресия. Те са били в апартамента по време на самоубийството в неделя. Той издъхнал в болница.", "date": "2018.03.19", "title": "Самоуби се украински пилот, обвиняван от Русия, че е свалил самолета MH17"}
{"url": "https://news.bg/politics/karakachanov-ochakva-oferti-za-novi-i-stari-iztrebiteli.html", "text": "Каним всички, които могат да предложат и нови и стари изтребители. Това заяви военният министър Красимир Каракачанов в Пловдив, където е на посещение по повод 75-годишнината от създаване на Парашутната дружина, чийто приемник днес е 68-ма бригада \"Специални сили\", цитиран от БНР.Той заяви, че ще поискат оферта от Израел за нова модификация Ф-16 (блок-30), които са много по-съвременни от предложените досега. Те са показали много добри възможности и именно от този модел Хърватия е закупила почти цяла ескадрила.\"Ако новата процедура за избор мине успешно през парламента до края на април, пускаме писмата\", обясни военният министър.Той е категоричен, че за разлика от други скъпи покупки за армията, които стоят по хангарите, този път тези пари няма да отидат на вятъра. В този смисъл, два - три месеца изчакване не са проблем, заяви Красимир Каракачанов.Поддръжката на наличните изтребители не пречи да бъде избран нов тип изтребител. \"Идеята е да бъдат поканени всички, които могат да предложат и нови и стари изтребители, за да си направим сметката\", каза в Пловдив министърът на отбраната Красимир Каракачанов.Повод за думите му е  за армията.Припомняме, на 5 октомври 2017 г. депутатите върнаха процедурата по . В доклада на комисията по отбрана, с който се мотивира това решение, имаше изискване Министерството на отбраната да предложи нова финансова рамка и да актуализира основните оферти като се разшири обхвата от фирми за придобиване включително на нови самолети.Малко по-късно - навръх 6 декември 2017 г. имаше покана от страна на военното министерство към  на наличните ни изтребители МиГ 29.Поканата беше без обществена поръчка, защото консорциумът е производител и не е предоставил лиценз за ремонт на своята продукция на друго чуждестранно предприятие. Поканата към РСК МиГ за преговори бе за 19 декември 2017 г.Малко нямаше надлеждно оформени документи, обжалва решението на военното министерство. Покрай празниците възможността да се реагира на техния иск се забави. Искът на украинската фирма бе отхвърлен и от Комисията за защита на конкуренцията.На 14 март 2018 г. стана ясно, че България е избрала руската  на 15 съветски изтребителя  г.Според плановете на управляващите придобиването на нов тип боен самолет и придобиването на многофункционален патрулен кораб трябва да приключи през 2023 година.Още през 2018 година могат да бъдат дадени 100 хиляди лева за придобиване и поддръжка на основна бойна техника за изграждане на батальонните групи.Най-много средства са определени за придобиване на боен самолет - 2020 и 2021 година, съответно - 260 и 240 хиляди лева. ", "date": "2018.03.19", "title": "Каракачанов очаква оферти за нови и стари изтребители"}
{"url": "https://news.bg/regions/vodata-v-5-sela-v-montansko-e-matna.html", "text": "Водата в чешмите на пет села в Монтана и Георги Дамяново е мътна, съобщиха от Регионалната здравна инспекция /РЗИ/ в Монтана.Водата от чешмите в Безденица, Долна Вереница, Горно Церовене Гаврил Геново и Георги Дамяново е негодна за пиене показват лабораторните изследвания. Според инспекторите снеготопенето е причина за мътната вода в чешмите на хората.От РЗИ забраняват да се пие от тази вода. Разпоредено е на кметовете да информират живеещите в петте села, че водата може да се използва само за битови цели. От инспекцията препоръчват хората в тези села да пият само бутилирана вода от магазините или такава, доставена от ВиК-Монтана с водоноски.Причина за влошеното качество на водата са проливните дъждове през последните 10 дни, които са размътили водоизточниците, от които се снабдяват тези села.Преди четири дни РЗИ-Монтана забрани да се пие от чешмите в други три села - Владимирово, Пали лула и Охрид в община Бойчиновци по същите причини.\"За питейни цели да се използва само бутилирана вода, предлагана в търговската мрежа\", съветват от РЗИ хората в тези села. В същото предписание е записано: \"За питейни нужди на жителите на населените места да се организира доставянето и осигуряването на питейна вода с водоноски\".Водоподаването за питейни цели да се възстанови след получаване на двукратни последователни резултати, които съответстват на изискванията.Припомняме, жителите на село Казанка, което е в непосредствена близост до военния полигон Змеево, в понеделник излязоха на протест заради високите нива на уран в питейната вода. Там също има забрана водата да бъде ползвана за пиене и миене.", "date": "2018.03.19", "title": "Водата в 5 села в Монтанско е мътна"}
{"url": "https://news.bg/int-politics/800-grazhdani-ot-zapadnite-balkani-sa-se-srazhavali-za-daesh-razkri-tsvetanov.html", "text": "Доклад на европейската служба за борба с престъпността Европол сочи, че около 800 граждани на държави от Западните Балкани са се сражавали за терористичната организация \"Ислямска държава\" (ДАЕШ). Това заяви председателят на Комисията по вътрешна сигурност и обществен ред и зам.-председател на ГЕРБ Цветан Цветанов в хода на Срещата на Съвместната група за парламентарен контрол (СГПК) на Европол, която се провежда днес в София.По думите на Цветанов Западните Балкани не са просто съседни държави на Европа, тези страни са от стратегическа важност за ЕС и са в сърцето на Европа, предаде Фокус. \"Важно за сигурността на целия континент е да не оставяме бели петна на картата на Европа, които могат да създадат условия на вакуум и на зони на влияние на други фактори от геополитическата карта. Това е политическият прочит на ситуацията в региона\", допълни Цветанов.Според Цветанов днешната среща на съвместната група за парламентарен контрол (СГПК) на Европол, която е единствена по рода си форма за надзор над функционирането на Европол от страна на ЕП и националните институции, е историческа. На срещата са се събрали повече от 130 парламентаристи от 27 национални законодателни институции, обясни Цветанов. Той припомни, че чл. 88 от Договора за функциониране на ЕС от Лисабон предоставя безпрецедентна по рода си форма за надзор на дейността на Европол, като регламентира този политически надзор като споделена отговорност между ЕП и националните парламенти.Освен Западните Балкани, на срещата се обсъждат въпроси като киберсигурността, борбата с тероризма и организираната престъпност, както и теми, свързани с гарантиране на сигурността онлайн и неутрализирането и ограничаването на незаконното съдържание в интернет.На срещата присъства и председателят на Комисията по граждански свободи, правосъдие и вътрешни работи в Европейския парламент Клод Мораес. По думите на Мораес срещата днес цели да се приеме правилник за работата на Европол. \"Трябва да положим всички усилия, за да успеем да постигнем тази своя цел и Европол да бъде онази могъща институция, която ние всички искаме да бъде\", допълни той.Мораес благодари и на представителите на националните парламенти и на евродепутатите за тясното сътрудничество за провеждането на Срещата на СГПК на Европол. Във форума участват представители на законодателните институции на 27-те страни-членки на ЕС, както и девет евродепутати.", "date": "2018.03.19", "title": "800 граждани от Западните Балкани са се сражавали за ДАЕШ, разкри Цветанов"}
{"url": "https://news.bg/int-politics/putin-sabra-76-66-na-sto-ot-glasovete-v-rusiya.html", "text": "Действащият президент на Русия Владимир Путин събира 76,66 на сто от гласовете на вчерашните президентски избори в Русия след обработката на 99,84 процента от бюлетините. Това обяви председателката на Централната избирателна комисия (ЦИК) на Русия, цитирана от руските медии.За Путин са гласували 56 206 514 избиратели. На второ място се класира кандидатът на Комунистическата партия на Руската федерация (КПРФ) Павел Грудинин с 11,8%, на трето - лидерът на Либералдемократическата партия Владимир Жириновски с 5,66 процента.Бившата телевизионна водеща Ксения Собчак получава 1,67 на сто от гласовете, за лидера на партия \"Яблоко\" Григорий Явлински са гласували 1,04% от гласоподавателите, докато останалите трима кандидати - Борис Титов, Максим Сурайкин и Сергей Бабурин събират по-малко от процент от гласовете.По предварителни данни избирателната активност е била 67,47 процента, което в абсолютна стойност са 73,36 милиона души.", "date": "2018.03.19", "title": "Путин събра 76,66 на сто от гласовете в Русия   "}
{"url": "https://news.bg/int-politics/evrodeputat-prizova-germaniya-da-se-otkazhe-ot-severen-potok-2.html", "text": "Германия трябва да се откаже от газовия проект \"Северен поток - 2\". Обединеното кралство трябва да е още по-последователно по отношение \"прането на пари на руските олигарси, което става в Лондонското сити\". Това заяви пред БНР евродепутатът Ребека Хармс, която е от групата на Зелените/Европейски свободен алианс.\"Това е  \"Газпром\", управляван до голяма степен от бившия канцлер Герхард Шрьодер чрез една от основните агенции на Путин в Европейския съюз. Този проект е направен така, че от една страна да се печелят повече пари за руския военен комплекс, а от друга - да се разделя Европейският съюз. И аз съм убедена, че той е много опасен за Общността заради разделението, което внася и зависимостта от руските енергийни ресурси, която създава, така че имаме аргументи единствено и само срещу него\", заяви Хармс.В коментар за поредната изборна победа на руския президент тя заяви, че не е изненадана от резултатите.\"Аз не съм изненадана и нямах никакви съмнения, че президентът Путин ще бъде преизбран в тази направлявана демокрация в Русия. Понякога се питам дали трябва да ги наричаме точно \"избори\", но може би това е по-малко значимият въпрос\", каза евродепутатът.Тя наблегна, че мандатът на Путин е 6 години, какъвто няма в демократичните страни. И не съм съвсем сигурна какво може да се очаква. Лично аз намирам стратегията на Кремъл към останалите страни през последните години за по-лоша от преди.Лошото управление и неспособността да се доведе Русия до по-добра ситуация води до по-агресивна стратегия към съседите - войната срещу Украйна, анексията на Крим, въвличането в ужасната и изключително кървава война в Сирия. Всичко това показва, че Путин и неговото обкръжение се опитват да отклонят вниманието от лошото управление в Русия\", коментира тя.Относно отравянето на бившия агент на руското разузнаване Сергей Скрипал евродепутатът бе категорична: \"Мисля, че тази ужасяваща газова атака в Солсбъри би трябвало да научи всички, че трябва да сме обединени\".", "date": "2018.03.19", "title": "Евродепутат призова Германия да се откаже от \"Северен поток - 2\""}
{"url": "https://news.bg/int-politics/rusiya-obyavi-ochevidni-byaha-opitite-na-zapada-da-povliyae-na-izborite.html", "text": "Говорителката на руското външно министерство Мария Захарова обяви, че опитите за повлияване на руските президентски избори от страна на Запада са били \"очевидни и безпрецедентни\", съобщава ТАСС.\"Ние очаквахме те да кажат, че изборите не са били прозрачни или нещо подобно. Така че дори в избирателните секции в посолствата ние се съсредоточихме върху информационната подкрепа\", коментира Захарова.Руският президент Владимир Путин беше преизбран за четвърти мандат, като получи над 56 млн. гласа при преброени 99,84 на сто от бюлетините.", "date": "2018.03.19", "title": "Русия обяви: Очевидни бяха опитите на Запада да повлияе на изборите"}
{"url": "https://news.bg/crime/mazh-umishleno-blasna-kolata-na-bivshata-si-priyatelka-v-burgasko.html", "text": "Мъж умишлено блъсна с автомобила си колата на бившата си приятелка в Бургаско, след което избяга, информираха от Областната дирекция на МВР в морския град.Инцидентът станал вчера, 18 март, около 14.30 часа в село Оризаре, община Несебър. Тогава 34-годишният М. М., шофирайки по улица \"Първи май\" с личния си автомобил, умишлено блъска движещия се в посока от село Гюльовца към село Оризаре лек автомобил, в който се придвижвала бившата му приятелка - 33-годишната Е. Ч. от село Гюльовца. Към момента на удара жената се возила в автомобила, който бил управляван от друг мъж - 34-годишния И. Ш. от село Руен.Агресивният водач блъснал странично колата, в която се возила бившата му любима - в задната лява броня на колата. След като двата автомобила спрели, М. М. продължил с агресията - той ударил с метален предмет жената в областта на бедрото. След това избягал от местопроизшествието.След подаден сигнал мъжът е установен от органите на реда в село Гюльовца. Той е тестван за алкохол, като дрегерът е показал 0.46 промила концентрация на алкохол в кръвта. От шофьора е взета и кръвна проба за химичен анализ.Мъжът е задържан за срок до 24 часа. По случая е образувано досъдебно производство, разследването продължава.", "date": "2018.03.19", "title": "Мъж умишлено блъсна колата на бившата си приятелка в Бургаско"}
{"url": "https://news.bg/bulgaria/43-ot-balgarite-bez-mnenie-za-evropredsedatelstvoto-ni.html", "text": "България успешно се справя с европредседателството, смятат 40% от българите. Това сочат данни от изследване на Изследователски център \"Тренд\" за нагласите на българите спрямо основните партии, личности, българското председателство на Съвета на ЕС и икономическото положение.40% от всички респонденти са на мнение, че страната ни се справя с председателството на Съвета на ЕС, 43% от попитаните отговарят с \"Не знам\", а 17% не мислят, че страната ни се справя с председателството.Сред анкетираните 43%, отговарят, че следят новини свързани с българското председателство на Съвета на Европейския съюз. Повече от половината обаче не следят.Изследването показва, че се запазват по-скоро положителните очаквания към икономическото положение на страната и жизнения стандарт.Нивата на оптимизъм се възвръщат на стойностите, регистрирани през ноември 2017 г. 53% от анкетираните твърдят, че са оптимисти за развитието на България. В подкрепа на противната теза, че са песимисти са 36%. От Изследователския център сочат като причина смяната в сезоните, тъй като обичайно през студените месеци се повишават нивата на песимизъм.Данните на \"Тренд\" показват, че през последните пет месеца се запазват по-скоро положителните очаквания на българите за икономическото положение в страната и за личния жизнен стандарт.Въпреки това най-голям е дялат на хората, които смятат, че не очакват промяна в икономическото положение в страната (44%), нито в жизнения си стандарт (50%).Привържениците на ГЕРБ са най-позитивно настроени, докато тези на БСП са по-песимистично настроени.Нагласите към политическия електорат остават същите.ГЕРБ печели подкрепата на 21,1% от всички пълнолетни български граждани, а БСП остава на втора позиция с 18,4%. След тях най-подкрепена е  ДПС с 6,6%, плътно зад тях са Обединени патриоти с 5,1%.Реформаторският блок получава подкрепата на 1,6% от всички анкетирани. Със сходен резултат са \"Воля\" и \"Да, България\".", "date": "2018.03.19", "title": "43% от българите без мнение за европредседателството ни"}
{"url": "https://news.bg/crime/osadiha-uslovno-lihvar-v-smolyan.html", "text": "Върховният касационен съд потвърди присъдата на Окръжния съд в Смолян и наложи условна присъда спрямо 57-годишен местен мъж за лихварство.Според обвинителния акт на Окръжната прокуратура в Смолян 57-годишният З. Б. без разрешение е извършвал банкови сделки по занятие, за които се изисква лиценз от БНБ. С дейността си той причинил на 9 лица значителни финансови вреди, вследствие на което е получил значителни неправомерни доходи, възлизащи в общ размер на 35 781 лева.Окръжният съд в Смолян призна З. Б. за виновен и го осъди на 3 години затвор с 5-годишен изпитател срок. Мъжът трябва да заплати и глоба от 6 000 лв. Според решението на съда обаче следва да бъде конфискувано чат от имуществото на 57-годишния лихвар. Така осъденият ще трябва да предостави на властите апартамент в град Смолян и лек автомобил с марка \"Мерцедес\". Освен това лихварят трябва да заплати на държавата и сумата от 35 781 лева, която сума представлява равностойността на придобитите чрез престъплението неправомерни доходи.Присъдата беше обжалвана два пъти. Първоначално присъдата на Окръжния съд в Смолян беше обжалвана пред Апелативен съд-Пловдив, който изцяло потвърди наказанието спрямо лихваря. На второто обжалване Върховният касационен съд със свое решение от 27 февруари 2018 г. също потвърждава решението на апелативната инстанция, с което присъдата е влязла в законна сила.", "date": "2018.03.19", "title": "Осъдиха условно лихвар в Смолян"}
{"url": "https://news.bg/world/spipaha-sluzhitel-vav-frenskoto-konsulstvo-v-jerusalim-za-trafik-na-orazhie.html", "text": "Израелското правителство съобщи, че е арестувало френски гражданин, служител в консулството на Франция в Йерусалим, по подозрение използване на дипломатически автомобил за контрабанда на оръжие от Ивицата Газа към Западния бряг, съобщава \"Ройтерс\".Той е задържан още на 15 февруари. Ромен Франк е обвинен в трафик на 70 пистолета и два автомата между палестинските територии при най-малко пет случая, съобщиха от службата за сигурност Шин Бет след заповед, позволяваща публично огласяване на информацията.В съобщението се допълва, че Франк е \"действал с цел финансова печалба по своя инициатива и без знанието на ръководителите си\". Не се смята, че има идеологически мотиви като подкрепа за палестинските екстремисти, каза израелски служител.\"\", се допълва в съобщението.23-годишният Франк ще се яви пред израелски съд днес на обяд, за да му се повдигнат обвинения.Говорител на френското посолство в Тел Авив описа Франк като \"член на генералното консулство в Йерусалим\" и поясни, че Франция приема случая много сериозно и сътрудничи на израелските власти.Франк е арестуван с палестинец от Източен Йерусалим, който работи като охрана в консулството, както и други 7 заподозрени.", "date": "2018.03.19", "title": "Спипаха служител във френското консулство в Йерусалим за трафик на оръжие"}
{"url": "https://news.bg/regions/ot-chez-obezopasiha-riskovo-za-ptitsite-trase-v-kresnenskoto-defile.html", "text": "От ЧЕЗ Разпределение България обезопасиха рисково за птиците трасе в района на Кресненското дефиле, съобщиха от електроразпределителното дружество. Целта е да се минимизира риска за живота на белоглавите лешояди.От компанията поставиха специални съоръжения - метални гребени, бодливки и изолатори, които спират птиците да кацат по стълбовете и ги предпазват от контакт с проводниците. Дейностите бяха извършени в сътрудничество с Фонда за дивата флора и фауна (ФДФФ) и приключиха в средата на март.Кресненското дефиле е изключително важен район за живота на белоглавите лешояди, тъй като от 2010 г. насам по проект на ФДФФ и \"Зелени Балкани\" в района са освободени около 50 лешояда с цел създаване на местна колония.Местните птици вече привличат и други - от Сърбия, Македония, Хърватска и Гърция. Електропроводите в района от една страна се явяват подходяща спирка за почивка на птиците, обитаващи района, а от друга - попадат в миграционния път на птиците от съседните страни.\"Белоглавият лешояд е със статут на \"застрашен вид\" и е вписан в Червената книга на Република България. Именно поради тази причина се чувстваме отговорни да опазваме неговия живот и местообитание\", каза Мария Георгиева, ръководител сектор \"Екология\" в ЧЕЗ Разпределение България.Монтираните от ЧЕЗ Разпределение съоръжения са предоставени безвъзмездно от ФДФФ в партньорство със \"Зелени Балкани\", в рамките на проект \"Нов живот за лешоядите\". От дружеството осигуриха подготовката на мрежата за работа, работниците и съоръженията, необходими за поставяне на предпазните гребени, бодливки и изолатори.Тези мерки са част от активната политика на ЧЕЗ Разпределение България за опазване на биологичното разнообразие на лицензионната територия на дружеството, поясняват от дружеството.", "date": "2018.03.19", "title": "От ЧЕЗ обезопасиха рисково за птиците трасе в Кресненското дефиле"}
{"url": "https://news.bg/world/damask-se-podgotvya-za-voenna-ofanziva-na-sasht.html", "text": "Правителството на Сирия подготвя контрамерки срещу възможна американска военна офанзива.Това съобщава базираният в Лондон арабски всекидневник Asharq al-Awsat, който се позовава на западни дипломати, информира Ynet.Като част от тези мерки руските военни сили са дислоцирани в \"нестабилни обекти\" на правителството с цел спиране на САЩ да ударят там.Един от дипломатите заяви, че в събота президентът на Сирия Башар Асад се е срещнал с ръководителите на въоръжените сили на страната и са решили да приемат серия от предпазни мерки, включително призиви Русия и Иран да защитят арабската държава.", "date": "2018.03.19", "title": "Дамаск се подготвя за военна офанзива на САЩ"}
{"url": "https://news.bg/int-politics/absurdno-e-rusiya-da-otricha-pokushenieto-sreshtu-skripal-skochi-boris-dzhonsan.html", "text": "Отричанията от страна на Русия за случая с отравянето на бившия руски двоен агент Сергей Скрипал и дъщеря му в Солсбъри стават \"все по-абсурдни\" и че Русия вече не може да заблуди никого. Това обяви външният министър на Великобритания Борис Джонсън, цитиран от \"Ройтерс\".При пристигането си в Брюксел, където той ще информира външните министри на страните членки на Европейския съюз за разследването на британските власти, Джонсън коментира пред журналисти, че Москва е променила няколко пъти версията си относно разработването на смъртоносното нервнопаралитично вещество новичок, използвано при нападението.\"Хората могат да видят, че това е класическа руска стратегия, която се опитва да скрие иглата на истината в купа сено от лъжи\", подчерта Джонсън.Бившият кмет на Лондон добави, че е \"окуражен\" от подкрепата на Европейския съюз. \"Силата и решителността на нашите европейски приятели днес са толкова забележителни\", заключи той.Сергей Скрипал и дъщеря му Юлия бяха отровени на 4 март в южния английски град Солсбъри, като 15 дни след атаката напродължават да се намират в критично, но стабилно състояние.\"Тук в Брюксел едва ли има страна около масата, която през последните години да не е била засегната от някакво зловредно или разрушително поведение на Русия\", изтъкна още Борис Джонсън.", "date": "2018.03.19", "title": "Абсурдно е Русия да отрича покушението срещу Скрипал, скочи Борис Джонсън"}
{"url": "https://news.bg/world/sled-pobedata-v-afrin-gartsiya-provokira-turtsiya-v-egeysko-more-pishe-turski-vestnik.html", "text": "Провокациите на Гърция се увеличиха заради победата на Турция в Африн, пише проправителственият турски вестник Yeni Şafak.Според изданието \"сили\" се опитват да провокират Турция след успеха й срещу терористите в сирийския град Африн.Новата стратегия на тези \"сили\" е да \"ескалира напрежението в Егейско море с Гърция\", твърди вестникът.\"Имената зад агресията на Гърция са обичаните заподозрени\", допълва изданието и изброява САЩ, Великобритания, Обединените арабски емирства, Италия и Израел.За да увеличи напрежението, Гърция често нарушава турските териториални води, докато в същото време се опитва да тормози турски военни самолети. Вестникът също твърди, че Гърция увеличава запасите от управляеми авиационни бомби.", "date": "2018.03.19", "title": "След победата в Африн Гърция провокира Турция в Егейско море, пише турски вестник"}
{"url": "https://news.bg/crime/osadiha-na-2-godini-zatvor-mazh-otkradnal-zlaten-prasten.html", "text": "Софийският районен съд наложи ефективна присъда \"лишаване от свобода\" за срок от 2 години спрямо мъж, откраднал златен пръстен.Според обвинението осъденият Васил Мерджанов е извършил кражба на златни бижута на 28 април 2017 година в София. Тогава в квартал \"Христо Ботев\" мъжът противозаконно отнел златен пръстен от лицето Л. Б., без негово съгласие, като деянието е извършено в условията на опасен рецидив.Откраднатият пръстен бил златен, с проба 14 карата и тегло 9.04 грама. Стойността на бижуто възлиза на 633 лева.Мярката на крадеца е редуцирана с 30% на основание чл. 58а от Наказателния кодекс. Мерджанов ще изтърпява наказанието си при първоначален строг режим.", "date": "2018.03.19", "title": "Осъдиха на 2 години затвор мъж, откраднал златен пръстен"}
{"url": "https://news.bg/crime/proveryavame-v-internet-udostoverenieto-za-imotni-tezhesti.html", "text": "Безплатно проверяваме автентичността на удостоверението си за тежести върху имот, съобщиха от Агенцията по вписванията. Новата услуга, която става през интернет, влиза в сила от днес.Всеки ще може да проверява по електронен път автентичността на издаденото му удостоверение за тежести върху имот. Целта на тази мярка е да ограничи злоупотребите, свързани с разминаване на издадено удостоверение и автентично състояние на тежестите върху недвижими имоти.Всяко издадено удостоверение от Имотния регистър на Агенция по вписванията след 19 март 2018 г. ще носи уникален буквено-цифрен код с дължина 12 знака. Кодът съдържа само цифри и главни латински букви.Чрез въвеждането на кода всеки потребител може да извърши провери през интернет дали удостоверението, с което разполага, е идентично с издаденото от Агенция по вписванията. Проверка за истинността на удостоверенията за тежести, подробна техническа информация, както и електронна поща за връзка при необходимост, е достъпна на следния сайт: https://uwt.registryagency.bg/.Припомняме, от рано сутринта в понеделник в Агенцията по вписвания авария затвори фронт офисите на ведомството. До отстраняване на повредата офисите на Търговския регистър и Регистъра на юридическите лица с нестопанска цел, Имотния регистър, Регистъра на РИОС и регистър БУЛСТАТ, уточниха от агенцията.", "date": "2018.03.19", "title": "Проверяваме в интернет удостоверението за имотни тежести "}
{"url": "https://news.bg/world/ukrayna-predlozhi-na-es-da-nalozhi-sanktsii-na-gerhard-shryoder.html", "text": "Министърът на външните работи на Украйна Павел Климкин е призовал ЕС да въведе санкции срещу бившия канцлер на Германия Герхард Шрьодер за поддържане на проект, в който участва Русия.Това става ясно от публикация на таблоида \"Билд\", информира ТАСС.Климкин подчерта в интервю за изданието, че е важно санкциите да засягат не само членовете на руското правителство и държавните компании, но и хора, които участват в проекти зад граница.Герхард Шрьодер е един от важните лобисти на Путин в целия свят. Необходимо е проучване на действия, които ЕС може да предприеме, добави той.Шрьодер бе канцлер на Германия от 1998 до 2005 г. След това той участва в \"Роснефт\" и Nord Stream AG.", "date": "2018.03.19", "title": "Украйна предложи на ЕС да наложи санкции на Герхард Шрьодер"}
{"url": "https://news.bg/press/chsi-zaveli-246-000-dela-sreshtu-dlazhnitsi-pogrebvat-razdeleni-radi-i-iliyana.html", "text": "1 млн. лева дължат чужденци за данъци на Чепеларе и СмолянЧужденци, собственици на имоти в Чепеларе и Смолян, дължат около 1 млн. лв. за данък и такса смет. Двете администрации изпитват огромни трудности да издирят собствениците, а дълговете им растат.По данни на бюрото за местни данъци и такси в Чепеларе задълженията на чужденци са над 600 хил. лв.\"Тези дългове бяха над половин милион лева, но след като вече търсим съдействие от 4-ма частни съдебни изпълнители, сумата намалява\", каза Венера Аръчкова, зам.-кмет на Смолян.ЧСИ завели 246 000 дела срещу длъжнициЧСИ завели 246 000 дела срещу длъжници. Това е рекорден броя през последните 5 години. Събрали са 1,1 млрд. лв. през 2017 г.Безработни крадат чужда самоличност, за да бъдат наетиБезработни кандидатстват за работа с чужда самоличност с цел да увеличат шансовете да бъдат наети. За тази порочна практика алармират експерти по подбор на персонала. Кандидатите намират публикувани в сайтове за работа СV-та, избират човек с подходящ опит за позицията, на която искат да бъдат наети и копират целия професионален опит на \"жертвата\".Така бързо се сдобиват с професионален стаж, осигуряващ им интервю с потенциалния работодател. \"Имаше случай на един мъж, който кандидатства за позиция на търговски представител. На интервюто беше попаднал на колега, който е бил пряк мениджър на човека, чиято самоличност е била взета\", обясни пред \"Монитор\" Анелия Горгорова, член на Управителния съвет на Българската асоциация за управление на хора.Погребват разделени Ради и ИлиянаРади Енев и жена му Илияна, която той уби с нож и след това се самоуби в присъствието не невръстното им дете, няма да бъдат погребани един до друг. 32-годишният мъж, който е имал психически проблеми, бе погребан вчера в село Свежен. Там живеят родителите му, след като преотстъпили на сина си апартамента в пловдивския квартал \"Кючук Париж\". Катафалка пък откарала тялото на убитата Илияна в родния й Кюстендил. В събота две частни агенции са взели тленните останки на Ради и жена му от Съдебна медицина в Пловдив. В неговия смъртен акт е записано \"самоубийство\", а в този на жена му - \"убийство\".Водещи юристи сринаха от критики работата на парламентаЗаконотворчеството на 44-тото народно събрание предизвика истинска лавина от унищожителни критики. Само в рамките на няколко дни водещи фигури в правото избухнаха срещу калпавата продукция на парламента, доминиран от ГЕРБ и \"Обединени патриоти\", но прокарващ и странни закони на ДПС.Прокуратурата разследва седем болници за безстопанственостЧастната кардиологична болница \"Медика кор\" сключва договор с университетското медицинско заведение в Русе и с многопрофилната болница във Враца да ползва под наем помещенията им и да изгради там кардиологични клиники. Такива отделения до преди осем години не е имало на територията и на двата града. С днешна дата обаче, отделението във Враца е затворено, а това в Русе - изнесено в друг медицински център. Причината - държавата смята, че частната структура източва парите на държавната.", "date": "2018.03.19", "title": "ЧСИ завели 246 000 дела срещу длъжници, Погребват разделени Ради и Илияна"}
{"url": "https://news.bg/world/zhitel-na-pensilvaniya-udari-rekorden-dzhakpot.html", "text": "Рекорден джакпот е спечелен от жител на американския щат Пенсилвания, съобщава АП. Там са спечелени рекордните $457 млн.Числата от лотарията \"Пауърбол\" са изтеглени в Деня на свети Патрик, който беше отбелязан в събота.Билет, пуснат в Тексас, пък печели $2 млн. Други по $1 млн. са спечелени в Мисури и Калифорния.Печалбата в Пенсилвания е осмата по големина в историята на лотарията. Късметлият обаче няма да може да остане анонимен.Пауърбол се разиграва в 44 щата плюс федералния окръг Колумбия, Пуерто Рико и американските Вирджински острови. Най-големият джакпот в историята на лотарията е бил 1,6 милиарда долара на 13 януари 2016 г., когато е имало три печеливши билета. ", "date": "2018.03.19", "title": "Жител на Пенсилвания удари рекорден джакпот"}
{"url": "https://news.bg/world/putin-parvo-kletvata-sled-tova-promenite-v-kabineta.html", "text": "\"Сега ще мисля за това как и какво трябва да се направи. Всички промени ще са след полагането на президентската клетва\". Това заяви на първата си пресконференция след вота в неделя новият стар президент на Русия Владимир Путин. Той говори в предизборния си щаб.Той все пак успокои духовете, че промени в Конституцията не се планират. През последните месеци се засилиха спекулациите, че Путин ще търси вратичка да остане на власт и след 2024 г., когато изтича президентския му мандат.Русия е заинтересована от това отношенията между държавите на всички континенти да се развиват позитивно.Що се отнася до Китай, той е стратегически партньор на Русия. Това посочи Путин. Той все пак критикува бойкотирането от властите на изборите в Украйна.За отношенията със САЩ Путин беше предпазлив.На въпрос дали след изборите ще видим стария или нов Путин, той посочи: \"Всичко тече, всичко се променя!\".", "date": "2018.03.19", "title": "Путин: Първо клетвата след това промените в кабинета"}
{"url": "https://news.bg/world/izrael-stapva-na-pazara-na-meditsinska-marihuana.html", "text": "С близо 300 производители, предприемачи и производители, получили лицензии за производство на канабис, Израел е водещ в света в областта на медицинските изследвания и разработки за отглеждане на медицинската марихуана. Страната е едно от местата в света, където е възможно да се направи клинично проучване за производството на канабис, разкрива в. \"Джерусалем поуст\".Износът се очаква да генерира между $300 млн. и $1 млрд. постъпления в хазната. Бюрократични пречки пречат на развитието на бизнеса.Това принуди една от водещите компании в Израел Together Pharma да обяви, че изнася мощности в чужбина, за да избегне регулаторната несигурност в страната.Властите обещаха износът на канабис да е легален през 2018 г., но това ще стане по-скоро от следващата 2019 г.Акциите на Together Pharma поскъпнаха с 16,66% на фондовата борса в Тел Авив. Компанията е създадена след скорошно сливане на Together Startup Network и Globus Pharma.Независимо от регулаторната криза, израелските фирми за канабис все още изнасят за Германия, Канада и Чехия.", "date": "2018.03.19", "title": "Израел стъпва на пазара на медицинска марихуана"}
{"url": "https://news.bg/comments/absurdno-e-da-sravnyavame-putin-i-merkel.html", "text": " Честно казано, не виждам нищо по-абсурдно от това да се сравняват като пожизнени Путин и Меркел!Все пак Меркел не променя правилата по време на самата игра, а играе по нейните правила колкото и това да я затруднява. То тя и не може да ги промени. Но това е тема за друг разговор.Това коментира във \"Фейсбук\" Николай Слатински.Путин бе спуснат от Елцин, после цялата пропагандна машина му спечели първия мандат. След това той си спечели заслужено втория. После сложи куклата на конци Медведев да му топли мястото един мандат и бе на власт де факто - като премиер, в един елементарно и без фантазия режисиран спектакъл. Сетне се върна на власт де юре с трети мандат. Сега цялата държавна медийна империя работи за него.Той е безалтернативен в информационното пространство, всичко друго е маргинализирано. Или просто няма как да стигне до избирателите. И Путин ще подкара четвърти де юре и пети де юре и де факто мандат. С което надминава FDR.А после? А после ще измисли нещо може би - формалните демократични процедури позволяват всякакво законодателно насилие над тях, когато демокрацията е формална, - за да има и шести, и седми мандат. С което ще надмине Сталин и Брежнев.Не, не, тук не става дума за отношението на народите на Россия към него - руснаците и всички останали.Тук само исках да кажа, че е адски абсурдно да се слага знак на равенство между броя на мандатите на Путин и Меркел.Всъщност, по мандатите им ще ги познаете. И по начините, чрез които си спечелват тези мандати... А също така по възможността обществото само и доброволно да замени един лидер и властимащ, вожд и учител с друг.", "date": "2018.03.19", "title": "Абсурдно е да сравняваме Путин и Меркел"}
{"url": "https://news.bg/world/rekordna-podkrepa-za-putin.html", "text": "Над 55 милиона руснаци са гласували за действащия президент Владимир Путин на президентските избори в Русия вчера, съобщи ТАСС.Агенцията се позовава на данни от Централната избирателна комисия.Резултатът на Путин в тези избори е рекорден.През 2000 г. той е получил 52,94 на сто от гласовете и за него са гласували 39,74 милиона души; през 2004 г. е спечелил 71,31 на сто и гласовете на 49,5 милиона души, а през 2012 г. - 63 на сто и гласовете на 45,6 милиона души.", "date": "2018.03.19", "title": "Рекордна подкрепа за Путин"}
{"url": "https://news.bg/world/riyad-mazhete-i-zhenite-sa-ravni.html", "text": "Мъжете и жените са равни. Този постулат изповядва принцът - наследник в Саудитска Арабия Мохамед бин Салман.В интервю за Си Би Ес той разкри, че властите в Рияд продължават с реформите.Една от най-важните стъпки в тази насока е изравняването на заплатите на мъжете и жените в кралството.През последните месеци Саудитска Арабия се опитва да разнообрази приходите в бюджета и да не зависи толкова много от петрола.", "date": "2018.03.19", "title": "Рияд: Мъжете и жените са равни"}
{"url": "https://news.bg/world/dvama-dushi-sa-raneni-v-teksas.html", "text": "Най-малко двама души са ранени при взрив в Тексас. Това съобщава Фокс нюз.Инцидентът е станал в югозападните райони на град Остин. Полицията е отцепила района.Ранените мъже са настанени в болница.", "date": "2018.03.19", "title": "Двама души са ранени в Тексас"}
{"url": "https://news.bg/world/phenyan-bez-atomni-bombi-na-poluostrova.html", "text": "Изчистването на Корейския полуостров от ядрено оръжие е главното условие, поставено от американския президент Доналд Тръмп, за да се срещне с Ким Чен-ун, предаде АП.От своя страна севернокорейският ръководител е \"дал дума \", че е ангажиран с превръщането на Корейския полуостров в зона, свободна от ядрени оръжия, заяви южнокорейският министър на външните работи Кан Кьон-ха.Южна Корея е поискала от Пхенян да покаже ясен ангажимент към превръщането на полуострова в зона, свободна от ядрени оръжия.Пхенян засега не е потвърдил публично плановете за среща на върха и мястото, където тя може да се състои, не е известно.", "date": "2018.03.19", "title": "Пхенян: Без атомни бомби на полуострова"}
{"url": "https://news.bg/world/putin-se-pritselva-v-rekord-na-stalin.html", "text": "След днешните избори без интрига Путин ще остане президент на Русия до 2024 г., отбелязва АФП. Ройтерс посочва, че тогава той ще бъде на 71 години и ще е управлявал страната близо четвърт век - по-дълго е управлявал само Сталин.Путин обеща да използва новия си мандат, за да укрепи защитата на Русия срещу Запада и да повиши стандарта на живот.Нямаше никакво съмнение, че Владимир Путин ще бъде преизбран за президент, но изборите в Русия откроиха три поуки: че на Кремъл не му е лесно да мобилизира избирателите, че либералната опозиция трудно преодолява разделенията, а комунистите не успяват да се обновят, предаде АФП.Най-уважаваната, независима изборна мониторингова група в Русия - \"Глас\", е регистрирала 2500 нарушения на вота.", "date": "2018.03.19", "title": "Путин се прицелва в рекорд на Сталин"}
{"url": "https://news.bg/world/v-gartsiya-shte-se-proizvezhdat-elektricheski-hummer-i.html", "text": "Гръцкият предприемач Танасис Лазанас планира да инвестира до 100 милиона евро в гръцката икономика.Той иска да произвежда електрически автомобили, съобщават местни медии.През 2014 г. той получи разрешение от General Motors за производство на мини електрическа версия на Hummer. Първоначално идеята беше за малък брой коли, които да се тестват в Азия, а по-късно да се появят по улиците и на Европа.Идеите за гръцката компания са да започне с производството на 2000 бройки и да се достигнат до 10 000 на година.", "date": "2018.03.19", "title": "В Гърция ще се произвеждат електрически Hummer-и"}
{"url": "https://news.bg/weather/zastudyava.html", "text": "Атмосферното налягане е значително по-ниско от средното за март и след временно повишение през нощта, през деня ще започне отново да се понижава.Това съобщават от НИМХ към БАН.През нощта над Северна и Източна България облачността ще е значителна, и все още в източните райони ще превалява дъжд, остават условията за поледици в североизточните райони, дъждът там ще премине в сняг. Над Югозападна България след временни разкъсвания на облачността тя отново ще се вплътни. Минималните температури ще са между минус 2° и плюс 3°, в крайните югозападни райони до 5°-6°. През деня ще преобладава облачно време и на много места ще има превалявания от дъжд, но по-слаби; в Северозападна България, с понижението на температурите, ще завали сняг. Ще духа умерен, в Дунавската равнина и източните райони - временно и силен вятър от изток-североизток. Максималните температури ще са от 3-5° в Северна до 10-13° на места в Южна България. През нощта срещу вторник, с преминаването на нов средиземноморски циклон, валежите от запад ще се активизират. С понижението на температурите на много места в Северна България и по високите котловинни полета на Западна, ще завали сняг, в останалата част от страната - дъжд.Над планините ще бъде предимно облачно, на много места с валежи от сняг, под около 1200 метра - от дъжд. Ще духа силен, по билата бурен юг-югозападен вятър. Максималната температура на височина 1200 метра ще е около 4°, на 2000 метра - около минус 1°.Над Черноморието ще бъде предимно облачно, на места със слаби валежи от дъжд. Ще духа умерен и временно силен вятър от изток-североизток. Максимални температури на въздуха: 2-7°. Вълнението на морето ще е 3 - 4 бала. Температурата на морската вода е 6 - 8°.", "date": "2018.03.19", "title": "Застудява"}
{"url": "https://news.bg/crime/zhitelite-na-kazanka-podozirat-voennite-za-zamarsyavaneto-s-uran.html", "text": "Хората в старозагорското село Казанка се притесняват, че замърсяването с уран във водите на селото идва от военния полигон. Там се намират и водоизточниците. Това заяви в ефира на Нова кметският наместник на селото Елка Михайлова.Трети ден хората от старозагорското село Казанка не могат да пият вода. Водата в селото е замърсена с уран. Пробите от местните водоизточници в селото за изпратени за изследване.Водата от чешмите е неизползваема за битови цели. С нея не може и да се готви. Естествен уран над нормите прави водата опасна. Жителите на селото получават питейна вода, доставена с водоноски. В селото водата се носи в еднотонки. Хората пълнят пластмасови бутилки от голямия съд. Националния център по радиобиология ще изследва новините проби.Докато не излязат резултатите забраната за използване на водата за пиене и готвене остава.", "date": "2018.03.19", "title": "Жителите на Казанка подозират военните за замърсяването с уран"}
{"url": "https://news.bg/crime/vyatarat-vav-vratsa-se-useshtal-kato-zemetresenie.html", "text": "Ураганният вятър отнесе покриви във Враца. Жителите на врачанския квартал \"Кулата\" са усетили ураганната буря като земетресение, обясни пред bTV жена, чиято къща е останала без покрив.Жената се е обадила няколко пъти на дъщеря си. Усетила е вятърът като земетресение. Впоследствие и електроснабдяването е прекъснало.\"Толкова страшно беше, че нямам думи\", разказа тя. След като жената се успокойла, се обадила на дъщеря си,за да й обясни, че покрива на къщата вече се намира в градината на сградата.Кметът на Враца Калин Каменов се надява и дарители да помогнат на пострадалите от ураганната буря. \"Със собствени средства започваме мероприятия\", обясни Каменов за къщите, в които има и малки деца.Каменов вижда некачественото строителство като причина за пораженията. Според него ремонтите и строежите на покривите са правени с некачествени материали. \"Някой от тях са летвички дъски и са играели ролята на платна\", изтъкна той.Припомняеме, ураганен вятър със скорост над 160 км/ час нанесе десетки щети във Враца. През нощта поривите на вятъра достигнаха до 164 км/ час. Сигналите подадени от гражданите предимно били за скъсани жици по ел. мрежата и прекършени ел. стълбове.Кметът Каменов информира в социалната мрежа Facebook, че във Врачанско прекъсвания на тока е имало в кв. Кулата, кв. Бистрец, с. Косталево, с. Челопек, с. Лиляче, както и в различни части на областния град.Подадени сигнали постъпиха и за паднали дървета, керемиди, климатици, антени. Най-сериозните щети на бурята вяятърът нанесе в кв. Кулата, където 4 къщи буквално са без покриви.", "date": "2018.03.19", "title": "Вятърът във Враца се усещал като земетресение"}
{"url": "https://news.bg/health/nenkov-iska-surovi-nakazaniya-za-horata-iztochvashti-bolnitsite.html", "text": "Хората, които източват държавните и общинските болници в страната, трябва да се накажат шумно и тежко. Това заяви пред Нова бившият здравен министър Мирослав Ненков относно  у нас.По думите на Ненков схемите в държавните и общински болници са \"тъпанарски\" и проблемът е системен. \"Това е все едно да дойде някой у вас да живее и да ви плаща 1.50 лв. наем, а вие да му плащате ток, вода и т.н.\", допълни Ненков.Според бившия здравен министър директорите в някои от болниците, където тече разследване на прокуратурата, са се опитвали да прекратят източването. Основният проблем обаче бил, че някой министър давал разрешително здравните заведения незаконно да сключват неизгодни договори за съвместна дейност с частни болници.\"Незаконните схеми в лечебните заведения не са чак токова сложни и хората, които ги правят не са чак толкова умни, за да не може един читав прокурор да ги разкрие\", отсече Ненков.Припомняме, към момента за източването на повече от 12 млн. лв. от болницата във Враца по схемата \"болница в болницата\" е обвинен бившият заместник здравен министър от първото правителство на премиера Борисов .", "date": "2018.03.19", "title": "Ненков иска сурови наказания за хората, източващи болниците"}
{"url": "https://news.bg/crime/avariya-v-agentsiya-po-vpisvaniya-zatvori-front-ofisi-v-sofiya.html", "text": "Авария в агенция по вписванията затвори фронт офиси. Поради повреда на инсталационната система в сградата на Агенция по вписванията - София, която се намира на ул. Елисавета Багряна № 20, фронт офисите в сградата са затворени. Офисите на Търговски регистър и регистъра на юридическите лица с нестопанска цел, Имотен регистър, регистър РИОС и регистър БУЛСТАТ, няма да работят с клиенти до отстраняване на неизправността.Заявления и документи могат да се подават по електронен път.", "date": "2018.03.19", "title": "Авария в Агенция по вписвания затвори фронт офиси в София"}
{"url": "https://news.bg/crime/shefat-na-evropol-30-hil-evropeytsi-sa-potentsialni-teroristi.html", "text": "30 хил. европейци са потенциални терористи, това заяви в ефира на bTV директорът на Европол Роб Уенрайт. По думите му около 30 хил. души в Европа са потенциално част от терористични общности.И България, и всички други европейски страни са застрашени от тероризма, обясни Уенрайт.Той уточни, че нещата не са толкова лесни и ясни. \"Тези хора са вдъхновени, но не са подчинени на \"Ислямска държава\", изтъкна директора на Европол.По думите на Уенрайт Европа е заплашена от комплексни опасности - експлозия от терористичната дейност дейност през последните години, киберзаплахи и много групи, подобни на мафии в много държави.Относно атентата в Сарафово Уенрайт коментира, че българските власти са дали достъп на агенцията.\"Това беше един от най-важните случаи в историята на тероризма, в който Европол оказа съдействие. Българските власти ни дадоха пълен достъп, успяхме да постигнем много в разследването\", зави той.В НДК председателят на Комисията по вътрешна сигурност и обществен ред Цветан Цветанов и председателят на Комисията по граждански свободи, правосъдие и вътрешни работи в Европейския парламент Клод Мораес откриха срещата на Съвместната група за парламентарен контрол на Европол. Цветанов отбеляза, че днешната среща е събрала повече от 130 парламентаристи от 27 национални законодателни институции.", "date": "2018.03.19", "title": "Шефът на Европол: 30 хил. европейци са потенциални терористи"}
{"url": "https://news.bg/regions/dimov-savetva-da-pravim-zastrahovka-dom-sreshtu-bedstviya.html", "text": "Хората трябва на първо място сами да помогнат на себе си, като застраховат имуществото си срещу природни бедствия. Това заяви пред bTV министърът на околната среда и водите Нено Димов по повод , където ураганният вятър и придошлите реки нанесоха сериозни щети през изминалата седмица.По думите на Димов застраховките на имуществото е тема, по която се говори много рядко. Според него огромна част от домовете в България не са застраховани, \"а най-първа отговорност носим самите ние за себе си... От там нататък и общината може да се намеси, държавата - през Комисията за бедствия и аварии, но на първо място ние самите трябва да носим отговорност\", заяви още Димов.Екоминистърът посочи и че неговият дом също не е застрахован срещу бедствия. Той също така успокои хората в бедстващите райони, че общините и държавата ще помогнат на пострадалите.Димов посочи и че днес се очаква водите на река Тунджа да достигнат ниво за жълт код около Ямбол. Вероятно е в сряда водите да бъдат на ниво оранжев код, който е предупреждение за това, нивото на водите е прекалено високо и трябва постоянно да се следи. Екоминистърът съветва хората в района да бъдат с повишено внимание.Относно нивата на водоемите у нас Димов заяви, че в края на месец февруари Министерството на околната среда и водите е наредило нивото на 55-те наблюдавани язовира да бъде понижено. \"Към днешна дата няма очакване за какъвто и да е проблем\", увери Димов.Относно събитията около Национален парк \"Пирин\" Димов заяви, че  за проверка. Той щял да се съгласи с решението и констатациите на проверката.Протестите за Пирин са политическа кампания, която цели да се насадят страхове у обществото. Масовото обществено недоволство било политически инструмент според екоминистъра.Относно собствеността на \"Юлен\" Димов заяви това е юридическо лица, което си плаща данъците в България. В държавата имало органи, които знаели кой е собственикът. \"Аз като контролиращ концесията имам определени функции да контролирам... Бях изпратил писмо да попитам кой е собственикът на \"Юлен\" до БНБ. Получих отговор, че не е в правомощията ѝ да ми отговори на този въпрос\", обясни Димов.", "date": "2018.03.19", "title": "Димов съветва да правим застраховка \"дом\" срещу бедствия"}
{"url": "https://news.bg/regions/opasnost-ot-svlachishta-v-kresnenskoto-defile-1.html", "text": "Съществува опасност от падащи камъни и свлачища в района на Кресненското дефиле и второкласен път - 19 Симитли - Гоце Делчев. Това заявиха пред Фокус от Областно пътно управление в Благоевград.Препоръчва се водачите да шофират със съобразена скорост и повишено внимание в посочените райони.В рамките на изминалата седмица не са постъпвали данни за активизирали се свлачища или паднали камъни по пътната мрежа в област Благоевград, съответно не са регистрирани и инциденти. Опасността обаче остава, поради което водачите трябва да бъдат нащрек.По АМ \"Струма\" и по главен път Е-79 трафикът е нормално натоварен. В региона няма въведени ограничения за движението, не се извършват ѝ ремонтни дейности.", "date": "2018.03.19", "title": "Опасност от свлачища в Кресненското дефиле"}
{"url": "https://news.bg/crime/aktivizira-se-srutishteto-kray-smolyan.html", "text": "Активизира се срутището край Смолян, съобщи \"24 часа\". Огромното свлачище на пътя Смолян - Мадан край Тикале се активизира след обилните валежи.Нови скални маси са паднали. Има свлечени край пътя дървета, обясни кметът на село Търън Явор Говедаров. Селото е най-голямото от 11-те, които от 2 седмици са изолирани.От община Смолян е обявен безплатен автобусен превоз по два маршрута през Рудозем. Автобусите ще минават два пъти в деня за селата, блокирани от свлачището.", "date": "2018.03.19", "title": "Активизира се срутището край Смолян"}
{"url": "https://news.bg/world/atakuvaha-posolstvoto-na-turtsiya-v-daniya-s-kokteyli-molotov.html", "text": "Най-малко двама души са атакували посолството на Турция в датската столица Копенхаген с коктейли \"Молотов\", съобщиха от местната полиция, цитирани от \"Ройтерс\".При нападението са причинени леки щети по фасадата на сградата, но няма пострадали хора.Сградата е била празна по време на нападението.Полицията разследва инцидента, като засега няма арестувани.", "date": "2018.03.19", "title": "Атакуваха посолството на Турция в Дания с коктейли \"Молотов\""}
{"url": "https://news.bg/int-politics/evropeyskiyat-sayuz-se-ozabi-na-rusiya-za-pokushenieto-sreshtu-skripal.html", "text": "Европейският съюз категорично осъжда нападението, извършено срещу Сергей и Юлия Скрипал в английския град Солсбъри на 4 март, при което сериозно пострада и полицейски служител, притекъл се на помощ на двамата. Това се посочва в изявление на Съвета на външните работи на ЕС, който е съставен от външните министри на страните членки. Подчертава се, че животът на много граждани е бил застрашен от този безразсъден и незаконен акт. Европейският съюз приема изключително сериозно оценката на британското правителство, че е много вероятно Руската федерация да е отговорна за атентата.\"Европейският съюз е шокиран от нападателното използване на бойно нервнопаралитично вещество от тип, разработен от Русия, за първи път на територията на Европа от повече от 70 години. Използването на химически оръжия от когото и да било и при каквито и да е обстоятелства е напълно неприемливо и представлява заплаха за сигурността на всички нас\", се изтъква в позицията на ЕС.Според позицията на Съвета на външните работи на ЕС всяко такова използване на химическо оръжие е явно нарушение на Конвенцията за химическите оръжия, нарушение на международното право и подкопава основания на правила международен ред.ЕС приветства ангажимента на Обединеното кралство да работи в тясно сътрудничество с Организацията на за забрана на химическите оръжия (ОЗХО) в подкрепа на разследването на нападението.ЕС призовава Русия спешно да обърне внимание на въпросите, повдигнати от Обединеното кралство и международната общност и да осигури незабавно и пълно разкриване на програмата си за производство на новичок на ОЗХО.През уикенда британският външен министър Борис Джонсън обвини Русия в разработването и запасяването с новичок в продължение най-малко на десетилетие, за да убива свои врагове. ", "date": "2018.03.19", "title": "Европейският съюз се \"озъби\" на Русия за покушението срещу Скрипал"}
{"url": "https://news.bg/energy/ek-i-pravitelstvoto-obmislyat-sotsialen-paket-za-energiyno-bednite.html", "text": "Краткосрочни и дългосрочни са мерките за намаляване на енергийната бедност, които подлежат на обсъждане. Това заяви заместник-министърът на енергетиката Жечо Станков по време на конференция за енергийната бедност. Решение той вижда в енергийната ефективност, която намалява разходите на потребителите за енергия, като дългосрочна мярка с дългосрочен ефект.Иначе сме сочени за добър пример за ниво на възобновяема енергия (ВЕИ). Около 19% е делът на ВЕИ у нас, което ни поставя на челните места.Всяка страна трябва да използва потенциала си спрямо спецификите си.Министерство на енергетиката планира проект за оползотворяване на хидропотенциала на ВиК дружествата. Все още не оползотворяваме възможностите на геотермалната енергия, според заместник-министъра. Амбиция е и въвеждането на нещо иновативно за България - сгради с нулево потребление на енергия.Енергийното ведомство иска да интегрира у нас сграда, чиито 50% от енергията да се произвежда от нея.Жечо Станков иска още да сме енергийно модерни чрез подобни иновативни проекти.Енергийната ефективност е най-устойчивият инструмент срещу енергийната бедност, смята Таня Христова, кмет на Габрово. Това е мярка и за по-чист въздух. Според Христова местните власти имат възможност за прилагане на лостове в областта. Кметицата обаче е категорична, че в този процес трябва да участват и гражданите. Механизмите за финансова подкрепа трябва да са насочени към местните власти, категорична е Таня Христова. Във всяка мярка за енергийна ефективност има икономическа логика, заяви още тя.Меган Ричардс от ГД \"Енергетика\" на ЕК изтъкна, че 80% от жителите на ЕС живеят в градовете. България е в дъното по отношение на темповете, с които се развива чистата енергия, каза тя. Общността е за конкуренция и сигурност на доставките на енергия. Конкуренцията намалява цените за потребителите, както обясни Ричардс. Пакетът за енергийния съюз ще има отражение върху всички европейци. Директивата за енергийната ефективност въвежда мерки за енергийната бедност. ВЕИ в момента са доста по-конкурентни според Меган Ричардс.Конкуренцията на пазара го прави гъвкав, подчерта оше Ричардс. Това водело до по-ниски цени за потребителите. С правителството се обсъжда механизъм за поносими цени за уязвимите групи, като тези цени трябва да се определят на пазарен принцип. Ако повече от 10% от разходите отиват за енергия, това означава енергийна бедност, както посочи Меган Ричардс като поясни, че ние сме енергийно бедна държава. Тя акцентира и на дигитализацията в енергийния сектор, която имала потенциал да намали цените. Иначе ЕК иска до 2039 делът на ВЕИ да е 27%.", "date": "2018.03.19", "title": "ЕК и правителството обмислят \"социален пакет\" за енергийно бедните"}
{"url": "https://news.bg/world/zapadnite-lideri-malchat-za-pobedata-na-putin.html", "text": "Световни лидери поздравяват Владимир Путин за решителната му победа на проведените вчера президентски избори, но до момента западните лидери мълчат, информира БиБиСи.Китайският президент Си Дзинпин поздрави Путин за победата, съобщава \"Синхуа\". Той подчерта, че партньорството между двете държави е на \"най-доброто ниво в историята\".Според официалните данни руският лидер получи малко над 76% подкрепа., се казва в поздравителната телеграма на китайския лидер.Ръководителите на Казахстан, Беларус, Венецуела, Боливия и Куба са сред другите, които поздравиха руския президент.Но до момента няма коментари от западни лидери. През последните седмици напрежението между Русия и Запада се покачи след отравянето на бившия руски агент Сергей Скрипал.Германският външен министър Хайко Маас заяви преди срещата на топ дипломатите на страните от ЕС в Брюксел, че Русия ще остане труден партньор, но добави: \"Ние искаме да запазим диалога\". Той постави под въпрос честността на проведения вот.Шефът на ЕС за външната политика Федерика Могерини коментира случая с отровения руски граждани. Тя осъди атаката като \"абсолютно неприемлива\".Печатът в Западна Европа коментира победата на Путин.Германският \"Билд\" пита: \"Трилърът с отравянето помогнали на Путин\". Таблоидът цитира говорителя на предизборната кампания на руския лидер, който благодари на Великобритания за \"несправедливите обвинения към Русия\" и оказания натиск над Москва в \"точното време\", което накара руските гласоподаватели да се \"съберат около центъра на властта и това е Путин\".Френският бизнес всекидневник Les Echos пише, че Путин е \"преизбран в климат на Студена война\". Вестникът допълва, че \"Владимир Путин е спечелил залога, който не е било възможно да изгуби: да бъде преизбран на фона на пълномащбна криза със Запада\".Полското консервативно издание Rzeczpospolita пише, че преизбирането на Путин означава \"допълнителна политика на конфронтация със Запада\". Експерт каза пред изданието, че Русия се е изчерпала по отношение на развитието си и сега ще прибягва само до сила и експанзия.", "date": "2018.03.19", "title": "Западните лидери мълчат за победата на Путин"}
{"url": "https://news.bg/health/samolekuvame-se-zaradi-neudovletvorenost-ot-sistemata-prizna-prepodavatel-v-mu.html", "text": "Всеки българин прибягва към самолечение, а 50% от обществото разчита на лекарска помощ само при тежък здравословен проблем. Това заяви проф. Добрияна Сиджимова - преподавател Маркетинг в здравеопазването във Факултета по обществено здраве към МУ - София пред БНР. Данните, на които се позовава тя, са от изследване от преди години.Начините на самолечение са два - или човек сам си назначава лекарствена терапия, или променя дозировката или продължителността на приема на лекарства. Самолечението води до задълбочаването на симптомите. Когато пациентът прецени, че не се е справил и отиде на лекар, може заболяването вече да се е задълбочило и да има по-сериозни последици, предупреждава преподавателят от Медицинския университет.Причините за самолечение са високата неудовлетвореност на здравноосигурените от системата. Достъпът до лекарска помощ, разходите, времето което се губи, често ни кара да се доверим на това, което чуваме по телевизията или на това, което четем в интернет. \"Рекламите са нож с две остриета - повишават здравната култура, но и внушават излишно самочувствие и компетенция в областта на здравето\", категорична е преподавателят по маркетинг в Медицинския университет.Неин колега - преподавателят по Лекарствени регулации, фармакоикономика и мениджмънт в здравеопазването в Медицинския университет в София проф. Татяна Бенишева определя антибиотиците като един световен проблем.Световната здравна организация (СЗО) работи от повече от 30 години в тази насока да се отчита това мониториране на антибиотичната консумация. В България това също е един немалък проблем, защото режимът е особено либерален. По закон аптеките нямат право да продават антибиотик без рецепта, но това се случва, допълни проф. Татяна Бенишева.Ние посягаме към антибиотиците и в крайна сметка те стават неефективни за заболявания, за които действат в други страни. Причината е, че там е ограничена антибиотичната консумация, каза тя и посочи като пример Скандинавските държави.За предстоящото разглеждане на второ четене в парламента на промените в Закона за лекарствата, проф. Бенишева се опасява как ще се реализира на практика електронния регистър.Запитана дали промените до момента за електронен регистър, ще заработят така, че да не изчезват лекарства от българския пазар проф. Бенишева каза, че се надява в рамките на четири месеца от въвеждане на закона да въведат такава електронна платформа.\"За мен е голям въпрос как ще се случи, тъй като няма единна номенклатура, изработена между Каса, между търговци на едро, между аптеки. И как ще стане това нещо за четири месеца, за чия сметка? Това е един вид информационна система всички тези играчи да бъдат вързани заедно и всички тези различни лекарства да бъдат изписани по начин, който всички по един и същи начин да разпознават и да четат\", каза проф. Бенишева.Припомняме, на 9 февруари 2018 г. депутатите приеха промените в Закона за обществените поръчки. С това  за редки заболявания.През декември 2017 г. министрите одобриха промени в Наредбата за условията, правилата и реда за  на лекарствените продукти.С промените се определя начинът на използване на източниците, в които Националния съвет по цени и реимбурсиране на лекарствените продукти (НСЦРЛП) търси най-ниската цена на производител в референтните държави.", "date": "2018.03.19", "title": "Самолекуваме се заради неудовлетвореност от системата, призна преподавател в МУ"}
{"url": "https://news.bg/crime/vkaraha-za-postoyanno-v-aresta-retsidivist-s-20-prisadi.html", "text": "Районният съд в Стара Загора нареди 39-годишен рецидивист, осъждан 20 пъти, да остане за постоянно в затвора за кражба на портмоне.Мярката за неотклонение е поискана от Районната прокуратура в областния град. Според обвинението на 5 януари тази година 39-годишният Здравко Д. е отнел чуждо портмоне, като престъплението е станало в условието на опасен рецидив. В откраднатото портмоне имало парична сума на стойност 169 лв.На посочената дата рецидивистът се намирал в централната градска част на Стара Загора, в близост до търговски обект. В обекта пазарувала жена, която след като платила за покупките си, оставила портмонето си на плота на магазина и започнала да прибира стоките. В този момент обвиняемият взел портмонето и побягнал. Синът на ограбената жена, който бил с нея в магазина, подгонил извършителя, който от своя страна взел парите и изхвърлил портмонето.Установено е, че обвиняемият е криминално проявен и познат на властите. Мъжът е осъждан 20 пъти за престъпления от общ характер, предимно кражби. За последно мъжът е освободен от затвора на 19 септември 2016 година.Според прокуратурата съществува реална вероятност Здравко Д. да извърши ново престъпление или да се укрие, поради което Районният съд в Стара Загора е уважил искането на прокурора по делото. Мярката може да се обжалва пред Окръжния съд в областния град.", "date": "2018.03.19", "title": "Вкараха за постоянно в ареста рецидивист с 20 присъди"}
{"url": "https://news.bg/regions/bedstvenoto-polozhenie-v-bregovo-ostava.html", "text": "Кметът на видинската община Брегово Милчо Лалов издаде заповед за удължаване на срока на бедственото положение в града. Бедственото положение в Брегово се удължава с още една седмица - до 24 март. Причината -  и продължаващата опасност от нови наводнения.По думите на Лалов проблем за населението на общината остават и високите подпочвени води. \"Бедственото положение продължава, прииждат води, но не се задържат. Но подпочвените са голям проблем и сега ще продължим вътре в населеното място и с техника на ВиК, там едни канали да разширим. Изпомпването продължава по дигите. Там е пожарната, служителите са там, държим нещата под контрол\", заяви пред БНР кметът.Междувременно от 16 часа вчера, 18 март, е отменено бедственото положение в друга видинска община - Иново.Със заповед на кмета на Видин бедственото положение в Иново е отменено поради отпадане на обстоятелствата, послужили като основание за обявяването на положението. Кметското нареждане е достигнало до всички длъжностни лица и членове на щаба за изпълнение на Общинския план за защита при бедствия на територията на общината.", "date": "2018.03.19", "title": "Бедственото положение в Брегово остава"}
{"url": "https://news.bg/disasters/nad-5-mlrd-dushi-shte-stradat-ot-nedostig-na-voda-do-2050-a.html", "text": "Повече от 5 млрд. души могат да страдат от недостиг на вода до 2050 г. заради климатичните промени, повишеното търсене и замърсеното водоснабдяване. Това се предупреждава в доклад на ООН за състоянието на водата по света, съобщава \"Гардиън\".Изчерпателното годишно проучване предупреждава за конфликт и заплахи за цивилизацията, ако не се предприемат действия за намаляване на стреса върху реките, езерата, подпочвените води, влажните зони и язовирите.Докладът, публикуван в засегнатия от сушата град Бразилия (столицата на Бразилия), подчертава, че положителна промяна е възможна, особено в ключовия земеделски сектор, но само ако се пристъпи към природосъобразни решения, които разчитат повече на почвата и дърветата, отколкото на стоманата и бетона.\"Прекалено дълго светът се обърна първо към изградена от човека или \"сива\" инфраструктура за подобряване на управлението на водите. По този начин често е било пренебрегвано традиционното и местно познание, което използва по-зелени подходи\", изтъква Гилбърт Хънбо, който е ръководител на агенцията на ООН за водата, в предговора на доклада, чийто размер е 100 страници.\"Пред лицето на увеличеното потребление, увеличаването на деградацията на околната среда и многостранните последици от климатичните промени, ние очевидно се нуждаем от нови начини за управление на конкурентните изисквания към нашите сладководни ресурси\", допълва Гилбърт Хънбо.Хората използват около 4600 куб. км вода годишно, от които 70 процента са за земеделие, 20 процента за промишлеността и 10 процента за домакинствата, се уточнява в доклада, публикуван в началото на тригодишния Световен форум за водата. Световното търсене се е увеличило шест пъти през последните 100 години и продължава да расте с 1% всяка година.Това вече създава напрежение, което ще нарасне до 2050 г., когато световното население се очаква да достигне между 9,4 млрд. и 10,2 млрд. души (от 7,7 млрд. души днес), като двама на всеки трима души ще живеят в градовете.Търсенето на вода се очаква да се увеличи най-бързо в развиващите се страни. В същото време климатичните промени ще окажат допълнителен натиск върху снабдяването с вода, тъй като ще направят влажните райони по-влажни и сухите райони по-сухи.Засушаването и деградацията на почвата вече са най-големият риск от природни бедствия, подчертават авторите на доклада, като тази тенденция вероятно ще се влоши. \"Засушаванията са може би най-голямата единична заплаха от климатичните промени\", се отбелязва в документа.Заплахата е най-очевидна през тази година в Кейптаун, където местните жители се сблъскват с тежки ограничения на водоподаването заради суша, каквато там не се помни от 384 години. В Бразилия, домакин на Световния форум за водата, близо 2 млн. души са принудени да живеят на тежък воден режим заради продължителен сух период.До 2050 г., прогнозира се в доклада, между 4,8 млрд. и 5,7 млрд. души ще живеят в райони, в които няма достатъчно вода и ще трябва да изтърпяват най-малко 1 месец в годината на режим. Към момента на такъв режим са 3,6 млрд. души, докато броят на хората, изложени на риск от наводнения, ще се увеличи до 1,6 млрд. души, от 1,2 млрд. души днес.", "date": "2018.03.19", "title": "Над 5 млрд. души ще страдат от недостиг на вода до 2050-а"}
{"url": "https://news.bg/int-politics/5-000-evropeytsi-se-biyat-pod-znameto-na-islyamska-darzhava.html", "text": "Сериозни задачи пред сигурността отчете шефът на Европол Роб Уейнрайт след Срещата на Съвместната група за парламентарен контрол (СГПК) на Европол, която се проведе в София.В редица европейски общества има радикализирани групи, посочи той. Може би , по данни на службите за сигурност. Уейнрайт успокои, че не всички тези хора смятат да извършат терористичен акт. \"Наша цел е да се увеличи и обменът на информация, за да разберем как еволюират заплахите през границите\", изтъкна той и добави, че Европол надмина 1 млн. съобщения през миналата година.Около 5 000 са наемните бойци на \"Ислямска държава\" от ЕС. , стана ясно от думите на председателя на вътрешната комисия в НС Цветан Цветанов. Ще се търси механизъм да се ползва разузнавателния капацитет на Великобритания след Брекзит. \"Сигурността е над всичко\", посочи Цветанов.Джулиан Кинг, еврокомисар по сигурността, също увери, че сътрудничеството с Обединението кралство ще бъде възможно най-тясно, тъй като заплахите са общи. А за спора с Русия по случая Скрипал той бе лаконичен: външните министри от ЕС били силно разтревожени. В края на седмицата щяло да има ясно послание на ЕС към тези, които стоят зад това ужасяващо събитие, по думите му.На брифинга след срещата бе засегната и темата за фалшивите новини. Екип в Брюксел изследва фалшивите новини. Имало и данни, че някои от дезинформациите идват от Русия.", "date": "2018.03.19", "title": "5 000 европейци се бият под знамето на \"Ислямска държава\""}
{"url": "https://news.bg/world/velikobritaniya-okonchatelno-skasva-s-es-na-31-dekemvri-2020-g.html", "text": "Юридическият текст на споразумението за преходния период след Брекзит е договорен.Това заяви главният преговарящ на ЕС за Брекзит Мишел Барние след разговори с британския министър за напускане на съюза Дейвид Дейвис, пише \"Гардиън\".Барние приветства \"решителната стъпка\" към дисциплинирано излизане на Великобритания от ЕС. Това споразумение ще бъде правно споразумение, увери той.Политикът поясни, че двете страни са успели да договорят голяма част от споразумението за порядъчно напускане на ЕС. Но предупреди, че не са достигнали до края на пътя, тъй като все още има много работа, включително за казуса с Ирландия.Барние каза, че ще представи договореното на срещата на върха на ЕС в петък, а преди това пред евродепутатите и Европейската комисия.По думите му новиятМишел Барние разкри, че пристигналите на Острова граждани на ЕС по време на преходния период ще имат същите права като останалите европейски граждани, които живеят във Великобритания преди Брекзит.Той поясни, че е постигнато споразумение за преходния период. Така Великобритания и ЕС ще останат свързани до края на 2020 г.По време на периода Великобритания няма да участва в процеса на ЕС по вземане на решения, изтъкна Барние, но ще спазва правилата на единния пазар.Европейският дипломат заяви, че днес е публикувана бележка, която показва как ще бъде разрешен въпросът за Ирландия.Дейвис заяви от своя страна, че днес е предприета значителна крачка в процеса по напускане.Той поясни, че Великобритания ще може да сключва търговски споразумения по време на преходния период.Съвместна комисия с представители на ЕС и Великобритания ще разреши останалите различия. Договорени са и предпазни мерки в областта на риболова. Те ще се прилагат през 2019 г., а през 2020 г. Великобритания ще преговаря в тази област като независима държава. През следващата година Лондон ще бъде консултиран за рибните квоти.В областта на външната политика Дейвис каза, че Великобритания може да не прилага решенията на ЕС по време на преходния период.Според него предложението за пребиваващите граждани на ЕС на Острова ще бъде реципрочно.Съществуващите правила на ЕС ще се прилагат и по време на преходния период.Британският министър каза още, че новите споразумения ще влязат в сила след преходния период, но гласът на Лондон ще се чува.Запитан дали Обединеното кралство е съгласно преходният период да приключи на 31 декември 2020 г., той потвърди, че 31 декември 2020 г. е крайната дата.Дейвис добави, че Великобритания остава категорична в ангажимента си да се избегне \"твърда\" граница с Ирландия.Обединеното кралство се е съгласило на гаранция за избягване на \"твърда\" граница, която трябва да бъде включена в проектодоговора за Брекзит и която ще се прилага, ако не бъде достигнато до друго решение на преговорите по въпроса за границата на Ирландия със Северна Ирландия.Барние разкри, че когато Великобритания напусне ЕС, тя ще излезе от най-малко 750 европейски споразумения.", "date": "2018.03.19", "title": "Великобритания окончателно скъсва с ЕС на 31 декември 2020 г. "}
