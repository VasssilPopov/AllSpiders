{"url": "https://news.bg/world/hamas-obvini-palestinskite-vlasti-za-pokushenieto-sreshtu-premiera.html", "text": "Управляващата групировка \"Хамас\" в Газа обвини палестинските власти в събота в опит за убийство в анклава на палестинския премиер Рами Хамдала на 13 март, предаде \"Ройтерс\".Палестинският лидер Махмуд Абас обвини за атаката \"Хамас\" скоро след инцидента в Газа, при който Хамдала, оглавявал преговорите за примирие, не беше ранен.Но Ейад ал-Бозом, говорител на вътрешното министерство на Хамас в Газа, заяви на пресконференция в събота, че трима старши офицери от палестинската власт, основаващи се на Западния бряг на Аббас, стоят зад взрива.\"Ройтерс\" подчертава, че не може да провери чрез независими източници твърденията.Самите власти в Рамала отхвърлят обвинението на Хамас.Трима мъже, идентифицирани от Хамас като заподозрени в бомбения атентат, бяха убити при престрелка със силите си в Газа на 22 март.Вътрешното министерство на Газа представи признания от четирима арестувани мъже, които според него са част от тази клетка, ръководена от офицерите на властите от  Западния бряг. Тя не представи повече доказателства.Опитът за убийство е изкривил усилията за прекратяване на дълбокото разделение между двете основни палестински фракции - \"Хамас\", която доминира в Газа, и \"Фатах\" на Абас - основната сила в палестинската власт.Халил ал-Хая, заместник-началник на \"Хамас\" в Газа, каза на отделна пресконференция, че заподозрените \"искат да убият помирението\".Ал-Бозом каза, че подозираните служители на Палестинската власт също са били в опит да убият ръководителя на сигурност на \"Хамас\" Тауфеек Абу Наием през октомври в Газа.", "date": "2018.04.28", "title": "\"Хамас\" обвини палестинските власти за покушението срещу премиера "}
{"url": "https://news.bg/world/pozhar-v-tramp-tauar-v-baku.html", "text": "Пожар в \"Тръмп тауър\" в столицата на Азербайджан Баку, съобщават РИА Новости и британски медии.Небостъргачът е на 33 етажа и с височина 130 метра.На място са изпратени пожарни екипи.Не е ясна причината за пожара. Няма информация за пострадали хора.Строителството на сградата започна през 2008 г. Изграждането на външната фасада приключи през 2015 г. След избирането на Доналд Тръмп за президент на САЩ на 30 ноември 2016 г. Trump Organization прекрати участието си в проекта.На 8 април пожар на 50-ия етаж на \"Тръмп тауър\" в Ню Йорк отне живота на един човек и рани четирима пожарникари.", "date": "2018.04.28", "title": "Пожар в \"Тръмп тауър\" в Баку"}
{"url": "https://news.bg/bulgaria/patnicheski-avtobus-avarira-na-am-struma.html", "text": "Пътнически автобус е аварирал на АМ \"Струма\".Читатели на news.bg съобщиха, че инцидентът с пътническия автобус е възникнал на платното за движение в посока София, между отбивките за Бобов дол и Долна Диканя.Рейсът е спукал гума, след което е отбил в аварийната лента. Пътниците изчакват отстрани до рейса до отстраняването на аварията.По първоначална информация няма  пострадали.Преминаването по магистралата се осъществява нормално в активната и изпреварващата ленти за движение.", "date": "2018.04.28", "title": "Пътнически автобус аварира на АМ \"Струма\""}
{"url": "https://news.bg/economics/hvalyat-balgarskata-kandidatura-za-organizatsiyata-za-ikonomichesko-satrudnichestvo.html", "text": "Премиерът Бойко Борисов обсъди действията за присъединяване на държавата ни към Организацията за икономическо сътрудничество и развитие (ОИСР) с генералния секретар на Организацията - Анхел Гурия.Кандидатурата на България получава подкрепата на Гурия. На срещата беше изтъкнато, че страната ни се придържа към основните принципи на отворената пазарна икономика, демократичния плурализъм. В страната ни има воля за реформи, високо се зачитат и правата на човека.Ускореният икономически растеж получи висока оценка. На срещата България получи похвала и за ниската безработица, ниският външен дълг и почти нулев бюджетен дефицит.Гурия приветства и приемането от кабинета на пътна карта, в която са заложени дейности за ускоряване на подготовката за присъединяване към организацията.Министър-председателят Бойко Борисов акцентира, че в България има консенсус относно желанието ни за членство в организацията. Той посочи, че то се подкрепя както от основните политически сили, така и от работодателските и синдикалните организации. Премиерът изтъкна, че присъединяването на България към ОИСР е един от външнополитическите приоритети на страната.", "date": "2018.04.28", "title": "Хвалят българската кандидатура за Организацията за икономическо сътрудничество"}
{"url": "https://news.bg/world/yuzhnokoreetsat-koyto-stoi-zad-istoricheskata-sreshta-s-kim-chen-un.html", "text": "Ръководителят на южнокорейското разузнаване Су Хун е изиграл ключова роля за организирането на историческата среща с КНДР, съобщава \"Ройтерс\".Припомняме, вчера президентът на Южна Корея Мун Дже-ин и лидерът на КНДР Ким Чен-ун проведоха исторически разговори за помирение на Корейския полуостров.Су Хун се е просълзил, след като двамата лидери обявиха историческото споразумение, тъй като през последните две десетилетия той е основна фигура в диалога между двата врага.Преди близо 18 г. разузнавачът пътува до Пхенян, за да убеди покойния лидер на КНДР Ким Чен Ир да организира безпрецедентна първа среща на върха в севернокорейската столица. Су Хун беше свидетел на обещанието на сина на Ким Чен Ир за траен мир на Корейския полуостров по време на срещата вчера, която този път се проведе в южната страна на демилитаризираната зона.Вчера за първи път вожд на КНДР стъпи на южнокорейска земя от Корейската война през 1950-1953 г., която раздели страната. Двата съседа технически все още са във война.Преди около една година Мун Дже-ин беше избран за президент на Южна Корея и той бързо назначи Су Хун за шеф на Националната служба за разузнаване, заявявайки, че той е \"правилният човек\" за възраждане на диалога между двете държави.\"Твърде рано е да се говори за следваща среща на върха между двете Кореи\", заяви Су пред журналисти през 2017 г. след назначаването му на поста. \"Но ние трябва\", добави той, връщайки се в агенцията, след като я напусна през 2008 г., когато на власт дойдоха консерваторите.Су Хун, който лично е помогнал за организирането на предишните две срещи на върха през 2000 и 2007 г., се разглежда като топ експерт на Южна Корея по въпросите на КНДР. Той е известен като южнокорееца, който е провеждал най-много срещи с Ким Чен Ир.Според политици в Сеул Су Хун е \"No. 1 преговарящ с КНДР\".64-годишният е живял две години в Северна Корея в края на 90-те години на XX век. Той е замесен в план за изграждане на ядрен реактор като част от международно споразумение през 1994 г. за замразяване на ядрената програма на Пхенян. Впоследствие сделката се проваля.През март той беше част от 10-членна делегация, която посети Ким Чен-ун в Пхенян. Су Хун е един от първите южнокорейци, срещнали се с Ким Че-ун, който пое властта след смъртта на баща си през 2011 г.Су Хун стои и зад организирането на срещата между Ким Чен-ун и директора на ЦРУ Майк Помпео в Пхенян от 31 март до 2 април през 2018 г.Шефът на разузнаването на Южна Корея е един от двама души, които Мун Дже-ин избра за първия си официален диалог с Ким Чен-ун.Синият дом отказва коментар за ролята на Су.", "date": "2018.04.28", "title": "Южнокореецът, който стои зад историческата среща с Ким Чен-ун"}
{"url": "https://news.bg/crime/srutishte-ogranichi-dvizhenieto-po-patya-rudozem-smilyan.html", "text": "Срутище блокира движението в едната лента по път ІІІ-8681 Рудозем - Смилян. Свлечените скални маси са при км 5 по пътя.Поради тази причина движението се осъществява в една лента. От Агенция \"Пътна инфраструктура\" информират, че участъкът е сигнализиран с пътни знаци.От АПИ призовават шофьорите да се движат с повишено внимание и съобразена скорост.", "date": "2018.04.28", "title": "Срутище ограничи движението по пътя Рудозем - Смилян"}
{"url": "https://news.bg/bulgaria/spetszveno-proveryava-za-rastitelni-maznini-v-mlechnite-produkti.html", "text": "Спецзвено към Министерство на земеделието, храните и горите ще проверява за съдържане на растителни мазнини в млечните продукти. Това заяви министърът на земеделието, храните и горите Румен Порожанов по време на откриването на Националното изложение по животновъдство в Сливен.\"Твърдо сме решени да прекратим практиката с влагането на растителни мазнини в млечните продукти\", отсече Порожанов и допълни, че има ферми, които влагат растителни мазнини в продуктите и това се вижда от потребителите и компрометира качеството на българските сирена и кашкавали.По-рано тази седмица МЗХГ публикува за обществено обсъждане промяна в наредба, засягаща млекопреработването. Ведомството иска да забрани в едно и също млекопреработвателно предприятие да се преработват мляко и растителни мазнини.Документът изисква от фирмите да изберат между това да работят само с истински млечни продукти - с мляко или с имитиращи - с растителни мазнини.Специализирано звено към министерството ще извършва проверки. Където има съмнение за нерегламентирано влагане на растителни мазнини в млечни продукти, там ще са екипите на министерството, информира мин. Порожанов.", "date": "2018.04.28", "title": "Спецзвено проверява за растителни мазнини в млечните продукти"}
{"url": "https://news.bg/crime/upravlyavashtite-nyamat-volya-da-reshat-problem-s-tirovete-v-stolichniya-malashevtsi.html", "text": "Елементарно е решението на проблема с преминаването на тежкотоварните средства по улиците в квартал \"Малашевци\". Очевидно няма воля от страна на управляващите. Така заместник-председателят на Комисията по транспорт и туризъм в СОС от БСП Калоян Паргов коментира проблемът с преминаването на тирове през квартала. Паргов направи извода по време на поредния протест на гражданите, които този път блокираха движението по улица \"Жак Дюкло\" на моста при софийския битпазар.Сред присъстващите на протеста бяха и социалистите Николай Цонков и Петър Витанов, както и общинските съветници Борис Цветков и Владимир Данев.\"След толкова години и постоянни протести на гражданите от \"Малашевци\" в последните два месеца, най-накрая в Комисията по транспорт управляващите от ГЕРБ обърнаха по-сериозно внимание на този проблем\", обясни Паргов и добави, на предишното заседание казусът е бил обсъден в присъствието на представители на гражданския инициативен комитет.По думите на социалиста предложението да се ограничи преминаването на тежкотоварни превозни средства над 17 тона обаче не решава проблема. Такива действия водят до обратен резултат и ще позволят на камионите да продължат да минават през квартала, смята Паргов.Гражданите настояват ограничението да важи за превозни средства над 10 тона\"Решихме да възложим на експертна комисия да разгледа случая и да предложи възможно най-доброто решение. След което да ни даде становище и в комисията да вземем окончателно решение\", изтъкна Паргов.По думите му, решението е съвсем елементарно. То ще дойде с поставянето на забранителния знак В4, който означава \"Забранено влизането на товарни автомобили\". Вече има готови предложения за два обходни маршрута - или по бул. \"Рожен\" през \"Илиянци\" до Северната тангента, или по бул. \"Владимир Вазов\", бул. \"Ботевградско шосе\" и отново до Северната тангента.\"Това е най-бързото и най-добро за гражданите от \"Малашевци\" решение, добави Калоян Паргов. - Когато отстраним този проблем, кметовете на трите района - \"Сердика\", \"Нови Искър\" и \"Подуяне\" ще може да изискат средства от Столична община, за да санират цялото пространство около Битака, който се явява граница на трите района.Паргов информира, че мостът има нужда от укрепване, а улиците се нуждят от асфалтиране. Според него трябва редовно почистване и справяне с незаконната продажба на стоки на битака.", "date": "2018.04.28", "title": "Управляващите нямат воля да решат проблем с тировете в столичния \"Малашевци\""}
{"url": "https://news.bg/world/lavrov-iska-rusiya-turtsiya-i-iran-da-izchistyat-siriya-ot-teroristi.html", "text": "Русия, Турция и Иран трябва да помогнат на правителството на Сирия да изчисти страната си от терористи, заяви руският външен министър Сергей Лавров. Той говори на среща в Москва с колегите си от Турция и Иран, предаде \"Ройтерс\".Западните страни правят изявления за подкрепата за суверенитета, независимостта и териториалната цялост на Сирия като покритие на техните планове за преформатиране на Близкия изток и разрушаване на арабската република, изтъкна руският външен министър, цитиран от ТАСС.Изявлението на първият руски дипломат бе направено по време на откриването на срещата с турския и иранския колега на Лавров - Мевлут Кавсуголу и Мохамад Явад Зариф.Лавров сравни американските действия в Сирия с нашествието през 2003 г. в Ирак\"Убеден съм, че Русия, Турция и Иран потвърждават подкрепата си за основните принципи на Хартата на ООН, искрено искат Сирийската арабска република да остане единна държава, в която всички етнически и конфесионални групи ще получат равни права и ще бъдат способни да живеят в мир помежду си и с всички свои съседи\", изтъкна руският дипломат.Лавров призова колегите си да помогнат на сирийците. \"Днес трябва да помогнем на сирийците да освободят страната си от терористи и да помогнем на сирийското правителство да изгради мостове на националното помирение и да възстанови онова, което е било унищожено\", каза Лавров.", "date": "2018.04.28", "title": "Лавров иска Русия, Турция и Иран да изчистят Сирия от терористи"}
{"url": "https://news.bg/crime/katastrofa-ogranichi-dvizhenieto-po-am-trakiya-1.html", "text": "Катастрофа блокира движението по автомагистрала \"Тракия\". Инцидентът е станал при км 105 от магистралата, в посока Пловдив.Трафикът се осъществява в изпреварващата лента.Към 18:08 часа движението по АМ \"Тракия\" при км 105 беше възстановено.От Агенция \"Пътна инфраструктура\" призовават шофьорите да се движат с повишено внимание и съобразена скорост.", "date": "2018.04.28", "title": "Катастрофа ограничи движението по АМ \"Тракия\""}
{"url": "https://news.bg/crime/patnicheski-bus-katastrofira-na-patya-lovech-troyan.html", "text": "Микробус, превозващ пътници, катастрофира на пътя Ловеч - Троян, съобщи БНР. Инцидентът е станал при разклона за село Хлевене.Водачът на микробусът е починал. По първоначална информация той най-вероятно е получил инфаркт. Няма пострадали пътници при катастрофата.Припомняме, по автомагистрала \"Тракия\" няколко автомобила катастрофираха днес. Движението в активната лента беше ограничено заради ПТП на км 105 посока Пловдив.", "date": "2018.04.28", "title": "Пътнически бус катастрофира на пътя Ловеч - Троян"}
{"url": "https://news.bg/economics/prezidentat-iska-tochna-data-za-pregovorite-za-chlenstvo-v-oisr.html", "text": "Държавният глава Румен Радев е категорично убеден, че България трябва да получи точна дата за старта на преговорите за присъединяване към Организацията за икономическо сътрудничество и развитие (ОИСР). По думите на президента тази дата трябва да бъде в много близко бъдеще. Това каза в изявление държавният глава скед проведена среща на \"Дондуков\" 2 с генералния секретар на ОИСР Анхел Гурия. Това е втората среща между двамата, като първата бе проведена преди четири в Париж през декември 2017 г.Радев иска признание на постигнатите резултати и извървеният път от страната ни. \"Въпреки, че не е член на ОИСР, България прилага нейните стандарти и работи за това, тези стандарти да се прилагат и в нашия регион\", обясни държавният глава.Като председател на Съвета на ЕС страната ни полага усилия за по-доброто сътрудничество между Съюза и ОИСР, освен това България има и съществен принос за стабилизирането на чувствителния регион на Западните Балкани и за установяването на ценностите, принципите и практиките на ОИСР в Черноморския регион, изтъкна Радев.Според президента поканата за преговори за членство на България в ОИСР ще има регионално измерение и добавена стойност за цяла Югоизточна Европа.", "date": "2018.04.28", "title": "Президентът иска точна дата за преговорите за членство в ОИСР"}
{"url": "https://news.bg/tech/rosatom-pusna-plavashtata-aets-kam-chukotka.html", "text": "Руският енергоблок \"Академик Ломоносов\" отплава от \"Балтийски завод Съдостроене\". Това съобщиха от \"Росатом\". Той пътува към крайната си дестинация - Певек, Чукотка в руския Далечен изток, където ще работи като плаваща АЕЦ. Предстои да бъде изтеглен до Мурманск, където ще бъде зареден с ядрено гориво.Излизането на първа критичност на реакторите е предвидено за есента на тази година. Животът на съоръжението е 40 години с възможност за удължаване до 50 години. След извеждането от експлоатация, той ще бъде изтеглен до специално съоръжение за деконструкция и рециклиране.\"Академик Ломоносов\" ще замести остарялата Билибинска АЕЦ в Певек и Чаунската ТЕЦ, като по този начин ще се спестят 50 000 тона CO2 емисии годишно, в сравнение с настоящите нива. След свързването към мрежата ще стане най-северната атомна инсталация в света.\" заяви Виталий Трутньов, директор на дирекция \"Изграждане и работа на плаващи атомни топлоелектрически централи\", част от \"Росатом\". Всички необходими строителни дейности за създаване на брегова инфраструктура в Певек са приключени. Плаващата атомна топлоелектрическа централа \"Академик Ломоносов\" е снабдена с две реакторни системи КЛТ-40С (всяка с мощност от 35 мегавата), подобни на тези, които се използват на ледоразбивачите. Проектиран от руските атомни специалисти и морски архитекти, съдът е дълъг 144 метра и е широк 30 метра. Има водоизместимост от 21 000 тона. \"Росатом\" вече работи по второ поколение плаващи енергоблокове - оптимизирани плаващи енергоблокове, които ще бъдат снабдени с два реактора РИТМ-200М (всеки с мощност от 50 мегавата). Те ще бъдат по-малки от предшествениците си.Реакторите имат потенциала да работят изключително добре в региони с широки крайбрежия, недостиг на електроснабдяване и ограничен достъп до електрически мрежи. Централата може да бъде доставена до всяка точка по крайбрежието и да бъде свързана към съществуващата енергийна мрежа.  ", "date": "2018.04.28", "title": "\"Росатом\" пусна плаващата АЕЦ към Чукотка "}
{"url": "https://news.bg/society/potomtsite-na-trakiyskite-bezhantsi-da-vizhdat-prezidentstvoto-kato-sayuznik-iska-jotova.html", "text": "В лицето на президентската институция потомците на тракийските бежанци могат да виждат най-верен съюзник. Това заяви вецепрезидентът Илияна Йотова на IX Национална среща-инициатива \"Завръщане към корените\" на потомците на бежанци от Одринска и Беломорска Тракия и Мала Азия. Срещата се проведе в Несебър. Вицепрезидентът участва повторно в рамките на мандата си в инициативата на Съюза на тракийските дружества в България, Национална инициатива \"Завръщане към корените\" и \"По обратния път на дедите\".По думите на Йотова има надежда. \"Това не е невъзможна мисия. Преди години накарахме колегите евродепутати от други държави да подкрепят резолюция, която ясно поставя нашите искания в търсене на справедливи решения. Тази политика трябва да продължи\", изтъкна вицепрезидентът.Йотова отсече, че въпросът за тракийските бежанци не трябва да отсъства от дневния ред на двустранните ни отношения с Турция. Като членка на ЕС България да настоява за изпълнение на критериите за добросъседство и изглаждане на проблеми и конфликти, иска Йотова.По време на посещението си в Несебър Илияна Йотова награди участници в конкурс за есе на тема \"Завръщане към корените. Родовата памет е жива\". Вицепрезидентът присъства на възстановка на трагичните събития от 1913 г. и се включи в литийно шествие до църквата \"Свето Успение Богородично\".", "date": "2018.04.28", "title": "Потомците на тракийските бежанци да виждат президентството като съюзник, иска Йотова"}
{"url": "https://news.bg/crime/politsay-osaden-na-3-godini-v-burgas-za-300-leva-podkup.html", "text": "Бургаският окръжен съд осъди полицая Емил М. на 3 години с 5-годишен изпитателен срок, съобщиха БТА и \"24 Часа\".Той няма да има право да заема длъжността полицай в системата на Министерството на вътрешните работи за срок от три години.Също така ще заплати глоба в размер на 2000 лева. Мъжът бе признат за виновен за това, че е поискал 300 лева от чешки гражданин чрез изнудване, посредством злоупотреба със служебното положение. От съда уточняват, че полицаят е получил от исканите пари 60 лева.Това е станало в Приморско, където полицаят Емил М. бил командирован от Районно полицейско управление - Сливница.", "date": "2018.04.28", "title": "Полицай осъден на 3 години в Бургас за 300 лева подкуп "}
{"url": "https://news.bg/world/armenskata-upravlyavashta-partiya-ottegli-kandidata-si-za-premier.html", "text": "Управляващата Републиканска партия в Армения реши да оттегли своя кандидат за поста министър-председател. Това решение е било взето след консултации с изпълняващия длъжността премиер Карен Карапетян, бившия президент Серж Саркисян и заместник-председателя на арменския парламент Едуард Шармазанов в събота, предаде РИА \"Новости\". Самият той обяви, че целта на този ход е да се избегнат конфликти. каза той. Временно изпълняващ длъжността премиер на Армения Карен Карапетян по-рано отхвърли предложение на опозиционния лидер Никол Пашинян да проведат разговори, докато антиправителствените протести продължават да разтърсват държавата. Демонстрациите са срещу управляващия елит. Те доведоха до оставката на премиера Серж Саркисян в понеделник, но въпреки това протестите не спират.Пашинян, който води демонстрациите, заяви по-рано, че се е срещнал с президента на страната Армен Саркисян, за да обсъдят политическо решение. Той заяви, че опозицията вероятно ще бойкотира предсрочните парламентарни избори, ако не поеме премиерския пост през следващата седмица.На 1 май парламентът ще избере временен премиер. Пашинян подчерта, че е единственият легитимен избор за поста, макар че той не е член на управляващата партия, която има мнозинство в законодателния орган.", "date": "2018.04.28", "title": "Арменската управляваща партия оттегли кандидата си за премиер "}
{"url": "https://news.bg/world/oon-inspektira-rohingite-v-bangladesh-i-mianmar.html", "text": "Екип на Съвета за сигурност на ООН посети представители на етническото малцинство рохинги в Бангладеш и Мианмар. Те ще прекарат общи 7 дни там, за да оценят настоящото положение на бедстващите след последната вълна на насилие в Мианмар, предадоха световните информационни агенции. Очаква се да проведат срещи с хората в бежански лагери в Бангладеш и останалите в Мианмар след бежанската вълна. В делегацията са представители както на петте страни с право на вето (САЩ, Китай, Русия, Великобритания и Франция), така и от десетте държави -  непостоянни членове. Припомняме, че при последните сблъсъци между властите и рохингите повече от 700 000 души бяха принудени да търсят спасение в Бангладеш, а няколко хиляди души загинаха. Въпреки постигнатото споразумение между двете държави за връщането им, много от бежанците са споделили, че се страхуват да се завърнат по домовете си.Мианмар бе подложен на международен натиск и обвинения в етническо прочистване.Правозащитни организации пък предупредиха, че Бангладеш е пред криза заради огрония брой бежанци, пристигнали за кратко време. Въпреки споразумението между двете държави, много хора не желаят да се завърнат по домовете си от страх за живота си. В щата Ракхайн живее малцинството рохингя, изповядващо исляма. То твърди, че традиционно е подлагано на геноцид.", "date": "2018.04.28", "title": "ООН инспектира рохингите в Бангладеш и Мианмар "}
{"url": "https://news.bg/weather/slanchevo-pochti-tiho-s-temperaturi-do-30-gradusa.html", "text": "Времето в съботния ден ще бъде предимно слънчево и почти тихо, вероятността от валежи е незначителна. Най-много слънце ще има в източните райони на страната.В следобедните часове над планините и в някои райони на Западна и Централна България ще се образува купеста облачност. На отделни места може да има краткотрайни превалявания и гръмотевични бури.Вятърът ще бъде ориентиран от изток и югоизток - слаб, в източните райони до умерен.Максималните температури в по-голямата част от страната ще са в интервала 22-28 градуса, на отделни места в Северна България - до 30. По-прохладно ще бъде по Черноморието, където термометърът ще достигне 17-19 градуса.Минималните са между 9 и 14 градуса.", "date": "2018.04.28", "title": "Слънчево, почти тихо, с температури до 30 градуса "}
{"url": "https://news.bg/press/vlizame-v-bankoviya-sayuz-predi-evrozonata-borisov-nastoya-vuchich-i-tachi-da-reshat-problemite-si-zabranyavat-nepryakata-reklama-na-hazarta.html", "text": "Премахването на двойния стандарт при храните е сред актуалните теми на съботните вестници.\"Трябва да сложим на масата проблема с двойния стандарт в качеството на храните в различните държавни. Двоен стандарт, който за съжаление показва, че е налице второ качество потребители в част от държавите - нещо, което не искаме, не можем и няма да позволим. Това каза министърът на Българското председателство на Съвета на ЕС Лиляна Павлова по време на брифинг за предстоящи форум \"Двойният стандарт при храните в ЕС- да сложим проблема на масата\". \"В понеделник, на форума, който предстои, ще можем да поставим тази тема на масата не просто като проблем, а като конкретни данни, които можем да изнесем. Данни, с които ние да покажем защо проблемът е толкова голям и сериозен\", посочи министър Павлова. \"Всички българи сме достойни, равноправни европейци и не можем да бъдем третирани като второ качество потребители\", допълни още тя. Министър Павлова подчерта, че на предстоящия на 30 април форум страната ни ще настоява да се излезе със заключителен документ, който да гарантира, че законодателство за справяне с проблема с двойното качество при храните ще бъде решен максимално бързо. Горда съм, защото именно от София, в рамките на председателството на България ще прозвучи толкова важното послание към всички граждани на Европа - идва краят на двойния стандарт и храните, подкрепи я омбудсманът Мая Манолова. Тя подчерта, че този проблем би могъл да бъде решен единствено със законодателни промени. \"Но е важно какви ще бъдат тези законодателни промени и кой ще преценява дали отклоненията са съществени\", аргументира се тя. \"Всички сме наясно, че тази битка не е просто битка за поредни промени в европейското законодателство. Това е битка за справедливост, битка за доверието на гражданите в ЕС\", обясни Манолова...\" - в. \"Стандарт\".\"Не можем и няма да допуснем нито един българин, нито един европейски гражданин на България, нито един европеец в България да бъдат третирани като второ качество потребители. Защото всички сме равноправни достойни европейци.\" Това заяви министър Лиляна Павлова... Пред журналистите тя каза още, че например предлагани чай и мляко в България се продават 85% по-скъпо, отколкото същите продукти в Австрия, Чехия или Италия. \"Ние не можем да позволим и да приемем, че един детски плодов сок у нас се продава на цена 60% по-висока, отколкото в Италия, Австрия, Германия и Чехия. Или, че купуваме почти три пъти по-скъпо макаронени изделия. Това не можем да го допуснем\", заяви министърът за Българското председателство. Вторият компонент на проблема двоен стандарт при храните е в химическото съдържание на продуктите. \"Не може в безалкохолна напитка в държави от Централна Европа да има захар, а при нас глюкозни заместители. Това е недопустимо. Не може сирена и друг тип продукти да са шуплести и с подобно неприемливо съдържание. Та, дори в млечния шоколад с ядки, който се предлага в България, ядките са с 6 по-малко. Да не говорим, че в нашия шоколад няма и капка масло. А същият, предлаган в другите държави, има\", изброи министър Павлова. Тя се спря на тези примери, които за нея, като родител и потребител, са най-фрапиращи. И подчерта, че темата засяга всеки един гражданин, независимо на каква вързраст е. \"Изключително сме благодарни, че темата, която е високо в европейския дневен ред, беше силно подкрепена от председателя на ЕК Жан-Клод Юнкер. Той неведнъж заяви, че това е недопустимо, че това не може да бъде и че трябва да се предприемат спешни мерки. Лично еврокомисар Вера Юрова ще бъде тук, на нашия форум в понеделник, и ще представи законодателната инициатива - директивата, с която се прави предложение как да се защити интересът на всички в този процес с единно европейско законодателство, което да въвежда единни европейски стандарти. Нещо, за което се борихме и лично г-жа Манолова изрази преди една година българската позиция на подобен форум в Братислава\", каза още пред журналистите министър Павлова. Тя заяви, че темата трябва да продължи. \"Може би на някои държави и на някои производители няма да им хареса, но ние няма да спрем дотук и ще бъдем безкомпромисни. Много важно е това ново законодателство да бъде строго. В понеделник ще настояваме нашият форум да излезе със заключителен документ, който да заяви волята ни, че ние, като пълноправни европейци, трябва да бъдем третирани еднакво с останалите и второ - това законодателство да бъде прието максимално бързо. Надяваме се, че и с подкрепата на австрийското председателство, още тази година то може да бъде завършено като цикъл на преговори и като цикъл на постигане на съгласие\", съобщи министърът за Българското председателство. В така предложеното законодателство се предвижда да има сериозни санкции - до 4% от годишния оборот на компаниите, предлагащи стоки с двоен стандарт, което се обявява за нелоялна търговска практика...\" - в. \"24 часа\".Присъединяването на България към еврозоната също е във фокуса на всекидневниците.\"Еврокомисарят по икономическите и финансови въпроси, данъчното облагане и митническия съюз Пиер Московиси за пореден път охлади ентусиазма на премиера Бойко Борисов за влизането на България в чакалнята на еврозоната. В интервю пред Би Ти Ви днес той призова да не се поставят срокове и на няколко пъти подчерта, че не трябва да се бърза. Вчера Бойко Борисов заяви пред журналисти, че \"до 1 година страната може да се поздрави с успех\" и да попадне в т.нар. механизъм ЕРМ 2. \"Влизането в чакалнята е свързано с покриване на условия и критерии. Не става бързо. Подготовката е важна, Гърция не беше готова и изпадна в криза\", подчерта Московиси. Преди да се премине към тази важна стъпка той посочи, че икономиката на България трябва да стане по-силна, по-конкурентно способна и по-ефективна. Еврокомисарят уточни, че повишаването на общия стандарт на живот не е условие за приема. Московиси определи, като фалшива новина твърденията, че с влизането в еврозоната животът в страната ще поскъпне. \"65% от французите са доволни от приемането на еврото, защото то е голяма защита за икономиката и означава стабилно развитие\", посочи еврокомисарят. Също пред Би Ти Ви лидерът на Партията на европейските социалисти Сергей Станишев каза, че при сегашната ситуация предприемачите в България сега губят между 500 млн и 1 млрд. евро само от обмяната на валута.\" - в. \"Дневник\".\"Ново изискване за присъединяването на България към еврозоната може да ни отдалечи от единната валута. От близо година Европейската комисия поставя като бариера пред приемането ни във валутно-обменния механизъм ERM2, известен като \"чакалнята\" на еврозоната, ниските доходи и недостатъчно развитата икономика. Сега от страната ни се иска първо да се присъедини към Единния банков съюз. Това стана причина финансовият министър Владислав Горанов и премиерът Бойко Борисов вчера да изразят недоволство, че Европа ни поставя критерии, които не фигурират в европейското законодателство. \"България има стъпки, които първо трябва да предприеме. Присъединяването към еврозоната означава присъединяване към банковия съюз и трябва да дискутираме, включително с ЕЦБ, какво значи това в реално изражение\". Това заяви вчера зам.-председателят на Еврокомисията Валдис Домбровскис, който взе участие в дискусия на тема \"България в еврозоната - въпроси и отговори\". Българското правителство обаче е резервирано към подобен сценарий и ще настоява членството в банковия съюз да не е условие за ERM2, а двата процеса да вървят паралелно. Членството в банковия съюз на практика означава големите български банки да попаднат под директния надзор на ЕЦБ. По време на друг форум за еврозоната, организиран от Европейската народна партия и Партията на европейските социалисти, премиерът Бойко Борисов съобщи, че заради този спор не храни очаквания в следващите два-три месеца да има развитие по темата за eврозоната. \"Заедно с Европейската комисия работим в момента да се подготвят документите. До един месец ще получим пътна карта за кандидатстването. След това предстоят интензивни преговори, но тихи, с ЕЦБ и другите банки, от които зависи вземането на решение\", поясни Борисов. Според него \"можем да се поздравим с успех в рамките на една година\". \"Иска ми се по-бързо да стане, но много е бавна системата, много са големи страховете в Европа. Всеки ден има нови идеи в тази посока, и те са повече за разделение, отколкото за обединение\", каза още Борисов. Премиерът обаче не пожела да се ангажира с конкретен срок кога България официално ще подаде молба за членство в чакалнята на еврозоната. Преди време финансовият министър Владислав Горанов каза, че това ще стане до края на българското председателство на ЕС, т.е. до края на юни. \"Европейците не обичат да ги пресират с такива неща. Там животът тече по-бавно, трябва да сме внимателни със сроковете\", посочи вчера Борисов...\" - в. \"Сега\".Западните Балкани неизменно остават сред водещите теми на всекидневниците.\"Бойко Борисов: Настоявам Вучич и Тачи да решат проблемите между Сърбия и Косово Настоявам колегите Вучич и Тачи да решат всички проблеми между Сърбия и Косово, достатъчно силни лидери са, каза Бойко Борисов след срещата с лидерите на страните от Процеса \"Бърдо-Бриони\" в Скопие. \"Доналд, от името на всички от Балканите благодарим за усилията и затова, че намери време в толкова ангажираната си програма, да минеш за няколко дни по страните и да добиеш лични впечатления от региона. Благодаря от името на всички, защото това досега не е правено. Благодаря и на Ангела Меркел, защото ако нещо добро се случи на Балканите, убеден съм, че това може да стане само с нейната лична ангажираност. Благодаря на Тереза Мей, че работим много активно за срещата юли месец в Лондон по Берлинския процес. Благодаря на всички президенти, които са тук. Поздравявам, Албания и Македония, Сърбия и Черна гора з апоканата.\", заяви премиерът. \"Настоявам колегите Вучич и Тачи да решат всички проблеми между Сърбия и Косово. Достатъчно силни лидери са, достатъчно силни амбиции имаме на Балканите и се надявам егоизмът на никой да не надделее и да спре целят процес за целите Балкани, защото това е важно и за Румъния, важно е и за Гърция. Надявам се по същия начин и лидерите на Гърция и Македония да намерят решение за името и това трябва да стане възможно най-бързо. Имаме исторически шанс...\" - в. \"Труд\".\"Борисов благодари на Туск за \"Отечество любезно\" Първо трябва да ти благодаря за речта ти на български в София - завинаги спечели сърцата на българите. Това каза премиерът Бойко Борисов на Доналд Туск на съвместна пресконференция в Скопие. Преди това Туск също изрази благодарността си към Борисов. \"Знам колко си зает и колко е трудно да направиш всичко това във Варна и да си толкова добре подготвен\", продължи Борисов. \"Искам да поздравя целия политически елит на Балканите, че усетиха, че сега е моментът да се придвижим напред. Като започнем от Гърция и Румъния до Словения. Така че аз ти благодаря, Доналд\", каза премиерът. \"Тук също така и аз искам да кажа - на нас, може би дори на мен, че успяхме да запознаем Европа с факта, че без Балканите не може да има стабилност и спокойствие нито в региона, нито в Европа\", заяви Туск. \"Може би ние с теб не сме дипломати по природа, но въпреки това вярвам, че успяхме да постигнем много, особено ти\", допълни той.\"С твоята упоритост как бързо научи английския, как говори на български в София, убеден съм, че една реч можеш да направиш за целите Балкани. С малко повече усилия ще научиш и останалите балкански езици\", похвали го Борисов. \"И може би ми остава доста повече да се напъна за китайския и японския\", пошегува се Туск. Борисов участва в срещата на лидерите на страните от Процеса \"Бърдо-Бриони\" и е специален гост на разговорите заедно с председателя на Европейския съвет Доналд Туск.\" - в. \"Стандарт\".\"Председателят на Европейския съвет Доналд Туск върна жеста на Бойко Борисов с комплимент при срещата им в Македония. \"На първо място, Бойко, искам да се възползвам от възможността да ти благодаря за всичките ти усилия, за всичко което ти и твоят екип правите. Чувствам се изключително спокоен преди предстоящата среща на върха през май в София. Нещата по подготовката са почти перфектни\", заяви Туск. Туск подчерта, че заедно с Борисов са успели да покажат на Европа този регион. \"Без Балканите не може да има стабилност и спокойствие нито в региона, нито в Европа. Това не може да се случи без да бъде дадена ясна европейска перспектива на тези страни\", заяви председателят на Европейския съвет. \"Може би ние с теб не сме дипломати по природа, но въпреки това успяхме да постигнем много, особени ти и особено с предстоящата среща през май в София\", каза Туск. \"Остава ми да се напъна за китайси и японски, нали ще имаме срещи и с тях, така че ше направя всичко възможно\", обеща през смях Туск.\" - в. \"Стандарт\".\"Македония очаква да получи скоро дата за начало на преговорите за членство в Европейския съюз и ще положи още усилия за прилагане на реформите, които са необходими за това, каза премиерът Зоран Заев, цитиран от \"Ройтерс\". Македония има статут на държава - кандидатка за членство, от 2005 г., но преговорите са блокирани от Гърция заради продължаващия десетилетия спор за името на бившата югославска република. След като пое поста миналата година, Заев засили опитите за решаване на спора с Гърция, която блокира членството на Македония и в НАТО. \"Имаме конкретна цел пред нас. Никога не сме били толкова близо до това да получим дата за начало на разговорите за членство с ЕС\", заяви Заев след среща с председателя на Европейския съвет Доналд Туск. \"Работим за успешното решаване на въпроса с името. Решаването на този въпрос ще отвори вратите за започване на разговорите за членство с ЕС и за влизане в НАТО\", допълни той. Заев отбеляза, че администрацията му ще \"удвои\" усилията си, за да гарантира, че реформите са \"по-видими, конкретни и ефикасни\". Туск бе в Скопие за среща с държавните глави от региона, включително и с президентите на Хърватия и Словения. По-рано тази седмица Министерският съвет обяви, че специални гости ще са премиерът Бойко Борисов и председателят на Европейския съвет Доналд Туск. В съобщението се казва, че в Скопие \"ще се обсъди подготовката на срещата на върха за Западните Балкани в София на 17 май\".\" - в. \"Стандарт\".Вестниците съобщават също за законови промени, с които ще бъде забранена непряката реклама на хазартни игри.\"Да се забрани и непряката реклама на хазартни игри. Това предвижда проект за изменение и допълнение на Закона за хазарта на НФСБ и лидера му - вицепремиера Валери Симеонов, който ще се внася другата седмица и с който \"24 часа\" разполага. Под непряка реклама вносителите разбират заснетите щастливци, които изразяват своя късмет пред широката публика и така внушават, че спечелената от хазарта сума ще им помогне да разрешат личните си битови и финансови проблеми. От чл. 10 да отпадне уточнението, че се забранява пряка реклама на хазартни игри, насочена към малолетни и непълнолетни лица, предлага още вицепремиерът. Аргументът тук е, че ограничението е неприложимо, т.е. рекламата поначало е адресирана до неограничен кръг потребители и е невъзможно да се гарантира коя аудитория ще я види. Вследствие на това е предложено заличаването и на алинея 6 - за специални правила относно рекламата на хазартни игри. В допълнителните разпоредби се създава нова точка 23а със следното съдържание: \"Непряка реклама на хазартни игри е всяка форма на търговско послание, съобщение или препоръка, която включва и наименование на хазартна игра или на търговската марка на организатор на хазартна игра и/или дейност, върху продукти и стоки, които не са свързани с хазарт.\" В същия дух се пипа и Законът за радиото и телевизията. Предложените изменения имат за цел да уеднаквят установения в действащия Закон за хазарта режим на рекламата на хазартните игри с аналогичните разпоредби за защита на обществения интерес при рекламирането на спиртни напитки, тютюн и на наркотични вещества и прекурсори, мотивират се вносителите. В тази връзка законопроектът прецизира понятието за реклама, като въвежда установеното в други закони разграничение между пряка и непряка. Да се спази духът на закона, като допустимата за обявяване информация включва само наименованието на играта и публичното теглене на тиража, което ще осигури на обществото приемлива публичност и прозрачност при определяне на печалбите, обясняват вносителите. И подчертават, че предложенията са съобразени с практиката на Съда на ЕС.\" - в. \"24 часа\".\"Галъп интернешънъл: Над 3 млн. българи играят лотария 300 хил. души са редовни в хазарта 57 на сто от запитаните или над 3 млн. души играят лотария, макар и с различна честота. 5 на сто от анкетираните твърдят, че редовно играят игри като тото, лотария, посягат към форми на хазарт и т.н. Те се равняват условно на близо 300 хиляди души. Тези хора харчат средно по 43 лв. месечно за такъв тип игри. Данните на от проучване на \"Галъп интернешънъл\". 19% пък (или над 1 млн.) казват, че играят от време на време и харчат средно по 21 лв. месечно. Играещите много рядко са 33% (над 1,8 млн.) и влагат по 9 лв на месец в това. 43% пък са тези, които твърдят, че не играят такива игри. Средно, играещите у нас харчат по 15 лв. на месец.\" - в. \"Сега\".", "date": "2018.04.28", "title": "Влизаме в банковия съюз преди еврозоната, Борисов настоя Вучич и Тачи да решат проблемите си, забраняват непряката реклама на хазарта…"}
{"url": "https://news.bg/world/rusiya-seks-kukli-po-vreme-na-chuma.html", "text": "Сбъдва се една вековна мечта: Русия изпреварва Америка! И то в най-неочакваната област. Не по млеконадой или по производство на месо на глава от населението, както навремето мечтаеше Хрушчов. А в сферата на плътските и душевни наслади. И по-точно: в областта на секс куклите.Американците все още се колебаят дали да открият такъв бордей в страната на Доналд Тръмп, или по-скоро не. Но докато те се чудят, Москва съвсем скоро ще може да се похвали с уникален \"развлекателен\" хотел. В него посетителите ще открият в леглата си изкуствени девици и красавици за всеки вкус. Меки, гъвкави, отзивчиви, със завидни гимнастически и едва ли не интелектуални способности.Мъжките фантазии нямат предел: човек може да върти куклата както си иска, може да я постави в голяма клетка (подобна на клетките в московските съдилища), може да я щипе и обладава. Желателно е с презерватив. От хигиенни съображения?Това е абсурдно!Защо обаче не си зададем много по-сериозния въпрос за абсурдността на случващото се? В страната, където се води целенасочена борба срещу всякакви прояви на модернизъм, либерализъм и ценностите на западните демокрации, където на авансцената излязоха хоругви и костюмирани казаци с подпухнали от пиянство лица, където патриархът критикува философията на \"преклонението пред човека\", ние ставаме свидетели на преклонение пред секса с кукли. При това легално и одобрено от властите. Във всеки случай така твърди създателят на този вид публични домове - испанският предприемач Сержи Пието, който вече е открил такъв рай за мъжете в Барселона. Сега той мечтае да създаде цяла верига от подобни пристани на щастието по цял свят и в цяла Русия.При американците проектът зацикли, но в Русия дръпна напред. Всъщност няма нищо чудно, че в Америка се получи така. В цивилизования свят, който е готов да защитава дори и правата на роботите, човек не може да държи в клетка за собствено удоволствие изкуствени красавици, които почти не се отличват от истинските. Опасно е. Можеш да попаднеш и в затвора.А в Русия, както става ясно от историята с депутата от Държавната дума Слуцки, сексуалните посегателства спрямо живи журналистки, както и спрямо всички останали жени се приветстват на най-високо равнище и свидетелстват за загрижеността на властите за демографията. И докато някои от живите жени може и да откажат на Слуцки, сега пред него и останалите депутати се откриват безгранични възможности да общуват на различни езици, без да се опасяват от никакви санкции: натискаш копчето и куклата ти говори на френски, английски, якутски.И все пак: как е възможно подобно нещо в една страна, чийто властови елит яростно се бори за морал? Как е възможно в епохата на нова Студена война, в епохата на американското противопоставяне в Сирия, във времето на идеологическата чума, срещу която се бори руската държавна телевизия, да допуснеш пета колона в лицето на надуваеми секс кукли? Как ли? Ами в Русия вече всичко е хибридно. Държавата се бори срещу чуждото, но ако се качите на такси и обиколите малко из Москва, ще видите, че почти всички магазини, козметични салони и други частни заведения са разкрасени с реклами на френски, английски и, разбира се, на руски език.Напред, скъпи секс кукли!Излиза, че секс куклите са само частица от общата руска хибридност, където всичко се е смесило безнадеждно. Напред, скъпи секс кукли! С ваша помощ Русия не само ще погледне в бъдещето на сексуалните отношения (според експерти, скоро 10% от половите сношения ще се извършват с изкуствени създания). С ваша помощ Русия ще се научи да не забравя и изобретателния Запад, с неговите иновации в сферата на науката и културата. Мили секс кукли, не бързайте да давате под съд ползвателите на вашите таланти! Те ще ви пазят нежно (с необходимите за хигиената между човека и робота презервативи).Чумата в международните отношения все някога ще отмине. А вие, момичета? Вие сте създадени за вечността!", "date": "2018.04.28", "title": "Русия: секс кукли по време на чума"}
{"url": "https://news.bg/world/savmestna-misiya-na-nasa-i-esa-shte-donese-probi-ot-mars-na-zemyata.html", "text": "Американската космическа агенция NASA и европейската ESA планират съвместен безпилотен полет до Марс, чрез който на Земята ще бъдат донесени проби от минерали от червената планета, предаде Би Би Си.Това ще бъде първата в историята експедиция, при която пътуването ще бъде двупосочно и космическият апарат ще се завърне на Земята.Проектът Mars Sample Return (MSR) беше обявен на конференция в Берлин.Той ще позволи на учените да получат отговори на най-важните въпроси, свързани с еволюцията на Марс, най-важният от които е дали там е имало живот.Участниците във форума подчертаха, че засега възможностите за изследване на червената планета се изчерпват с възможностите на апаратите, изпратени на Марс, и достигащите до Земята марсиански метеорити.Следващият етап трябва да бъде безпилотната мисия, при която роботизиран апарат ще се спусне на Марс и ще вземе проби от минерали, след което ще ги изпрати на Земята с възвращаема капсула.Предвижда се необходимото за проекта оборудване да бъде тествано при кацането на следващия марсоход на NASA, чиято мисия ще започне през 2020 г.", "date": "2018.04.28", "title": " Съвместна мисия на NASA и ESA ще донесе проби от Марс на Земята"}
{"url": "https://news.bg/int-politics/hilyadi-slovatsi-otnovo-izlyazoha-na-antipravitelstven-protest.html", "text": "Хиляди словаци отново излязоха на улиците на Братислава два месеца след убийството на журналиста Ян Куцияк, който разследваше връзките на словашките власти с италианската мафия, предадоха информационните агенции.Демонстрантите настояват за предсрочни избори. Петиция за такъв вот вече са пописали около 80 хиляди души.Съобщава се, че в акцията са участвали около 5000 души.Участниците са категорични, че смяната на няколко министри не е достатъчна, за да се върне доверието на хората към институциите.До редовните парламентарни избори има две години.Словакия беше обхваната от протестна вълна, след като на 25 февруари Ян Куцияк беше намерен убит заедно с приятелката си.В един от последните си материали, публикуван след смъртта му, разследващият журналист обвини приближени на премиера Роберт Фицо, че са тясно свързани с италиански предприемачи, които на свой ред имат връзка с мафията.Фицо отхвърли обвиненията.Протестите доведоха до неговата оставка и до оттеглянето на вътрешния министър, шефа на полицията и министъра на културата, който отговаря и за медиите.", "date": "2018.04.28", "title": "Хиляди словаци отново излязоха на антиправителствен протест "}
{"url": "https://news.bg/crime/stolichnata-politsiya-tarsi-sadeystvie-za-da-ustanovi-samolichnostta-na-vazrastna-zhena.html", "text": "Столичната полиция търси съдействие за установяване на самоличността на възрастна жена, съобщи Дарик радио.Около 17.00 ч. вчера в Първо районно управление е била доведена жена с неустановена самоличност, на видима възраст около 80-85 г. Тя е висока около 150 см, със слабо телосложение, с бяла дълга до раменете коса и сини очи.Жената носи рокля на сини и розови ивици, сива жилетка и черни кожени боти. Тя не може да посочи никакви данни за себе си, говори несвързано.Умоляват се гражданите, които могат да дадат информация за нея, да се обадят на тел. 112, 02/9827119, 02/9827166 или в най-близкото поделение на МВР. Анонимността е гарантирана.", "date": "2018.04.28", "title": "Столичната полиция търси съдействие, за да установи самоличността на възрастна жена"}
{"url": "https://news.bg/bulgaria/dnes-stolichniyat-zoopark-puska-posetitelite-zad-zavesata.html", "text": "Днес посетителите в столичния зоопарк ще могат да видят как служителите хранят животните и как ветеринарният лекар се грижи за здравето им.По случай 130-ата годишнина на зоологическата градина от днешния съботен ден започва нова образователна инициатива, която ще пусне обикновените граждани \"зад завесите\". Тя ще допълни придобилото популярност демонстративно хранене на животните, съобщават от зоопарка.Днешната тема е наречена \"Доктор Охболи\" със закачка към малките и вече пораснали деца.\"Вярваме, че ще бъде не само интересно, но и много полезно да запознаем обществеността с всички предизвикателства, новости, успехи и любопитни факти около бъдещото развитие на зоологическата градина.\" - казват от зоологическата градина.Впрез днешния ден ще бъдат обхванати примати, водоплаващи птици, щрауси, големи котки и други животни.В 15:30 часа, при храненето на големите котки, ветеринарният лекар д-р Иван Цветков ще разкрие за спецификите на заболяванията и лечението при животни, отглеждани в зоопаркови условия.По-рано - от 11:00 ч., лекари от Централната ветеринарна клиника ще разкажат за лечението на белоръкия гибон Гиби.", "date": "2018.04.28", "title": "Днес столичният зоопарк пуска посетителите „зад завесите“"}
{"url": "https://news.bg/world/kndr-hvali-istoricheskata-sreshta-s-yuga-prekratyavat-koreyskata-voyna-prez-2018-g.html", "text": "Държавната новинарска агенция на КНДР определи проведената вчера среща на върха като преломен момент на Корейския полуостров, информират \"Ройтерс\", АФП и други световни медии.KCNA публикува отделна съвместна декларация след срещата между Ким Чен-ун и президента на Южна Корея Мун Дже-ин в петък. Историческата среща между лидерите на двете държави беше първата на най-високо ниво от повече от десетилетие. За първи път лидер на КНДР стъпи на южнокорейска земя от 65 г. Двамата лидери обещават да работят за \"пълно разоръжаване\" на Корейския полуостров като крайна цел и са съгласни да изпълнят общата цел полуостров \"без ядрени оръжия\".\"\", подчертава агенцията.\", съобщава KCNA, подчертавайки, че срещата е завършила с вечеря в \"приятелска атмосфера, преливаща от чувство на кръвна роднинска връзка\".КНДР и Южна Корея също така са се договорили да обявят окончателно прекратяване на Корейската война през 2018 г.В отделна статия медията отбелязва, че декларацията бележи \"нов крайъгълен камък\" в съвместните усилия за просперитет и независимо обединение.Според Пхенян \"историческата среща\" открива нова ера в отношенията.Вестник Rodong Sinmun, трибуната на Корейската работническа партия, отдели четири от шест страници за събитието, публикувайки общо 60 снимки, като 15 само на първата страница.KCNA отбелязва, че Ким има основна заслуга за срещата.\"Историческата среща в Панмунджом беше осъществена благодарение на пламенната любов и воля на върховния лидер към народа за самоопределение\", независимо от външно влияние, коментира агенцията.Междувременно редакцията на China Daily пише, че ядреното разоръжаване може да сложи край на враждебността между двете страни и да \"открие нова ера в развитието\" на полуострова, но се подчертава, че в декларацията няма план за постигане на целта.САЩ са готови да обсъдят изтегляне на войските си от Корейския полуостров със Северна Корея по време на предстоящата среща, заяви в същото време военният министър на САЩ Джеймс Матис.В случай, че Пхенян поиска Вашингтон да изтегли войските си като условие за мирно споразумение, въпросът ще бъде обсъден и със съюзниците ни, особено с Южна Корея, добави той.\"\", подчерта Матис.САЩ и Северна Корея ще проведат среща на върха през май или началото на юни, за да обсъдят разрешаване на ядрената криза на полуострова.Отделно Австралия обяви, че ще изпрати военен самолет за следене на севернокорейски кораби дали нарушават санкциите на ООН.", "date": "2018.04.28", "title": "КНДР хвали историческата среща с Юга, прекратяват Корейската война през 2018 г."}
{"url": "https://news.bg/world/vashington-predvizhda-konflikt-mezhdu-izrael-i-iran.html", "text": "Много е вероятно да възникне конфликт между Израел и Иран.Това съобщи военният министър на САЩ Джеймс Матис пред журналисти, цитиран от световни агенции.Според него \"много е вероятно\" да възникне конфликт между двете държави заради действията на Иран в региона и специално в Сирия. Матис смята, че в конфликта предимно ще участват подкрепяната от Иран ливанска групировка \"Хизбула\" и други шиитски сили.\"Виждам как може да започне, но не съм сигурен кога и къде\", каза той пред Комисията по отбрана в Сената.След изслушването военният министър се срещна с израелския си колега Авигдор Либерман, който също разговаря с Джон Болтън, съветникът на американския президент по национална сигурност.Либерман е подчертал пред Матис, че в момента голямата заплаха за стабилността на Близкия изток е опитът на Иран да дестабилизира Ирак, Йемен, Ливан и Сирия, както и иранската ядрена програма.В четвъртък Матис обяви, че скоро няма да изтеглят войските си от Сирия.", "date": "2018.04.28", "title": "Вашингтон предвижда конфликт между Израел и Иран"}
{"url": "https://news.bg/world/indiya-i-kitay-se-saglasiha-da-pazyat-mira-po-spornata-granitsa.html", "text": "Индия и Китай са постигнали съгласие за подобряване на комуникацията между въоръжените сили на двете страни, за да поддържат мира по границата.Информацията съобщи секретарят на външното министерство на Индия Виджай Гокхале, цитиран от \"Ройтерс\".Ню Делхи и Пекин също решиха да засилят комуникациите за по-обширна регионална стабилност, каза той пред журналисти в китайския град Ухан в кулоарите на двудневната среща между премиера на Индия Нарендра Моди и президента на Китай Си Дзинпин.Китай и Индия ще продължат да водят неофициални разговори, добави Гокхале.Вчера по време на първия ден от срещата Дзинпин заяви пред Моди, че двете държави заедно могат да оказват влияние в световните дела.Двете държави спорят за граничен регион и си съперничат за влияние и доминация в Азия.Държавите водиха гранична война през 1962 г., а през миналата година влязоха в 10-седмични сблъсъци в съседната държава Бутан. Ню Делхи също е обезпокоен от опитите на Китай да изгради стратегически и икономически връзки с Шри Ланка, Малдивите и Пакистан.Китай пък от своя страна недоволства от индийското гостоприемство към живеещия в изгнание тибетски духовен лидер Далай Лама.Пекин има претенции към 90 000 квадратни километра територия в североизточната част на Индия, докато Ню Делхи твърди, че Китай е окупирал 38 000 квадратни километра индийска територия в платото Аксай Чин, западната част на Хималаите. Двете страни са провели най-малко 20 срещи за обсъждане на граничните си претенции, но без да постигнат значителен напредък.", "date": "2018.04.28", "title": "Индия и Китай се съгласиха да пазят мира по спорната граница"}
{"url": "https://news.bg/world/rumanskiyat-premier-othvarli-iskaneto-na-prezidenta-za-ostavka.html", "text": "Премиерът на Румъния Виорика Дънчила \"категорично\" отхвърли призова за оставка на президента Клаус Йоханис във връзка с възникналите политически противоречия около възможното преместване на румънското посолство от Тел Авив в Йерусалим, пише \"Таймс оф Израел\".Миналата седмица румънският кабинет е одобрил секретен меморандум за преместване на посолството. Правителството не се е консултирало с държавния глава, който е против решението.\"\", каза Йоханис.Дънчила обаче отговори, че \"категорично\" отхвърля призива на държавния глава да си подаде оставката и коментира пред румънска телевизия, че \"няма причина да го прави\".Тя предупреди, че ако подаде оставка, има \"риск да отслабнат външнополитическите позиции на Румъния\".Външното министерство на Израел отказва да коментира информацията за решението на Букурещ.По-рано тази седмица президентът на Чехия обяви триетапен план за преместване на дипломатическата мисия на страната от Тел Авив в Йерусалим, който ще започне да се прилага от следващия месец с назначаването на почетен консул в Йерусалим и ще завърши с преместване на посолството.През декември 2017 г. президентът на САЩ Доналд Тръмп обяви, че местят посолството си в Йерусалим, което предизвика бурно недоволство в мюсюлманския свят.", "date": "2018.04.28", "title": "Румънският премиер отхвърли искането на президента за оставка"}
{"url": "https://news.bg/bulgaria/dps-iska-evropa-da-e-zona-svobodna-ot-natsionalizam.html", "text": "ДПС са отговорна партия, защото по време на председателството опозиция и управляващи работят заедно. Това заяви лидерът на евролибералите Ханс ван Баален на конференция, организирана от ДПС.Вчера нападнах Атака и ще продължа да го правя, закани се лидерът на АЛДЕ., отчете той.София е градът на либерализма, похвали ни още Ханс ван Баален.Лидерът на ДПС Мустафа Карадайъ се обяви за подкрепа на либералната демокрация и настоя за реформи в ЕС.Карадайъ иска повече сигурност в общността.ДПС имало съществена роля за членството на страната в ЕС и НАТО. Той обаче захапа националистите за тревожните послания от Крим. Освен това националистите са против присъединяване на Сърбия в ЕС. Затова ДПС са разтревожени. ГЕРБ трябвало да дадат много отговори.Има ли промяна в евроатлантическата ориентация на ГЕРБ, пита Мустафа Карадайъ. ДПС иска развитие на икономиката, образованието.Европа е на кръстопът, посочи лидерът на ДПС.Партията иска Карадайъ се надява, че след Брекзит Европа ще извлече нужните поуки.ДПС са против Европа на няколко скорости.Мустафа Карадайъ иска обща отбрана в рамките на НАТО и единна охрана на границите.ЕС не трябва да се капсулира и да затваря вратата за нови страни членки, убеден е той.Българският етнически модел можел да сработи в рамките на ЕС.ДПС ще е опозиция на всякаква форма на екстремизъм в Европа.Ще се противопоставяме на всички антидемократични практики, отчете Карадайъ. Той отново предупреди, че ситуацията в света е опасна.Той предаде на участниците депесарски оптимизъм, както се изрази, за повече хармония в света.Пред медиите евродепутатът Илхан Кючук посочи, че АЛДЕ иска активното включване на европейските граждани в процеса на вземането на решения.Европейските граждани ще отричат и няма да гласуват, а дори бих казал, че ще наказват всички политически сили, които не чуват техния глас. Време е да се вслушаме в това, призова той.", "date": "2018.04.28", "title": "ДПС иска Европа да е зона, свободна от национализъм"}
{"url": "https://news.bg/world/senator-tramp-zasluzhava-nobela-za-mir-pri-traen-mir-na-koreyskiya-poluostrov.html", "text": "Американският сенатор от Южна Каролина Линдзи Греъм заяви в интервю за Фокс нюз, че президентът на САЩ Доналд Тръмп може да заслужи Нобеловата награда за мир, ако на Корейския полуостров бъде постигнато ядрено разоръжаване и траен мир.Греъм добави, че политиката на \"максимален натиск\", която САЩ прилагат на КНДР е довела до историческата среща на върха между двете Кореи.Разговорите \"нямаше да се осъществят без Тръмп\", каза политикът.Сенаторът твърди, че Тръмп е \"убедил Северна Корея и Китай, че той е сериозен по отношение да се направи промяна\". Но Греъм предупреди, че лидерът на КНДР Ким Чен-ун може да се \"върне по стария път\" и може да се опита да заблуди американския президент, че страната се насочва в нова посока.\"Доналд Тръмп няма да позволи да бъде изигран\", заключи американският сенатор.Вчера двете Кореи проведоха историческа среща, а за май или началото на юни са планирани разговори между Доналд Тръмп и Ким Чен-ун.", "date": "2018.04.28", "title": "Сенатор: Тръмп заслужава Нобела за мир при траен мир на Корейския полуостров"}
{"url": "https://news.bg/world/v-peru-otkriha-nay-golyamoto-kolektivno-zhertvoprinoshenie-na-detsa-v-sveta.html", "text": "Археолози в Северно Перу обявиха, че са открили доказателства за най-голямото колективно жертвоприношение на деца в света, пише \"Гардиън\".На откритото погребалното място, известно като Лас Ламас, са открити скелетите на 140 деца, които са били на възраст между 5 и 14 г. Те са били част от ритуално жертвоприношение преди около 550 години, обявиха археолози.На мястото, намиращо се в близост до град Трухильо, също са открити останките на 200 млади лами, които очевидно са пожертвани на същия ден.Жертвеникът очевидно е построен от империята Чиму. Смята се, че децата са пожертвани заради опустошителни наводнения по перуанското крайбрежие.\"\", каза Габриел Прието, професор по археология в Националния университет в Трухильо, който води разкопките с Джон Верано от Тулейнския университет в Луизиана, САЩ.\"\", добави професорът.Прието разкри още, че децата са погребани с лице към морето, докато животните с лице към Андите на изток.Разкопките са започнали през 2011 г., но откритията бяха публикувани за първи път в четвъртък от списание National Geographic, което е помогнало за финансиране на археологическата дейност.Няколко древни култури в Америка, включително маите, ацтеките и инките, които са превзели Чиму в края на XV век, са практикували човешки жертвоприношения, но масово използване на деца е нещо, което рядко се документира.", "date": "2018.04.28", "title": "В Перу откриха най-голямото колективно жертвоприношение на деца в света"}
{"url": "https://news.bg/bulgaria/poreden-protest-na-stolichniya-kvartal-malashevtsi-sreshtu-tirovete.html", "text": "Пореден протест на жители на столичния квартал \"Малашевци\" срещу преминаването на тежкотоварни автомобили през квартала, съобщават БНР и Нова телевизия.Протестиращите се обявяват срещу преминаването на тежкотоварни автомобили и строителни машини през квартала, тъй като се притесняват от произшествия. Те също така се оплакват от шума и праха заради засиления трафик на камиони.При акцията през февруари демонстранти внесоха писмо в Столична община, което е адресирано до кмета Йорданка Фандъкова, председателя на Общинския съвет и Комисията по транспорт.Според тях това е поредната изпратена жалба, по която нямат отговор и до днес.В същото време твърдят, че трафикът през квартала расте, а резултатът е напукани огради и къщи, разрушени улици, шум, прах и стрес.", "date": "2018.04.28", "title": "Пореден протест на столичния квартал \"Малашевци\" срещу тировете"}
{"url": "https://news.bg/world/sasht-ne-sa-kvalifitsirani-da-igrayat-rolya-na-koreyskiya-poluostrov-otseche-iran.html", "text": "Иран приветства стъпките към разведряване на отношенията между КНДР и Южна Корея, но предупреди, че САЩ не са квалифицирани да играят роля, тъй като \"не спазват ангажиментите си\", информира АФП.Външното министерство съобщи, че срещата между лидера на КНДР Ким Чен-ун и южнокорейския президент Мун Дже-ун е \"отговорна и ефективна стъпка към регионална и световна стабилност\".Но говорителят на ведомството Бахрам Гасеми отбелязва, че \"новата историческа страница за разведряване на отношенията на Корейския полуостров\" трябва да бъде написана от двете държави и без \"намесата на други държави\".\"\", подчерта Гасеми.Като резултат САЩ не са квалифицирани да играят роля в уреждане на различията между КНДР и Южна Корея, поясни говорителят.", "date": "2018.04.28", "title": "САЩ не са квалифицирани да играят роля на Корейския полуостров, отсече Иран"}
{"url": "https://news.bg/int-politics/sasht-i-germaniya-edinodushni-po-otnoshenie-na-rusiya.html", "text": "САЩ и Германия имат \"високо ниво на единодушие\" по отношение на конфликтите с Русия и ролята на Москва в Сирия.Това заяви германският канцлер Ангела Меркел на съвместна пресконференция с американския президент Доналд Тръмп във Вашингтон, където се състоя официална среща между двамата държавни лидери.Меркел изрази задоволство от сътрудничеството със САЩ по отношение на политиката към Русия, предаде Дойче веле.Сред дискутираните теми между двете страни са страничните ефекти от санкциите на САЩ срещу Русия. Сред германския бизнес има опасения, че може да понесе загуби заради мерките на Вашингтон срещу Москва.От своя страна Доналд Тръмп отново отправи упрек към Германия, че не отделя достатъчно средства за отбрана. По думите му, разходите в тази сфера трябва да бъдат поне два процента от брутния вътрешен продукт. Той изрази надежда, че всички партньори в НАТО ще постигнат такива показатели.В отговор Меркел заяви, че от 2019 г. германските разходи за отбрана ще нараснат и ще бъдат 1.3 на сто от брутния продукт на страната. В момента те са 1.25 на сто.Тръмп коментира и иранската ядрена програма, като заяви, че не бива да се допуска Техеран да придобие ядрено оръжие. Той нарече управлението на страната \"режим на убийци\". Иран сее \"насилие, кръвопролития и хаос\" в Близкия Изток и не бива да се позволява дори да се доближи до създаването на ядрено оръжие, заяви президентът на САЩ.Канцлерът на Германия се съгласи, че сегашното споразумение не е достатъчно, за да гарантира ограничаването на иранската ядрена програма. По думите й, трябва да се предприемат действия за сдържане на влиянието на Техеран.Доналд Тръмп заяви, че е обнадежден от срещата между лидерите на Северна и Южна Корея, но подчерта, че няма да повтори грешките на предишните американски администрации ще продължи да оказва натиск срещу Пхенян докато не бъде постигната денуклеаризация на Корейския полуостров.Ангела Меркел на свой ред подчерта важността на превръщането на Корейския полуостров в безядрена зона.Тя адмирира твърдата позиция на Тръмп по отношение на Северна Корея, благодарение на която по думите й е постигнат пробив в преговорите между двете Кореи и са отворени нови възможности.На пресконференцията беше отделено място и на търговските взаимоотношения.Меркел коментира, че ЕС и Германия трябва да продължат преговорите със САЩ за справедливи условия при търговията. Тя отбеляза, че германската страна вече е съкратила обема на своя профицит в стокообмена със САЩ. Тя допълни, че разбира, че за американския президент това все още е недостатъчно.Меркел не коментира американските мита върху стоманата и алуминия, които влизат в сила от 1 май.\"Това ще бъде решено от президента\", посочи канцлерът на Германия.Тя не изключи вероятността Берлин да сключи двустранно търговско споразумение с Вашингтон, като допълни, че САЩ са \"интересна страна за инвестиции\" след реформата в данъчното законодателство.", "date": "2018.04.28", "title": "САЩ и Германия – единодушни по отношение на Русия "}
{"url": "https://news.bg/world/husite-izstrelyaha-raketi-kam-sauditska-arabiya-sled-bombardirovki-v-jemen.html", "text": "Йеменските бунтовници хуси съобщиха, че са изстреляли 8 балистични ракети към южната провинция на Саудитска Арабия Джизан. Ракетите са насочени към важни икономически и други цели, съобщава агенция Saba на бунтовниците, цитирана от \"Ройтерс\".Саудитска телевизия информира, позовавайки се на военното министерство, че четири ракети са прихванати от противоракетната система на страната.По-рано \"Ал Арабия\" съобщи, цитирайки Al-Ekhbariya, че при въздушни удари на водената от Рияд коалиция в Йемен са убити 38 хуси, включително и двама командири. Ударите са извършени в столицата Сана в петък вечерта. Поразена е сграда на вътрешното министерство, както и полицейски участък.Хусите потвърдиха атаката в Сана, но не разкриха подробности.", "date": "2018.04.28", "title": "Хусите изстреляха ракети към Саудитска Арабия след бомбардировки в Йемен"}
{"url": "https://news.bg/world/medvedev-podkrepya-nakazanie-za-rusnatsite-spazvashti-sanktsiite-na-sasht.html", "text": "Премиерът на Русия Дмитрий Медведев подкрепи идеята да се наказват руснаците, които спазват наложените от САЩ санкции, информира \"Ройтерс\".Медведев направи коментара в интервю за държавната телевизия Россия 1.Вашингтон наложи нови санкции срещу някои от най-големите компании на Русия и руски бизнесмени на 6 април заради намесата на Москва на президентските избори през 2016 г. и други злонамерени действия на Москва.Запитан за внесено в долната камара на руския парламент предложение за криминализиране съблюдаването на американските санкции, Медведев отговори, че ограниченията целят да унищожат социално-политическата система на Русия и да навредят на икономиката и на руските граждани.Ако това се случва, изпълняването на тези санкции от граждани на страната ни трябва да бъде нарушение, каза той и добави, че никой не трябва да спазва тези американски санкции иначе ще поеме административна или наказателна отговорност.Според него правителството трябва да подкрепи засегнатите руски компании, за да се гарантира, че няма да бъдат изгубени работни места.Коментирайки други въпроси, Медведев заяви, че Русия е на ръба да вземе решение за увеличаване на възрастта за пенсиониране.Относно бъдещите си планове, руският премиер каза, че иска да продължи да заема роля, която ще му даде възможност максимално да помага на страната си.", "date": "2018.04.28", "title": "Медведев подкрепя наказание за руснаците, спазващи санкциите на САЩ"}
{"url": "https://news.bg/bulgaria/ekofin-s-napredak-za-vavezhdaneto-na-tsifrov-danak.html", "text": "Повече мерки за сътрудничество между данъчните администрации на страните членки на ЕС. За това са се разбирали финансовите министри от Общността.Министърът на финансите Владислав Горанов увери, че ще започнем мерки за облагане на цифровата икономика в рамките на българското председателство.Той критикува идеите на американската администрация за квоти за търговията с ЕС. Свободната търговия била най-добрата за развитието на света.Иначе Горанов не вярва скоро да има финансова криза, тъй като икономиките растат.Пиер Московиси, еврокомисар по паричните и икономически въпроси, оцени високо ЕКОФИН (Съвет по икономически и финансови въпроси). Той също се обяви за данъчна прозрачност и избягване на данъчните измами. Затова административните мерки трябвало да продължат. Администрациите не разполагали с достатъчно мерки за сътрудничество с другите администрации от членките.Сериозни дискусии са проведени днес за корпоративното данъчно облагане. Има много различни становища, изтъкна Московиси.Предстои много тежка работа пред нас, подчерта евромомисарят. Всеки трябва да плаща своя дял от данъка, убеден е той. Данъчните ни правила не отговарят на целите, смята Московиси.Фирмите от цифровата икономика плащали по-малко от другите сектори.Глобалното решение отнема време, предупреди финансовият еврокомисар.По мнението му Европа трябва да действа бързо по отношение на единния пазар.Според него локалните данъчни облагания на цифровия бизнес ще уронят европейската икономика. Московиси оцени напредъка до днес като добър. Убеден е, че ще се стигне до добър резултат, защото, когато има воля, има и начин.Цифровият данък може да е знак за нас и за останалия свят, подчерта Пиер Московиси. Темата ще бъде обсъдена и през юни., оптимист е еврокомисарят.", "date": "2018.04.28", "title": "ЕКОФИН с напредък за въвеждането на цифров данък"}
{"url": "https://news.bg/world/turtsiya-zadarzha-63-gyulenisti-pri-operatsii-v-tsyalata-strana.html", "text": "Най-малко 63 заподозрени са арестувани в Турция за връзки с движението на проповедника Фетхуллах Гюлен, обявиха източници от полицията, цитирани от Анадолската агенция.Прокуратурата в Истанбул е издала заповед за задържането на 103 заподозрени, поясниха източниците. Заподозрените са съдействали за сключване на бракове между членове на организацията.Полицията е провела едновременно операции в 36 провинции, поясниха източниците.Все още се издирват останалите заподозрени.Турция обвинява Гюлен за неуспешния опит за преврат на 15 юли 2016 г., при който загинаха 250 души, а близо 2200 пострадаха.Според ООН турските власти са задържали 160 000 души и почти същият брой чиновници са уволнени заради опита за пуч.", "date": "2018.04.28", "title": "Турция задържа 63 гюленисти при операции в цялата страна"}
{"url": "https://news.bg/politics/dzhambazki-dps-e-toksichna-za-balgarskoto-obshtestvo.html", "text": "\"Това е организацията е токсична за българското общество\". Това зави по адрес на ДПС евродепутатът и зам.-председател на ВМРО - БНД Ангел Джамбазки по време на пресконференция.В отговор на нападките на лидерът на ДПС Мустафа Карадайъ, че няма място за националисти във властта, Джамбазки натърти, че ДПС са мафиотска партия.\"Защо ДПС се занимава с тази тема? Поради една много просто причина - ДПС е политическа организация основана на политическа корупция, мафиотска\", изтъкна той.Това е организация, която не може да съществува извън властта - няма друга тема и няма друга теза, допълни още той.Джамбазки изтъкна, че в документите на ДПС пише, че партията е наследник на турското национално освободително движение. ДПС извън управлението, извън властта, извън обществените поръчки, загива, отсече воеводата.Воеводите от ВМРО не искат Сърбия в ЕС. По думите на Джамбазки съседката ни открито лансира лъжи за историята. Това е официалната позиция на ВМРО, след провокацията на Сърбия към България.Според воеводите Сърбия индиректно предявява териториални претенции към трети държави и асимилира чрез различни методи българското малцинство.С остър протест реагират от ВМРО на информацията, че е имало български зверства в Западните покрайнини по време на Първата световна война.От ВМРО са крайно против дежурното вменяване на вина на българите. По думите им реалната историческа драма в хода на ПСВ са сръбските действия по отношение на населението в Западните покрайнини.Воеводите призоват Сърбия да не се поддава на такива провокации, когато започва европейския си път. Европейският съюз не е пространство за исторически реваншизъм и ние няма да допуснем държава с подобно антибългарско и антиевропейско поведение да стане част семейството на обединена Европа, категорични са от ВМРО.", "date": "2018.04.28", "title": "Джамбазки: ДПС е токсична за българското общество"}
{"url": "https://news.bg/world/pompeo-pristigna-na-poseshtenie-v-sauditska-arabiya.html", "text": "На посещение в Саудитска Арабия пристигна бившият директор на ЦРУ и настоящ държавен секретар на САЩ Майк Помпео, съобщиха световните информационни агенции.На летището в Рияд той бе посрещнат от своя саудитски колега - външния министър Адел Ал-Джубейр.Това е първата официална визита в чужбина за Помпео след встъпването му в длъжност. Саудитска Арабия е първата спирка от регионалната обиколка, която включва Йордания и Израел. Трите държави са важни съюзници за САЩ. Очаква се да обсъдят ситуацията в региона и ядрената сделка с Иран, която американският президент Доналд Тръмп определя като \"лоша\". ", "date": "2018.04.28", "title": "Помпео пристигна на посещение в Саудитска Арабия "}
{"url": "https://news.bg/world/liberman-ne-zhelaem-voyna-v-gaza-i-livan.html", "text": "Това заяви израелският министър на отбраната Авигдор Либерман.Той обаче подчерта, че страната му ще се защити от провокации и също така няма да позволи на стария си противник Иран да притежава ядрени оръжия. Министърът направи изявлението на семинар за Близкия изток във Вашингтон. Либерман е известен със своите радикални изказвания срещу Палестина и арабите. Той коментира ситуацията след последната вълна на насилие като заяви, че Израел няма конфликт с палестинците, а с арабския свят. Арабите са проблемът в Близкия изток, убеден е той. По думите му, в момента палестинците нямат единна власт, която да ги представлява, а отделни групировки, които се намират на различни места. Заради това те няма как да подпишат мирен договор. Той по-рано заяви, че няма невинни хора в Ивицата Газа.\"Всички са свързани с Хамас, всеки взима заплата от Хамас и всички активисти, които се опитват да ни предизвикат и да нарушат границата, са военни активисти на Хамас\", заяви Либерман.", "date": "2018.04.28", "title": "Либерман: Не желаем война в Газа и Ливан "}
{"url": "https://news.bg/world/onkobolna-balgarka-ne-mozhe-da-se-pribere-v-balgariya-zaradi-sastoyanieto-si.html", "text": "Онкоболната българка Теодора Маджарова и съпругът й Александър Русанов не могат да се приберат в страната заради състоянието на жената. Според авиокомпаниите, това са рискови пътници и един такъв превоз би струвал между 30 и 50 хиляди евро. Това съобщи Bulgaria ON AIR. На 26 март тя пристига в град Абаджания в Бразилия с група наши сънародници с цел лечение с алтернативни методи при популярен местен медиум-лечител. Помага им жена на име Кармен Лазарова. Кармен е събирала между 2 и 3 хиляди лева на човек. Според разказа на Русанов, на място плащаш за вода, за сувенири, уж заредени енергийно. \"Всичко е като един магазин\", споделя половинката на Теодора. След 5 дни престой в Абаджиния, групата се отправя към Аквас де Линдоя - при друг лечител, оказал се всъщност адвокат. След това в началото на април жената се влошава и е настанена в малка болница в града, но там никой не може да ѝ помогне. С помощта на българските ни представители в Бразилия, успяват да прехвърлят Теодора в частна болница. \"\", обяснява Александър.В неделя Александър успя да пише и до Министерството на външните работи, от които е получен отговор.Желаещите да помогнат, могат да го направят чрезБанкова сметка: BG74FINV91501015043945Титуляр: Теодора Маджарова.Повече информация по случая може да се .", "date": "2018.04.28", "title": "Онкоболна българка не може да се прибере в България заради състоянието си "}
{"url": "https://news.bg/world/protesti-v-ispaniya-sled-opravdatelna-prisada-za-iznasilvane.html", "text": "Десетки хиляди протестираха за пореден ден в Испания след оправдавателната присъда за изнасилване, издадена от съда в четвъртък на петима мъже, обвинени в изнасилване по време на фестивала в Памплона, в северната част на страната, предаде Sky News. Обвинеямите получиха 9-годишни присъди по второто си обвинение - за блудство. Правителството заяви след случая, че ще обмисли промяна на закона по отношение наказанията за изнасилване.В Памплона полицията съобщи, че между 32 000 и 35 000 души са участвали в демонстрация, събирайки се под мотото \"това не е сексуално насилие, а изнасилване\".Мъжете, на възраст от 27 до 29 години, бяха обвинени в изнасилване на жена на входа на жилищна сграда в Памплона на 7 юли 2016 г., когато започва седмият фестивал Сан Фермин. Гаврата е била заснета с мобилен телефон и след това разпространена в социалните мрежи.Онлайн петиция, призоваваща за санкции за съдиите, които са оправдали мъжете, е събрала повече от 1,2 милиона подписа до събота.Според наказателния кодекс на Испания трябва да има доказателства за насилие или сплашване.", "date": "2018.04.28", "title": "Протести в Испания след оправдателна присъда за изнасилване "}
