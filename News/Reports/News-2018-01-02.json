{"url": "https://news.bg/crime/kola-v-sofiya-beshe-pronizana-ot-kurshum-v-novogodishnata-nosht.html", "text": "Безразборна стрелба беляза новогодишната вечер в столицата, а млада двойка откри куршум в семейния си автомобил, съобщи Нова телевизия.Веселбата за едни, страх за други. Семейство Шопови от столичния квартал \"Люлин\", намират боен патрон, забит в багажника на колата си.\"Съпругът ми излезе да разходи кучето и ми каза, че имаме патрон в багажника\", разказа Румяна Шопова.От полицията са иззели уликите. По следите на патрона може да се стигне до притежателя на оръжието, но само, ако то е регистрирано.", "date": "2018.01.02", "title": "Кола в София беше пронизана от куршум в новогодишната нощ"}
{"url": "https://news.bg/crime/postoyanen-arest-za-dvama-iznasilvachi-v-plovdiv.html", "text": "Районната прокуратура в Пловдив определи постоянен арест за двама изнасилвачи.21-годишният Станимир С. и 20-годишният Спас Г. са привлечени като обвиняеми за това, че са изнасилили 21-годишна жена. Освен това двамата в съучастие обрали жертвата си.Рано сутринта на 29 декември, петък, двамата обвиняеми пътували в близост до Околовръстното шосе в град Пловдив. Те забелязали, че на отсрещната страна на шосето млада жена маха на автомобили, за да се придвижи на автоспот към град Пловдив. Тогава двамата променили курса на движение, обърнали автомобила, спрели на жената и я качили на автостоп.След около 100 метра обаче водачът на колата отбил встрани от пътя и спрял на място, заобиколено от храсти и дървета. Тогава двамата използвали сила и въпреки съпротивата на жената, те я изнасилили и ѝ отнели мобилния телефон. След това те свалили жертвата и си заминали.Жената веднага потърсила помощ с близка бензиностанция. След това тя отишла в Трето районно управление в областния град, където обяснила за извършеното от двамата.Двамата са задържани. Работата по случая продължава.Определението на Районния съд в Пловдив за постоянното задържани спрямо двамата може да се обжалва пред Окръжен съд-Пловдив.", "date": "2018.01.02", "title": "Постоянен арест за двама изнасилвачи в Пловдив"}
{"url": "https://news.bg/regions/dvama-shofyori-s-chelen-sblasak-na-patya-rusa-byala.html", "text": "Двама пострадаха при тежка катастрофа по пътя Русе-Бяла в района на Мойсеев баир, съобщиха от полицията в крайдунавския град, цитирани от БТА.  Сигналът за инцидента е подаден около 14:20 часа. Две коли са се сблъскали челно и колите са силно смачкани. Спасители от противопожарната служба са рязали едната кола, за да извадят шофьора.Пострадалите двама водачи са откарани с две линейки в русенската болница с множество травми.Движението в района на инцидента е силно затруднено, като се регулира от екипи на полицията. Обходните маршрути са през Пиргово и Иваново.По същото време - около 14:30 часа на изхода на Казанлък кола влиза в лявата лента, без шофьорът да се увери, че зад него не идва друго превозно средство. Автомобилът е ударен от джип.При удара колата се забива в разделителната мантинела, а водачът получава контузия на врата. Откаран е за лечение в казанлъшката болница. Няма други пострадали при инцидента, съобщи БГНЕС.", "date": "2018.01.02", "title": "Двама шофьори с челен сблъсък на пътя Руса - Бяла"}
{"url": "https://news.bg/crime/prokuraturata-iska-po-tezhki-nakazaniya-za-biyachite-ot-asenovgrad.html", "text": "Районната прокуратура в Асеновград внесе в съда протест спрямо размера на наказанията на 11-те биячи, които на 26 юни пребиха няколко деца от отбора по кану-каяк в Асеновград.Протестът на прокуратурата е внесен чрез Районен съд-Асеновград до Окръжния съд в Пловдив. Прокуратура в Асеновград протестира единствено размера на определените наказания, а не техния вид, като настоява за по-високи наказания. Мотивите на прокуратурата са, че наложените присъди от съда са занижени.Предстои произнасяне на Окръжен съд-Пловдив.11-те цигани са подсъдими за извършено хулиганство с особена дързост и цинизъм, отправяне на закани за убийство и нанасяне на средни телесни повреди по хулигански подбуди.Припомняме,  група роми нападнаха първо момичета, които тренират кану-каяк в езерото \"40-те извора\", а след това инцидентът прерасна в масово сбиване. По-късно , а в последствие и още двама.Събитията предизвикаха бурни реакции в града. Хиляди се събраха на серия от протести срещу .На 18 декември Районният съд в Асеновград постанови 5 ефективни и 6 условни присъди на биячите, като делото се гледаше по съкратена процедура.Най-тежката присъда е \"лишаване от свобода\" за срок от една година и половина. Двама от нападателите получиха ефективни присъда за по 1 година, а другите двама - по 10 месеца. Петима от обвинените получиха условни присъди.След като биячите бяха осъдени, родителите на пострадалите деца бяха безкрайно възмутени от наказанията. Според тях има реална опасност циганите да потърсят отмъщение или да се саморазправят с децата или родителите им.Припомняме и че част от подсъдимите биячи заведоха контрадело срещу децата с обвинение, че те са ги нападнали и пребили.", "date": "2018.01.02", "title": "Прокуратурата иска по-тежки наказания за биячите от Асеновград"}
{"url": "https://news.bg/finance/otchitame-rekorden-stokoobmen-s-yaponiya-za-poslednite-10-godini.html", "text": "Стокообменът между България и Япония бележи най-високи стойности от 2008 години насам. Това стана ясно по време на среща между заместник-министъра на икономиката Александър Манолев и посланика на Япония у нас Н. Пр. Масато Ватанбе.Рекордният стокообмен между страните възлиза на стойност от 151 млн. щатски долара.В хода на срещата стана ясно още, че има възможност редица български продукти да навлязат на японския пазар. Става въпрос за продукти като вина, млечни продукти, розово масло, рибни продукти и други.\"Желанието ни е да поощрим българо-японския търговско-икономически обмен с повече срещи на правителствено ниво и контакти между бизнеса от двете страни\", посочи Манолев. От своя страна Ватанбе отчете, че през последните години има позитивен тренд на нарастване на японските инвестиции в България. По думите на посланика този факт трябва да се използва, за да може все повече японски компании да идват в България.Манолев подчерта и важността на приключилите преговори за Споразумението за свободна търговия между Япония и ЕС, което се очаква да се отрази и на търговските отношения на страните-членски с азиатската държава.Двамата се договориха и да се предприемат координирани действия за насърчаване на контактите между български и японски компании и малки и средни предприятия.", "date": "2018.01.02", "title": "Отчитаме рекорден стокообмен с Япония за последните 10 години"}
{"url": "https://news.bg/regions/dvoyka-bradati-leshoyadi-otkri-razmnozhitelniya-sezon-za-2018-ta.html", "text": "Двойка брадати лешояди откри началото на размножителния сезон за 2018-та година. Това стана в Центъра на фондация \"Зелени Балкани\", която цели опазването на редки видове и местообитания в България, съобщиха от \"Зелени Балкани\".Първото яйце на двойката брадати лешояди се появи още в първите си часове на Новата година.От началото на размножителната активност на двете птици през 2016 година до сега всяка година женската птица снася две яйца, отчитат еколозите.Този вид е  преди повече от 60 години. Това е единствената размножаваща се двойка у нас. Две години подред птиците гнездят успешно. Първата година се излюпиха и отгледаха две малки, а втората - едно. Нашите брадати са част от европейската програма за редки видове на Асоциацията на Зоопаркове и Аквариуми (ЕАЗА), координирана от Фондацията за опазване на лешояди (VCF), информират от екоцентъра.", "date": "2018.01.02", "title": "Двойка брадати лешояди откри размножителния сезон за 2018-та"}
{"url": "https://news.bg/int-politics/sanktsiite-i-natiskat-varhu-severna-koreya-davat-rezultat-spored-tramp.html", "text": "Икономическите и останалият натиск върху Северна Корея имат \"голямо влияние\" върху КНДР. Това заяви президентът на САЩ Доналд Тръмп в пост в \"Туитър\".Според Тръмп действията на КНДР могат да се тълкуват като добри новини. По думите му войници от Северна Корея панически бягат в Южна Корея, а вождът Ким Чен-ун за първи път иска да води диалог със Сеул.\"Може би това са добри новини, може би не - ще видим\", посочва още Тръмп.", "date": "2018.01.02", "title": "Санкциите и натискът върху Северна Корея дават резултат според Тръмп"}
{"url": "https://news.bg/crime/pet-tela-otkri-politsiyata-v-novi-iskar.html", "text": "Тежък инцидент или престъпление изяснява столичната полиция.На адрес в Нови Искър полицаите са се натъкнали на общо 5 тела - двама мъже, две жени и момче.Полицията е проверила адреса след сигнал за роднини, с които няма връзка.Той е получен в столичната полиция днес следобед - мъж съобщил, че не може да се свърже по телефона със свой близък, с който обичайно са в редовен контакт.По непотвърдена официално информация жертвите са двама възрастни на около 60 години, двама младежи на 18 и 20 години и момче на 12.На място се извършва оглед. Предстои изясняване на причините, довели до смъртта на обитателите на  имота.По информация на БНР сигналът е подаден от брат на една от жертвите. Също така по телата има следи от насилие.Основната версия е убийство.  По непотвърдена информация къщата, в която са отркити труповете, е закупена от тях преди по-малко от 2 години.На място е цялото ръководство на Столична дирекция, включително и шефът на СДВР Младен Маринов. Стана ясно и че на място е пристигнал и главният прокурор Сотир Цацаров.", "date": "2018.01.02", "title": "Пет тела откри полицията в Нови Искър"}
{"url": "https://news.bg/regions/kola-poletya-v-10-metrov-izkop-za-metroto-v-sofiya.html", "text": "Лек автомобил падна в 10-метров изкоп за строежа на третия лъч на метрото в София. Колата се е преобърнала по таван. Инцидентът е станал на булевард \"Монтевидео\" в столичния квартал \"Овча купел\", съобщи Нова.Колата е управлявана от жена. В автомобила имало и друга жена, която се возела с водача. Според разкази на свидетели и двете жени са оцелели. Те са откарани за преглед в здравно заведение.До инцидента се е стигнало, след като автомобилът се движел по булевард \"Монтевидео\" от Околовръстен път в посока булевард \"Линкълн\". Предполага се, че спирачките на колата са отказали, поради което колата преминава през металните ограждения на строителния обект и полита към дъното на 10-метровия изкоп.", "date": "2018.01.02", "title": "Кола полетя в 10-метров изкоп за метрото в София "}
{"url": "https://news.bg/world/egipetskata-politsiya-predotvrati-mashtaben-teroristichen-akt-v-kayro.html", "text": "Египетските сили за сигурност предотвратиха мащабен терористичен акт, организиран от група бунтовници в Кайро, съобщи ТАСС, позовавайки се на представител от вътрешното министерство на Египет.По негова информация, във вторник сутринта полицията е получила оперативни данни за складирани взривни материали в едно от жилищата в квартал в покрайнините на Кайро - \"Шести октомври\". Часове наред отряд от специалното звено на египетското вътрешно министерство и подразделение сапьори са обезвреждали боеприпасите.На конспиративната квартира в същата жилищна сграда силите на реда са открили още 11 готови за употреба самоделни взривни устройства, както и контейнер, в който имало още над 65 кг вещества, които терористите използват за подготовка на импровизирани бомби и самоделни гранати.Представителите на вътрешното министерство на Египет уточниха, че оперативните данни са получени в хода на разпит на радикалист, задържан неотдавна от полицията в покрайнините на Кайро.Бунтовникът съобщил както за мястото на тайника с взривателите, където се подготвяли взривните устройства, така и за намеренията на екстремистите за използваната от тяхната организация мащабен терористичен акт в египетската столица.На 29 декември в предградието на Кайро - Хелуан, терорист се опита да пробие външния кордон на коптския храм Мар-Мина. Полицаите откриха огън по нападателя и го раниха. Той бе въоръжен с автомат Калашников и пет паласки със 150 патрона, а така също и самоделно взривно устройство. Преди атаката на черквата бунтовникът откри огнена канонада по близките магазини.В резултат на нападението загинаха 10 души, петима други бяха ранени. Отговорност за терористичния акт пое групировката \"Ислямска държава\".", "date": "2018.01.02", "title": "Египетската полиция предотврати мащабен терористичен акт в Кайро"}
{"url": "https://news.bg/regions/proveryavat-yazoviri-v-stranata-zaradi-zemetresenieto-v-gartsiya.html", "text": "Държавната агенция за метрологичен и технически надзор (ДАМТН) проверява язовирите в страната след , регистрирано в южната ни съседка Гърция.Във връзка със земетресението председателят на ДАМТН е издал заповед служителите на агенцията да започнат приоритетни проверки на язовирите в общините, където трусът е бил усетен.Сформирани са и допълнителни екипи от София, които ще подпомогнат регионалния Югозападен отдел на ДАМТН. Ще бъдат извършени извънредни проверки на язовирните стени и съоръженията към тях. Екипите ще бъдат съсредоточени в общините Петрич, Сандански, Струмяни, Кресна и Гоце Делчев, където земетресението беше усетено най-силно.Вече са информирано и собствениците по места да следят състоянието на управляваните от тях язовири. Постоянен контакт се поддържа с кметовете на населените места от региона.Припомняме, земетресението беше с магнитуд от 5.0 по скалата на Рихтер. По информация на Европейския сеизмологичен институт епицентърът на труса е бил на 145 км югоизточно от Скопие и 10 км източно от Дойран, Македония и 7 км северно от Дросатон, Гърция. Епицентърът е бил с дълбочина 6 километра.Според Геофизичния институт на БАН трусът е със сила 5.2 по Рихтер.", "date": "2018.01.02", "title": "Проверяват язовири в страната заради земетресението в Гърция"}
{"url": "https://news.bg/world/holandiya-nyama-da-obyavi-zapodozrenite-za-katastrofata-na-boing-777-nad-ukrayna.html", "text": "Холандия не възнамерява да публикува списъка на лицата, заподозрени за катастрофата на  на авиакомпанията Malaysia Airlines, която стана над Украйна през юли 2014 г., съобщи ТАСС, позовавайки се на официален представител на холандската прокуратура Вим де Бран.По-рано в редица медии се появи информацията за това, че холандската страна възнамерява да публикува имената на 120 души, съпричастни към трагедията.\"Това съобщение не съответства на действителността\", подчерта де Бран. Ние не възнамеряваме да публикуваме списъка на заподозрените\".Пътниците на самолет Боинг-777 на авиокомпанията Malaysia Airlines, изпълняващ полет MH17 от Амстердам до Куала-Лумпур, се разби на 17 юли 2014 г. на изток от Донецка област. Загинаха 283 пътника и 15 души екипаж - граждани на 10 различни държави.Разследването на трагедията бе поето от Съвместна следствена група, водена от Холандия. В нея има представители на Австралия, Белгия, Малайзия и Украйна. През септември 2016 г. следователите публикуваха резултати от своя анализ, според които самолетът е  в района на село Первомайское на юг от селището Снежное, което в деня на трагедията бе контролирано от опълченците в Донецк.В своя доклад руският анализ на данните на първичната радиолокация опроверга възможността за пуск на зенитна ракета по Боинг от района източно от мястото на катастрофата, в това число и от Снежное.", "date": "2018.01.02", "title": "Холандия няма да обяви заподозрените за катастрофата на Боинг-777 над Украйна"}
{"url": "https://news.bg/society/direktorka-i-roditeli-zashtitavat-detska-gradina-ot-chobanov.html", "text": "Няма да позволя опетняването както на моето име, така и на цялата гилдия. Това пише в отворено писмо бившата директорка на Детска градина №164 \"Зорница\" Мариана Иванова. Писмото е адресирано до министър-председателя Бойко Борисов и до кмета на Столична община Йорданка Фандъкова.В писмото си Иванова е категорична, че , изразени от него на брифинг в СО, са неверни.Относно твърдения за финансови нарушения, свързани с дейността \"плуване\", за която се твърди, че парите се събират на ръка с незаконни декларации на родителите и без сключен договор, Иванова е ясна - поради големия интерес на родители, има сключено Споразумение между ДГ №164 и ПК \"Златно лъвче 1997\". За всяка отчетена сума има приемно-предавателен протокол, подписан двустранно от лицата - предал и приел сумата. Нещо повече, лицето, което е предавало сумата, е зам.-директорът на детската градина г-жа Петя Георгиева, която е автор на написания срещу директорката донос и която е присъствала на брифинга в СО.Според уволнената директорка твърденията на Чобанов, че от родителите са били събирани допълнителни средства по време на зелена градина в Сандански, също са лъжа. Тези обвинения били възприети от зам.-кмета спрямо твърденията на бивши служители на градината, но не били доказани.Относно обвиненията за \"огромно текучество и тежък микроклимат\" в детската градина бившата директорка твърди, че сега ДГ 164 има отличен микроклимат, създаващ уют, спокойствие, сигурност и прекрасни условия за деца, служители и родители.Относно твърдението за нерегламентиран прием директорката също е категорична: \"\"Директорката отрича и обвинението, че не е оказвала системно съдействие по време на проведените в заведението проверки.\"\", допълва Иванова.Стана ясно и че утре, 3 януари, от 8 часа ще се проведе протест на родители на децата от детската градина. Поредният протест е срещу решението на общината да уволни Мариана Иванова.В отворено писмо организаторите на протеста категорично настояват Иванова да бъде възстановена на поста като директор на детската градина, както и прокуратурата да извърши проверка по съмнения за оказан натиск от администрацията на общината върху директорите на детски градини в София за приемане на деца, които са извън системата за класиране в детските градини. Протестиращите ще настояват и за честна система за приемане на деца в детските градини на територията на столицата.Родителите също са изпратили отворено писмо до Фандъкова. Писмото е относно г-жа Петя Георгиева, бивш зам.-директор на градината.Според писмото през последните месеци добрият климат в ДГ 164 е силно нарушен, защото атаките към Иванова се отразяват върху цялата дейност на заведението.\"Ние, родителите от 164 ДГ \"Зорница\", считаме, че г-жа Петя Георгиева не е подходяща, както за работа с деца, така и за директор на каквито и да е детски заведения.Настояваме пред Вас като кмет на София за възстановяване на г-жа Иванова на позицията \"Директор\" на 164 ДГ \"Зорница\", посочват родителите.", "date": "2018.01.02", "title": "Директорка и родители защитават детска градина от Чобанов"}
{"url": "https://news.bg/regions/proveryavat-zashto-ima-martva-riba-v-reka-vacha.html", "text": "Екоексперти проверяват причините за наличие на мъртва риба в река Въча. Проверяващите са от Инспекцията по околна среда и водите и от Басейнова дирекция в Пловдив, информираха от РИОСВ-Пловдив.При обход по течение на реката от моста на Кричим към село Устина в продължение на 200 м е открита мъртва риба. Източникът на замърсяване е преливният колектор от канализацията на Кричим за дъждовни води. Водата е с кафяво-бял цвят и има мирис на битово-фекални води, информират от инспекцията.Взети са проби за анализ от водата преди и след преливника, както и от тръбата.Екипът от експерти беше сформиран след сигнал за мъртва риба в реката, подаден в събота от кмета на община Кричим - Атанас Калчев. Преди месеци отново имаше умряла риба в река Въча в района на ромската махала в Кричим.", "date": "2018.01.02", "title": "Проверяват защо има мъртва риба в река Въча"}
{"url": "https://news.bg/disasters/novo-zemetresenie-v-gartsiya-e-useteno-u-nas.html", "text": "Ново земетресение в Гърция.По информация на Европейския сеизмологичен институт трусът е бил с магнитуд от 4 по скалата на Рихтер. Земетресението е регистрирано в 19.36 часа.  Читатели на news.bg информираха, че земетресението е било усетено и в България.\nТрусът е бил с дълбочина от 5 километра. Той е възникнал на същото място като земетресението от тази сутрин, което беше с магнитуд от 5 по скалата на Рихтер.Новото земетресение е регистрирано на 8 километра северно от Дросатон, Гърция, на 10 километра североизточно от Стар Дойран, Македония и на 144 километра югоизточно от Скопие, Македония.Към момента няма данни за пострадали и нанесени щети.Припомняме, тази сутрин в 6.24 часа беше регистрирано  в близост до границата между съседните ни държави Гърция и Македония. Земетресението беше с магнитуд от 5 по скалата на Рихтер и беше усетено в много градове у нас, най-силно в Петрич и селата около града.Стана ясно и че леки трусове са били усетени още в полунощ. Земетресението е било придружено и с вторични трусове. За сега няма данни за пострадали хора при земетресенията.Заради труса Държавната агенция за метрологичен и технически надзор (ДАМТН) нареди да се направят , за да се установи дали няма щети по съоръженията, които да изложат на опасност населението.", "date": "2018.01.02", "title": "Ново земетресение в Гърция е усетено у нас"}
{"url": "https://news.bg/crime/20-godishna-probva-da-vkara-heroin-v-aresta-v-targovishte.html", "text": "Полицаите в Търговище задържаха жена, която се опита да вкара хероин в ареста в областния град.На 29 декември миналата година около 17 часа жената се е опитала да внесе наркотичното вещество, което е било скрито в храна. Тя носела дрогата на задържано лице в ареста на Районната служба \"Изпълнение на наказанията\" в Търговище.Жената е на 20-годишна възраст и е от Търговище.При извършения тест се оказва, че наркотичното вещество е хероин. Количеството на дрогата е било 7.5 грама.По случая е образувано досъдебно производство. Работата по случая продължава.", "date": "2018.01.02", "title": "20-годишна пробва да вкара хероин в ареста в Търговище"}
{"url": "https://news.bg/world/v-atina-zadarzhaha-brazilets-s-nad-1kg-kokain-v-korema.html", "text": "Гръцките гранични власти задържаха на летището в Атина 25-годишен бразилец с над един килограм кокаин в корема, съобщава БГНЕС.\"Мъжът е бил подложен на щателна проверка веднага след пристигането си на летището. Той е пристигнал от Рио Де Жанейро\", съобщава вестник \"Катимерини\".При проверката с рентген са открити 84 пакетчета с кокаин с общо тегло 1.1 кг., уточнява изданието.Трафикантът имал два телефона и €400. 25 годишният бразилец е направил междинно кацане в Цюрих. Оттам е излетял за Атина. Наркотрафикантът вече е бил разпитан от проурор.", "date": "2018.01.02", "title": "В Атина задържаха бразилец с над 1кг. кокаин в корема"}
{"url": "https://news.bg/world/ruskata-armiya-pokaza-poslednoto-si-orazhie.html", "text": "Руските въоръжени сили показаха най-новото си оръжие във видео с поздрав за Нова година: пухкави кученца, съобщава АП.След като през последната година Русия показа военната си мощ в Сирия, военното министерство предприе по-мек подход. В едноминутното видео десетки кутрета споделят храна и си играят.В края на видеото по-големи кучета си играят с военнослужещи.В руските въоръжени сили има повече от 3 000 кучета. Кучетата в 470-ти център за отглеждане на кучета до Москва са едни от най-награждаваните в Русия. Центърът спечели международно състезание през лятото на 2017 г., в което участваха Беларус, Египет, Иран и Узбекистан.", "date": "2018.01.02", "title": "Руската армия показа последното си оръжие"}
{"url": "https://news.bg/society/numizmati-napirat-da-si-kupyat-evromoneta.html", "text": "В първия работен ден на 2018-та година стотици любители на нумизматиката се наредиха пред сградата на БНБ, за да закупят монетата от 10 лева, пусната в чест на Българското европредседателство, съобщи БНР.Българската народна банка отвори касите си в 08.30 часа. Охраната допуска желаещите да закупят възпоменателната монета на малки групи, за да не се създава стълпотворение в банковият салон.Припомняме, в чест на Българското председателство на Съвета на ЕС от БНБ пуснаха две монети. Възпоменателната монета е сребърна с частично златно покритие. Нейната номинална стойност е 10 лева. На гърба на монетата е изобразено логото на Европредседателството. Цената, на която може да бъде закупена, е 66 лева.Другата монета е от 2 лева и тя е в обращение. Тиражът й е 500 000 броя. На гърба й е логото на българското европредседателство. От БНБ подчертават, че и другите емисии двулевки също остават законно платежно средство.", "date": "2018.01.02", "title": "Нумизмати напират да си купят евромонета"}
{"url": "https://news.bg/regions/nyama-postradali-i-naneseni-shteti-u-nas-pri-zemetresenieto-v-gartsiya.html", "text": "Всички жители на град Петрич и селата около града са изпитали уплаха при, което беше регистрирано на границата между съседните ни държави Македония и Гърция. Паника обаче няма. Няма данни и за пострадали хора или намесени сериозни материални щети по сградите или инфраструктурата у нас.Припомняме, земетресението беше с магнитуд от 5.0 по скалата на Рихтер. По информация на Европейския сеизмологичен институт епицентърът на труса е бил на 145 км югоизточно от Скопие и 10 км източно от Дойран, Македония и 7 км северно от Дросатон, Гърция. Епицентърът е с дълбочина 6 километра.Според Геофизичния институт на БАН трусът е със сила 5.2 по Рихтер.Читатели на news.bg обясняват, че трусът е бил усетен в Благоевград, Петрич, София, Самоков, Кюстендил и дори Пловдив, както и други градове в страната.През нощта в Македония са регистрирани и други трусове, които са били с магнитуд от над 4 по скалата на Рихтер. Тези трусове също са били усетени в Югозападна България. Някои от трусовете са били около полунощ, имало е и вторични трусове след силното земетресение.Пред БНТ жители на селата около Петрич обясниха, че са усетили и по-слабите трусове, които са съпътствали силното земетресение сутринта. Първите трусове са били усетени около полунощ.Жителите в Петричко са категорични, че толкова силен трус не е имало от 20 години насам. Кметът на село Беласица Велик Филчев обясни, че няма поводи за паника и напрежение. По думите му всичко е нормално, хората не са стресирани, няма оплаквания за нанесени щети.От Районната дирекция \"Пожарна безопасност и защита на населението\" в Благоевград казаха, че при тях също няма постъпили сигнали за пострадали хора или нанесени щети върху сгради на територията на цяла Югозападна България, където земетресението е усетено най-силно.", "date": "2018.01.02", "title": "Няма пострадали и нанесени щети у нас при земетресението в Гърция"}
{"url": "https://news.bg/crime/sadyat-mazh-napadnal-speshen-medik-v-konstinbrod.html", "text": "Районната прокуратура в Костинброд внесе в съда обвинителен акт спрямо мъж, нападнал лекар от \"Спешна помощ\".Нападението е станало на 10 октомври 2017 година. Тогава на телефон 112 постъпил сигнал за оказване на спешна медицинска помощ на възрастен мъж в град Костинброд.Към мястото е изпратен екип. На посочения адрес пристигнал лекар - ординатор във ФСМП - Костинброд. Пред жилищния блок обаче медикът е бил посрещнат с удари. Когато лекарят пристигнал в квартал \"Фондови жилища\", обвиняемият Д. А. причинил на медицинския специалист лека телесна повреда чрез нанасяне на удари с крак в областта на седалището му.  марка \"Ситроен Джемпър\", собственост на Центъра за спешна помощ в град София.Предстои делото да бъде разгледано в Районен съд - Костинброд.", "date": "2018.01.02", "title": "Съдят мъж, нападнал спешен медик в Констинброд"}
{"url": "https://news.bg/world/tramp-zakleymi-brutalniya-i-korumpiran-iranski-rezhim.html", "text": "Американският лидер Доналд Тръмп заклейми \"бруталния и корумпиран ирански режим\".В съобщение в \"Туитър\" държавният глава на САЩ за пореден ден коментира напрегнатата ситуация в Ислямската република. Той открито изрази подкрепата си за протестиращите.\"\", написа Доналд Тръмп в социалната мрежа.При продължаващите близо седмица протести в Иран загинаха повече от 20 души.", "date": "2018.01.02", "title": "Тръмп заклейми „бруталния и корумпиран ирански режим”"}
{"url": "https://news.bg/crime/naragaha-54-godishen-mazh-v-selo-kalotina.html", "text": "54-годишен мъж е наръган с нож от непознат за него извършител в село Калотина, община Драгоман, Софийска област.Сигналът за нападението е бил подаден на телефон 112 около 19 часа вчера, 1 януари. Тогава хора се обаждат да повикат линейка за пациент с прободна рана в областта на корема.Полицейските служители пристигнат на мястото и установяват, че пострадалият 54-годишен мъж е бил ранен от непознат за него мъж след посещение на къща в село Калотина.След започване на разследването властите задържат 54-годишен мъж от великотърновското село Пчелин. Той е арестуван за срок до 24 часа.Пострадалият е опериран и е настанен за лечение без опасност за живота.Действията по разследването продължават под наблюдението на районната прокуратура.", "date": "2018.01.02", "title": "Наръгаха 54-годишен мъж в село Калотина"}
{"url": "https://news.bg/int-politics/izrael-vizhda-uvelicheni-harchove-na-iran-za-voyni-v-chuzhbina.html", "text": "Иран харчи стотици милиони долара годишно, за да подпомага съюзниците си, сражаващи се в Близкия изток, като тези харчове изглежда нарастват. Това обяви началникът на въоръжените сили на Израел, цитиран от \"Ройтерс\".Коментарите на ген.-лейтенант Гади Айзенкот съвпаднаха с продължаващите почти седмица улични протести в Иран, които първоначално бяха съсредоточени върху икономическите проблеми в страната, но се трансформираха в открито политически - макар че генералът не е коментирал директно тези размирици.Айзенкот обвини Иран, най-големият враг на Израел, че работи за създаването на \"Шиитски полумесец\" на влияние, преминаващ през Ирак, Сирия, Ливан, Йемен, Бахрейн и Ивицата Газа, управлявана от Палестина.\"Само погледнете мащаба на иранските инвестиции, за да постигне хегемония в региона - предоставя на (ливанската милиция) \"Хизбула\" между 1 млрд. и 700 млн. долара всяка година\", изтъкна генералът в реч във военния университет в град Херцлия.\"През последните месеци инвестициите в палестинския театър също нараснаха заради желанието за оказване на влияние - с увеличаване на (ежегодното) финансиране в Ивицата Газа за (екстремистките групировки) \"Хамас\" и \"Ислямски джихад\" до 100 млн. долара\", разкрил още Гади Айзенкот.Иран е голяма сила в Близкия изток, дълбоко замесена в конфликтите в Сирия и Ирак, а също така подкрепя бунтовниците хуси във войната в Йемен, като част от битка за влияние с регионалния враг Саудитска Арабия. Мнозина иранци обаче се противопоставят на намесите в чужбина и искат техните лидери да създадат повече работни места в страната, където младежката безработица достигна 29 процента през миналата година.Айзенкот не е посочил източниците, от които е черпил данните си относно разходите на Иран. Като цяло подобни изявления се основават на оценките на специалните служби на Израел.В средата на 2017 г. израелските военни оцениха, че Иран е похарчил 800 млн. долара годишно за \"Хизбула\" и 70 млн. долара за \"Хамас\" и \"Ислямски джихад\".И двете палестински групировки признаха през миналия месец за подкрепата на Иран, което предполага, че Техеран преориентира усилията си в региона, след като гражданската война в Сирия се успокоява в полза на президента Башар ал Асад, когото той подкрепя.", "date": "2018.01.02", "title": "Израел вижда увеличени харчове на Иран за войни в чужбина"}
{"url": "https://news.bg/crime/prokuraturata-razsledva-prichinite-za-pozhara-v-priyuta-na-otets-ivan.html", "text": "Прокуратурата в Елин Пелин разследва пожара в дома за сираци \"Свети Николай\" в село Нови Хан, по-известен като приюта на отец Иван, съобщиха от прокуратурата.Припомняме, на 01 януари 2018 г., около 21 часа, в село Нови Хан е запалена сграда със значителна стойност. Огънят е обхванал покривът и имуществото на третия етаж в дома за сираци \"Свети Николай\".Разследващите са огледали местопроизшествието заедно с инспектор по пожарна безопасност. Разпитани са свидетели, назначени са пожаро-техническа и оценителна експертизи. Изясняват се причините пожара, уточниха от държавното обвинение.Междувременно стана ясно, че доброволци помагат за изчистване и възстановяване на изгорелите части. По първоначални сметки, за възстановяването на изгорялата част от сградата ще са необходими около 50 000 лева. Най-голяма нужда има от инструменти, легла, маса, столове, печки и хладилници.", "date": "2018.01.02", "title": "Прокуратурата разследва причините за пожара в приюта на отец Иван"}
{"url": "https://news.bg/society/bez-taksa-za-preminavane-na-dunav-most-iskat-zhitelite-na-ruse.html", "text": "Жители на Русе направиха петиция, с която настояват да се прекрати практиката да се заплаща такса \"мост\" при преминаването на автомобили по \"Дунав мост\", съобщи БНТ.Само за един ден петицията е събрала над 140 подписа. Кампанията продължава активно в интернет.Акцията е провокирана от предложението на румънската Национална компания за управление на пътната инфраструктура, която предвижда колите с гюргевска регистрация да не плащат такса, когато преминават \"Дунав мост\" в посока Гюргево-Русе. Очаква се решението да бъде гласувано от румънското правителство този месец.Авторът на петицията е русенецът Левен Колев. Той настоява българските власти да предприемат реципрочни на румънските намерения действия.Към момента жителите на Русе заплащат по 4 лв. на излизане от България, а при излизане от Румъния се заплаща по 3 евро, след като цената за преминаване на моста от Румъния към България от вчера беше повишена с 1 лея и вече е 14 леи.\"Смятам, че така е редно и хората от два съседни града трябва да пътуват свободно без да се ограничават с множество такси. Все пак живеем в граничен регион и често пътуваме до Гюргево и Букурещ. Трябва двете съседни държави да сме по-отворени едни към други, трябва дори да си знаем езиците, защото Русе и Гюргево са два партньорски града\", обясни Колев.Жителите на Русе подкрепят идеята на съгражданина си. Според тях таксата за преминаване на Дунав мост е трябвало да отпадне отдавна.Петицията ще бъде отворена за подписи до края на месец февруари, след което ще бъде внесена в правителството и при омбудсмана.", "date": "2018.01.02", "title": "Без такса за преминаване на \"Дунав мост\" искат жителите на Русе"}
{"url": "https://news.bg/world/abas-izrael-obyavi-voyna-na-palestina.html", "text": "Президентът на Палестина Махмуд Абас обвини Израел, че е обявил война на палестинците и на свещените места на мюсюлманите, пише \"Аарец\".Палестина реагира гневно на прокаран от израелския парламент закон, който още повече ще затрудни правителството да предаде палестинските части от Йерусалим при бъдещо мирно споразумение.Според палестинската организация \"Хамас\" Абас трябва да прекъсне контактите със САЩ. Групировката нарече \"мъртви\" споразуменията от Осло. В понеделник Абас заяви, че Белият дом \"отказва да осъди израелската колонизация, както и системните нападения и престъпления на израелската окупация срещу палестинския народ\".Дов Ханин от основната опозиционна арабска коалиция Arab Joint List заяви, че новият закон трябва да бъде наречен \"законът, който възпрепятства мира\".\"\", предупреди той.Саеб Ерекат, генерален секретар на Организацията за освобождение на Палестина, обяви, че израелците прокарват подобни мерки, защото САЩ си траят и приемат възгледите на окупатора. \"\", каза дългогодишният палестински преговарящ пред местно радио.\"\", закани се той.", "date": "2018.01.02", "title": "Абас: Израел обяви война на Палестина"}
{"url": "https://news.bg/regions/api-napomnya-da-se-pazi-kasovata-belezhka-za-vinetkata.html", "text": "Винетки могат да бъдат закупени в над 3 000 пункта в страната, съобщиха от агенция \"Пътна инфраструктура\". 372 от местата, където могат да се закупят винетки, работят денонощно. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове.В дистрибуторската мрежа в момента има над 2 млн. винетки. От тях 900 хил. бр. са годишни за леки автомобили.До края на януари по пунктовете ще има 5 млн. броя. На страницата на агенцията има пълен списък с местата, от където може да се закупи винетен стикер.Крайният срок на валидност на годишните винетки за 2017 г. е 31 януари 2018 г.За първи път годишната винетка за всички превозни средства ще важи за срок от една година от датата на купуването й. Например, закупена на 3 март 2018 г. винетка ще важи до 2 март 2019 г. При покупката от АПИ съветват да се изиска и касова бележка с вписан регистрационен номер на превозното средство и да се пази касовия бон.До края на ноември 2017 г. са продадени 6 985 024 винетки. Начислените приходи са 338 619 953 лв. От събраните до момента 338 млн. лв., близо 244 млн. лв. са от шофьорите на леки автомобили, а около 95 млн. лв. от камионите над 3,5 тона.От АПИ акцентират, че за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лева.От тази година за пръв път има и тримесечна винетка за леките коли, която струва 54 лв. По този начин мотористите и шофьорите, които управляват автомобилите си предимно през лятото или по време на по-дълга отпуска или пък не живеят постоянно в страната, да използват по-краткосрочен стикер.", "date": "2018.01.02", "title": "АПИ напомня да се пази касовата бележка за винетката"}
{"url": "https://news.bg/crime/hvanaha-dvama-maloletni-spukali-gumite-na-5-koli-vav-varna.html", "text": "Полицията във Варна е задържала две малолетни момчета за това, че умишлено са спукали гумите на пет автомобила, паркирани на улица в областния град.За спуканите гуми са били подадени 5 сигнала на 29 декември, петък. Установено е, че всички сигнали се отнасят за коли, паркирани на улица \"Сирма войвода\" в морската столица.Полицаите започнали да издирват извършителите. В хода на разследването униформените установяват, че за спукани гуми за отговорни две малолетни момчета от града. Същите са били разпитани и предадени на родителите им.Предстои спрямо момчетата да бъдат взети възпитателни мерки.", "date": "2018.01.02", "title": "Хванаха двама малолетни, спукали гумите на 5 коли във Варна"}
{"url": "https://news.bg/int-politics/obviniha-rumantsi-za-hakvaneto-na-politseyski-kameri-predi-inauguratsiyata-na-tramp.html", "text": "САЩ обвиниха двама румънци, които твърдят, че са хакнали камерите за видеонаблюдение на полицията в столицата Вашингтон дни преди церемонията по встъпване в длъжност на американския президент Доналд Тръмп на 20 януари миналата година. Това обявиха от Министерството на правосъдието на САЩ, цитирани от \"Ройтерс\".Михай Александру Иванка Евелин Цимару са били арестувани в Румъния на 15 декември във връзка с инцидента, при който са били компрометирани компютрите, управляващи камерите на полицията във Вашингтон като част от схема за получаване на откуп, уточняват правосъдното ведомство.\"Този казус беше от най-висок приоритет заради въздействието му върху защитната мисия на \"Сикрет сървис\" и потенциалния му ефект върху плана за сигурността на президентската инаугурация\", се посочва в изявлението.Според американските власти предполагаемият заговор е компрометирал компютрите, управляващи камерите за видеонаблюдение между 9 и 12 януари, но не е застрашил физическата сигурност на никого.Двамата румънци също така са възнамерявали да изпратят откраднатите данни на 179 хил. имейла. \"Разследването също така идентифицира някои от жертвите, които са получили имейлите или чиито сървъри са били достъпни по време на извършването на схемата\", допълват от американското правосъдно министерство.Двамата румънци са били обвинени в заговор за извършването на различни видове компютърни измами, като ги грози 20 години затвор.", "date": "2018.01.02", "title": "Обвиниха румънци за хакването на полицейски камери преди инаугурацията на Тръмп"}
{"url": "https://news.bg/crime/osadiha-uslovno-izmamnika-opital-da-premetne-mayka-na-onkobolno-dete.html", "text": "Условна присъда \"лишаване от свобода\" за срок от 2 години, чието изпълнение е отложено с изпитателен срок от 4 години, получи 32-годишен мъж, представил се за ливански лекар с цел да измами финансово майка на онкоболно дете.Присъдата е потвърдена от Районния съд във Велико Търново след постигнато споразумение между прокуратурата.32-годишният Румен С. се е признал за виновен за това, че в периода от 21 октомври до 2 ноември е лъгал майка на онкоболно дете с цел да набави за себе си имотна облага.Присъдата му е на основание чл. 66, ал. 1 от Наказателния кодекс на Р. България: \"\"Според споразумението с измамника той е възбудил и поддържал у жената от град Велико Търново заблуждение, че е доктор Рушен Мохамед - ливанец по народност, специалист по коремна хирургия, практикуващ в Германия.Той убеждава на жената, че е уредил преглед на болната ѝ от онкологично заболяване дъщеря в клиника в Турция. Прегледът щял да се осъществи от лекар, който ще дойде от Германия, за което следвало майката да заплати в брой 500 щатски долара. Стойността на измамата е 839.77 лева.Споразумението има последици на влязла в сила присъда.", "date": "2018.01.02", "title": "Осъдиха условно измамника, опитал да преметне майка на онкоболно дете"}
{"url": "https://news.bg/regions/33-ha-gori-v-omurtag-sa-zasegnati-ot-koroyadi.html", "text": "33 хектара общински гори в Омуртаг са засегнати от корояди. Пораженията са установени в Държавното горско стопанство в Омуртаг, съобщи директорът на Регионалното управление по горите в Шумен инж. Емил Гелов, цитиран от БНР.\"\", каза още Гелов. \"Общият процент на нападнатата от корояди територия на Регионалната дирекция по горите - Шумен, е много малък - 0.1 %\", уточни Гелов.Горските отчитат общо нападнати 157 хектара като дирекцията отговаря за 182 000 хектара. Със служителите на горските стопанства и Лесозащитна станция - Варна, ние извършваме мониторинг на санитарното състояние на насажденията.По думите на инж. Емил Гелов във Върбица, където е имало огнище, след санитарни сечи няма разширяване на болестта по дърветата, посочи той.Директорът на Регионалното управление по горите в Шумен инж. Емил Гелов допълни, че в я, засегнати от патогенни гъби, които в бъдеще могат да бъдат нападнати от върховия корояд.", "date": "2018.01.02", "title": "33 ха гори в Омуртаг са засегнати от корояди"}
{"url": "https://news.bg/int-politics/iran-prati-tramp-da-se-sasredotochi-varhu-gladnite-i-bezdomnite-hora-v-sasht.html", "text": "Външното министерство на Иран отговори на последната атака на американския президент Доналд Тръмп в \"Туитър\", изтъквайки, че той трябва да се съсредоточи върху \"бездомните и гладни хора\" в собствената си страна, вместо да обижда иранците, съобщава \"Франс прес\".\"Вместо да губи времето си, изпращайки безполезни и обидни туитове по адрес на други страни, той би било по-добре да види вътрешните проблеми на собствената си страна, като ежедневните убийства на десетки хора... и съществуването на милиони бездомни и гладни хора\", изтъкнаха от иранското външно министерство.В последната си публикация в \"Туитър\" относно продължаващите вълнения в Иран, Тръмп похвали протестиращите, че действат срещу \"бруталния и корумпиран\" режим на Техеран.\"Хората имат малко храна, голяма инфлация и никакви човешки права. САЩ гледат!\", написа Тръмп.От външното ведомство на Иран отговориха, като подчертаха, че Тръмп няма подкрепа от страна на иранците, след като определи Иран като \"терористична държава\" и \"използва фалшиво име за \"Персийския залив\".Иран има предвид забраната за пътуване на Тръмп срещу иранците, наложена през миналата година, и използването на термина \"Арабския залив\", което разгневи мнозина иранци.", "date": "2018.01.02", "title": "Иран прати Тръмп да се съсредоточи върху гладните и бездомните хора в САЩ"}
{"url": "https://news.bg/world/izrael-s-oshte-edin-hod-popari-nadezhdite-na-palestintsite-za-jerusalim.html", "text": "Израелският парламент окончателно одобри законодателство, което още повече ще затрудни правителството да предаде палестинските части от Йерусалим при бъдещо мирно споразумение, съобщава АФП.Законопроектът, одобрен от 64 депутати срещу 51, е още един удар върху надеждите да се разреши израелско-палестинският конфликт с решение за две държави.Проектозаконът е подготвен от крайнодясната партия \"Еврейски дом\". Промените са приети след решението на САЩ в началото на декември 2017 г. да признаят Йерусалим за столица на Израел.Заложено е всяко предаване на територия, разглеждана от Израел като част от Йерусалим, да става с подкрепата на 2/3 мнозинство в Кнесета, което означава, че 80 от 120 депутати трябва да подкрепят подобна мярка.Израелски крайнодесни политици настояват за едностранно отрязване на палестинските райони в града, за да се увеличи еврейското мнозинство.Израел окупира Източен Йерусалим и Западния бряг през 1967 г. Впоследствие анексира и Източен Йерусалим, което не се признава от международната общност.", "date": "2018.01.02", "title": "Израел с още един ход попари надеждите на палестинците за Йерусалим"}
{"url": "https://news.bg/world/severnokoreyski-hakeri-kopayat-kriptovaluti-na-firmeni-sarvari.html", "text": "Хакери от Северна Корея са започнали да разбиват защитите на чужди компютри по света и да ги използват, за да копаят криптовалута, след като Пхенян продължава да търси свежи средства заради по-тежките международни санкции, пише Bloomberg, предаде Money.bg. Хакери, познати под името Andariel, са успели да пробият сървър в Южна Корея, собственост на местна компания, и да \"изкопаят\" около 70 монети Monero на стойност около 25 000 долара към 29 декември, каза Куак Кионг-жу, който води анализаторски екип в правителствения Институт за финансова сигурност.Случаят подчертава растящия интерес на хакерите към дигиталните валути, които се превръщат в източник на приходи за режима на Ким Чен-ун. Северна Корея продължава да търси нови средства, след като светът затегна санкциите и ограничи доставките на петрол, въвеждайки и други търговски ограничения.Хакерите може да са успели да превземат и други компютри и изглежда предпочитат Monero, тъй като тази криптовалута е фокусирана върху анонимността и е по-лесна за криене и пране от bitcoin, добави експертът.Криптовалутатите се копаят, като компютърът изчислява сложни математически проблеми. В днешни дни това вече изисква машини с висока мощност - каквито само корпорациите ползват. Не всички от тях обаче имат необходимите киберзащитити.През декември криптоборсата Youbit също затвори, след като бе атакувана. Случаят отново е свързван с хакери от Северна Корея. САЩ също обвиниха Пхенян за скорошната атака WannaCry, която заключи файловете на стотици хиляди компютри по света и поиска откуп в bitcoin.Голяма част от атаките, извършени от Северна Корея през последната година, се фокусират върху източването на средства, отколкото към разкриването на държавни тайни, казват анализаторски групи. Очаква се и през 2018 г. тенденцията да продължи, тъй като ООН ще предприеме още санкции, за да намали достъпа до свежи средства, с които Северна Корея плаща за ядрената си програма.", "date": "2018.01.02", "title": "Севернокорейски хакери копаят криптовалути на фирмени сървъри"}
{"url": "https://news.bg/regions/podpisvat-dogovor-za-depoto-v-pazardzhik-ako-operatorat-se-spravi-s-krizata-s-bokluka.html", "text": "Заработи новото регионално депо в Пазарджик. Към момента там се обработват отпадъците само от град Пазарджик, информира БНР.Проблеми с общинските сметища има в няколко общини от Пазарджишка и Благоевградска област. Те са предизвикани от влязла в сила евродиректива, според която от 1-ви януари тези сметища не могат да се използват.Припомняме, в края на 2017 г. община Пазарджик обяви частично бедствено положение заради този проблем. В петък ще стане ясно дали то ще бъде удължено.Според Петър Петров, заместник-кмет на Пазарджик, ситуацията е съвсем нормална. Колите извозват по график по райони както в рамките на града, така и по селата. Регионалното депо ги приема, обясни той.Проверяват се всички документи, минават през кантар и когато всичко е наред, отпадъците се депонират според правилата. Следва да изчакаме още няколко дни и ако нещата вървят нормално, да си сключим съвсем редовен договор с избрания оператор. Това по никакъв начин няма да се отрази на сметоизвозването и депонирането, тъй като към момента осигурихме оператор и нещата си вървят по план, обясни Петров.Кметът на община Рила Георги Кабзималски обясни, че отпадъците в общината днес ще бъдат извозени на депото в Рила и оттам ще ги претоварят в Перник, Самоков или Разлог. Сметта ще бъде депонирана на едно от трите места, допълни кметът на Рила.", "date": "2018.01.02", "title": "Подписват договор за депото в Пазарджик, ако операторът се справи с кризата с боклука"}
{"url": "https://news.bg/int-politics/politik-v-germaniya-pod-obstrel-zaradi-ostri-komentari-sreshtu-myusyulmanite.html", "text": "Германски политик е разследван от полицията заради подстрекателски коментари, направени в Новогодишната нощ, съобщава БиБиСи.Акаунтът в \"Туитър\" на Беатрикс фон Сторч, която е заместник-председател на крайнодясната партия \"Алтернатива за Германия\", е бил блокиран в понеделник след антимюсюлмански коментари.Тя обвини полицията в Кьолн в \"клякане\" пред \"варварските, изнасилващи мюсюлмански орди от мъже\", след като тя публикува в \"Туитър\" новогодишно послание на арабски език.Полицията решава дали тя трябва да бъде обвинена в подбуждане към омраза.Полицията публикува в \"Туитър\" съобщението си на различни езици, включително на английски и френски, както и на арабски и немски.\"Туитър\" блокира акаунта на Сторч в продължение на 12 часа в отговор на нейната публикация, изтъквайки, че тя нарушава правилата на сайта.Тя след това препубликувала същото съобщение във \"Фейсбук\", където то също е било блокирано.Полицията в Кьолн е заявила пред германското сп. \"Шпигел\", че разследва дали германската депутатка е извършила престъпление, но подчертала, че това е нормална процедура.Полемиката идва само месеци след като Германия прие нови закони срещу езика на омразата. Сега страната ще налага глоби на социални медии, които не премахват \"очевидно незаконни\" публикации.От партията на Сторч защитиха позициите ѝ, твърдейки, че отстраняването на коментарите ѝ било форма на цензура.Пишейки във \"Фейсбук\", лидерът на \"Алтернатива за Германия\" Алис Вайдел написа, че властите се подчинявали на \"внесени, мародерстващи, обарващи, злоупотребяващи, наръгващи с ножове тълпи от мигранти\".Кьолн беше в центъра на полемиката във връзка с празненствата по Нова година преди две години, когато голям брой нападения срещу жени от страна мигранти и бежанци помрачиха празненствата.", "date": "2018.01.02", "title": "Политик в Германия \"под обстрел\" заради остри коментари срещу мюсюлманите "}
{"url": "https://news.bg/politics/prezidentsko-veto-i-varhu-zakona-za-borba-s-koruptsiyata.html", "text": "Президентът Румен Радев налага и върху Закона за противодействие на корупцията и за отнемане на незаконно придобитото имущество.Държавният глава оспорва приетото законодателство по принцип и в неговата цялост.Така Законът за противодействие на корупцията и за отнемане на незаконно придобитото имущество се връща за ново обсъждане в Народното събрание Според държавния глава противодействието на корупцията не може да се ограничи само до мерките, предвидени в приетия закон. Тези мерки, макар и необходими, не са достатъчни за ефективното противодействие на корупцията, каквито са очакванията на обществото.В мотивите за връщане се посочва същественото несъответствие на закона с поставената в него цел - ефективно противодействие на корупцията, както и отклонения от основни начала на Конституцията и международни договори, по които Република България е страна.В мотивите си държавният глава посочва, че за борба с корупцията, като явление с многостранни измерения, което ограничава основните права и свободи на гражданите и ерозира доверието в държавата и краде от благосъстоянието на нацията, е необходимо да се прилага всеобхватен и мултидисциплинарен подход.Според президента обаче въпреки че са изпълнени процедурите по обществено обсъждане, не само не създава адекватна нормативна основа за справяне с корупцията, но дори ще затруднява борбата с нея.Като мотив да наложи вето върху закона Румен Радев посочва нереализираните на практика в разпоредбите мерки за противодействие на корупцията.Според държавния глава от чл. 3, ал. 2 е видно, че противодействието на корупцията е сведено само до мерките, посочени в този закон и осъществявани единствено от Комисията за противодействие на корупцията и за отнемане на незаконно придобитото имущество (Комисията). Извън обхвата на закона остават редица органи и звена с функции в областта на противодействието на корупцията. Такива са например: инспекторатите по Закона за администрацията, Инспекторатът към Висшия съдебен съвет, който е ангажиран с проверките за почтеност и конфликт на интереси, Агенцията по обществени поръчки, Агенцията за държавна финансова инспекция.Същият подход за ограничаване на предметния обхват и на ангажираните органи и звена е приложен и по отношение на превенцията на корупцията, според президента.По този начин законът създава още по-голямо фрагментиране и неяснота за цялостната институционална рамка и прави непостижима прогласената цел - ефективно противодействие на корупцията.Принципно държавният глава счита за уместно обединяването на функциите на Комисията за предотвратяване и установяване на конфликт на интереси, на Центъра за превенция и противодействие на корупцията и организираната престъпност към Министерския съвет (БОРКОР) и на звеното в Сметната палата, ангажирано с отменения Закон за публичност на имуществото на лица, заемащи висши държавни и други длъжности.Припомняме, споровете около новия антикорупционен закон вървят от месеци наред, като имаше и два законопроекта -  и на . Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също .Правителството имаше .  На 15 декември президентът зяви, че ще наложи вето на закона, който тогава беше на второ четене в НС. Това можеше да провали амбицията на управляващите, но законът беше приет на 20 декември. Относно намерението на президента да наложи вето на закона председателят на ПГ на ГЕРБ Цветан Цветанов посочи, че е абсолютно несериозно президентът да се изказва, че ще наложи вето на антикорупционния закон, който още не е приет. Според мотивите на Радев що се отнася до законовото решение за приобщаване и на функциите по отнемане на незаконно придобитото имущество, то е спорно, тъй като обществените отношения по установяване на конфликт на интереси и по гражданската конфискация са разнородни по характер. Тази разнородност намира израз в различното приложно поле спрямо лицата - глави пета, осма и девета се прилагат за заемащите висши публични длъжности, докато разпоредбите за отнемане на незаконно придобитото имущество са приложими за много широк кръг лица, включително за привлечени като обвиняеми за престъпления по чл. 108, ал. 1. Производствата, свързани с конфликта на интереси и с отнемането на незаконно придобитото имущество, имат много малко общо като предмет, основания за образуване, доказателствени средства, срокове, съдържание на крайните административни актове и последици от влизането им в сила. Принципно различният им характер е виден и от съдопроизводствените правила - за съдебните производства относно конфликта на интереси се прилага Административнопроцесуалният кодекс, а за тези относно отнемането на незаконно придобито имущество - Гражданският процесуален кодекс.Аргументът, че обединяването на двете материи е оправдано, тъй като се поставя акцент върху отнемането на незаконно придобито имущество, чийто произход е свързан с корупция, не намира подкрепа, според държавния глава, в чл. 108, ал. 1, където преобладават престъпления, свързани с организирана престъпна дейност, убийства, отвличания, трафик на хора, проституция, разпространение на наркотици и само малка част са корупционни престъпления.\"Това означава, че за други корупционни престъпления, непосочени в чл. 108, ал. 1, производството по отнемане на имущество няма да се прилага. Например няма да бъде отнемано имущество по този закон за същински корупционни престъпления - взимането на подкуп или неправомерно разпореждане с бюджетни средства, както и осуетяването на наказателно преследване и др.\", посочва Румен Радев в мотивите си.Необяснимо е защо сред изброените в чл. 108, ал. 1 престъпления не са включени укривателството на вещи, поставени под специален режим (чл. 215, ал. 2, т. 2 от НК), квалифицираната кражба от длъжностно лице, което се е възползвало от служебното си положение (чл. 195, ал. 1, т. 6 от НК) и най-вече кражбата в големи размери по чл. 195, ал. 2 от Наказателния кодекс.Според държавния глава се налага изводът, че при изброяването на съставите по чл. 108, ал. 1 от ЗПКОНПИ са еклектично приложени множество критерии, които не са съобразени с целите на приетия закон и с връзката между особеностите на отделните престъпни състави и предмета на регулиране на този нормативен акт. Всичко това показва, че механичното обединяване на разнородни по своя характер материи, освен че е правно неиздържано и необосновано, може да доведе до неефективност в борбата с корупцията.Законът е изграден върху постановката, че проблемът за неефективното противодействие на корупцията може да се реши с институционални мерки чрез създаване на \"единен антикорупционен орган\". Без да поставя под конституционното правомощие на Народното събрание да създава държавни органи със закон, Румен Радев смята, че законодателното решение органът да е един, не е взето въз основа на правната логика - съобразно предмета на регулиране.Освен това натрупването на толкова много и разнопосочни функции, необходимостта от време за организационно преструктуриране и за приемане на подзаконовите актове, създават риск да бъдат влошени постигнатите досега резултати от дейността на \"окрупняваните\" органи и структури, пише още в мотивите си президентът.Според държавния глава са спорни и някои положения в Глава втора от ЗПКОНПИ. Като пример се посочва чл. 8, който засяга изискуем стаж и образование за заместник-председеталите и членовете на Комисията.\"Това поражда основателно съмнение, че изборът ще бъде повече политически, отколкото въз основа на критерия \"високи професионални качества\", посочва Румен Радев, който е озадачен и от това, че законът не предвижда за членовете на Комисията проверка за почтеност, каквато има обаче за служителите в администрацията й, нито посочва нейното неуспешно преминаване като основание за освобождаване на член на Комисията.\"По този начин изискуемите по чл. 8, ал. 2 - 4 високи нравствени качества остават само с декларативен характер, защото липсва механизъм за установяването им\", мотивира се Радев.Държавният глава счита също, че не е подходящо заместник-председателят и членовете на Комисията да се избират по предложение на нейния председател, тъй като по този начин целият състав ще бъде доминиран от мнозинството в парламента, а не от цялото народно представителство. Освен това отсъствието на конкретика в чл. 17, ал. 2 от приетия закон - каква точно информация може да се иска от членовете на Комисията при явяването им в Народното събрание, създава опасност от намеса на народните представители в текущи проверки на Комисията. Така се увеличава възможността от политическо влияние в дейността на Комисията, която законът по никакъв начин не прегражда.Също така с чл. 13, ал. 5 се изключват от обжалване някои от решенията на Комисията. \"Считам, че липсата на съдебен контрол не е оправдана за решенията, с които Комисията отказва да образува производство за отнемане на незаконно придобито имущество. Ако такива решения са незаконосъобразни, тяхната необжалваемост препятства изпълнението на правомощието на прокуратурата по чл. 127, т. 5 от Конституцията да следи за спазване на законността, като предприема действия за отмяна на незаконосъобразни актове. В този смисъл уредбата не предоставя необходимите гаранции за спазване на законността в дейността на Комисията и за обществения интерес, чиято защита несъмнено е легитимна цел\", посочва в мотивите си Румен Радев, който очаква това да доведе и до сезиране от страна на засегнатите лица на Европейския съд по правата на човека.\"Това поставя с изключителна острота въпроса за регресната отговорност, когато Република България е осъдена да заплати вредите, причинени от незаконосъобразни актове, действия или бездействия на органи и на длъжностни лица\", заявява Румен Радев.Според Румен Радев отговорността на членовете на е намалена и обхваща само вредите, настъпили в резултат на престъпление от общ характер, което е недопустимо.\"Не може нарушенията, извършени при упражняване правомощията на органите по ЗПКОНПИ, да бъдат заплащани от българските данъкоплатци, а не от виновните длъжностни лица\", категоричен е държавният глава.Според ветото върху закона, уредбата относно конституирането на Комисията и статута на нейните членове не дава убедителни гаранции за независимост, безпристрастност и отговорност. Една такава гаранция досега беше балансът между няколко конституционно предвидени органа при определяне на персоналния й състав.Според Румен Радев не може да има успешно противодействие на корупцията без участието на гражданското общество, което включва и подаването на сигнали. В момента в действащите законови уредби няма яснота кой всъщност е компетентен да разглежда сигналите за корупция и конфликт на интереси.Подаването на сигнал винаги крие риск от обратна репресивна реакция и затова защитата на лицата, които подават сигнали, е от особена важност, подчертава Румен Радев и допълва, че според него приетият закон не предоставя това.Съществен недостатък на уредбата е въвеждането на децентрализирано установяване на конфликт на интереси, който не гарантира политически неутралитет и безпристрастност на установяващите конфликт на интереси. Освен това необходимостта от специални обучения неминуемо ще доведе до продължителен \"нулев\" период в прилагането на този изключително важен способ за противодействие на корупцията.Освен това според държавния глава предвид широко разпространените практики на конфликт на интереси, предвиденото в чл. 67 от ЗПКОНПИ ограничение лица, за които е установен конфликт на интереси, да не могат да заемат висша публична длъжност в продължение само на една година, няма да постигне възпиращ ефект.Това се отнася и за едногодишния срок по чл. 38, ал. 1, т. 4 относно подаване на декларация за имущество и интереси след освобождаване от висша публична длъжност. Предвид всичко това считам, че уредбата няма да подобри, а ще затрудни дейността по установяване на конфликт на интереси.Румен Радев атакува и езика на разпоредбите, които \"изобилстват от понятия с неясно съдържание. Той дава за пример \"прояви на корупция\" (чл. 82, ал. 1), \"нарушения и престъпления, свързани с прояви на корупция\" (чл. 102, ал. 1, т. 1), \"действия или бездействия, които разкриват прояви на корупция\" (чл. 102, ал.1, т. 2),\"заплаха за корупция\" (чл. 103, т. 2).Държавният глава поставя въпроса и за предвидената възможност в чл. 104, ал. 3 за използване на специални разузнавателни средства, без да се конкретизира в какви случаи те ще се прилагат.\"Не е изключена изрично възможността специални разузнавателни средства да се експлоатират и за нарушения, които не са тежки престъпления. Необходимо е да се отчита, че при използването на СРС-та временно се ограничават неприкосновеността на личния живот и жилището, както и тайната на кореспонденцията и на другите съобщения. Това са основни права, гарантирани с чл. 32, 33 и 34 от Конституцията на Република България и с чл. 8 от Конвенцията за защита на правата на човека и основните свободи\", посочва в мотивите си президентът Румен Радев.\"Не поставям под съмнение определената в чл. 2, т. 3 от приетия закон цел да се защитят интересите на обществото чрез предотвратяване на възможностите за незаконно придобиване на имущество, защото това явление е особено вредно за демократичните общества, националните икономики и правовия ред. Същевременно в някои от разпоредбите на ЗПКОНПИ не се съдържат достатъчно гаранции за обективното и безпристрастното им прилагане, което в производството по отнемане на незаконно придобито имущество е особено важно с оглед сериозното засягане на конституционно защитено право, каквото е правото на собственост\", посочва още Румен Радев.Форма на възстановяване на нарушената социална справедливост е отнетото незаконно придобито имущество да се използва в обществен интерес или за социални цели. Това изисква имуществото да бъде управлявано адекватно, за да не се губи от икономическата му стойност, което не е разписано в закона, според Румен Радев, по адекватен начин, тъй като с междуведомствен орган няма да се постигне бързина и оперативност.Противодействието на корупцията не може да се ограничи само до дейности по деклариране на имущество и интереси, проверка на имущественото състояние, установяване на конфликт на интереси и отнемане на имущество. Тези мерки са важни и са се прилагали досега, но не са достатъчни... Очакванията на българското общество са за бързи и ефективни резултати в борбата с корупцията. Най-силното доказателство за успеха на усилията в борбата с корупцията ще се изразява в това престъпленията да бъдат разкривани своевременно и по отношение на извършителите да се осъществява ефективно наказателно преследване, завършват мотивите на държавния глава, с които се налага вето върху закона.", "date": "2018.01.02", "title": "Президентско вето и върху закона за борба с корупцията"}
{"url": "https://news.bg/regions/18-000-akta-pri-370-000-proverki-sa-izdali-gorskite-za-2017-g.html", "text": "Близо 18 000 са издадените актове от проверяващите екипи на Изпълнителната агенция по горите и горските предприятия, съобщиха от Изпълнителната агенция по горите.Задържаната дървесина по наказателни постановления е над 20 000 куб. м и над 16 000 куб. м дърва за огрев. От нарушителите са отнети и близо 400 моторни превозни средства, над 650 каруци, близо 500 моторни триона, както и други инструменти за дърводобив.Тези актове са резултат от 370 000 проверки, направени в горите през 2017 г. Над 200 хиляди от инспекциите са направени от мобилните екипи и стражарите на 6-те държавни предприятия. Почти 170 хиляди са проверките, направени от инспекторите от 16-те регионални дирекции на Изпълнителна агенция по горите. Общият брой на проверките, направени в горите за 2017 г. надвишава с над 80 хил. проверките, извършени за 2016 г.Проверките са за незаконна сеч, за транспортиране на незаконно добита дървесина, без превозен билет или от превозни средства без GPS устройство. Проверките и актовете са и за продажба на незаконно добити дърва за огрев, а също и проверки на физически лица, ловци и риболовци и МПС.По-интензивният контрол беше разпореден от настоящия екип на Министерство на земеделието, храните и горите през месец май 2017 г. В последните месеци проверките станаха по-чести предвид на зачестилите бракониерски набези в началото и по време на отоплителния сезон.От месец юни до декември 2017 г. са извършени близо 290 000 проверки за незаконна сеч и нарушения в горите. Само в последните две седмици те са над 25 хиляди. От тях около 10 хиляди от 16-те регионални дирекции на ИАГ и над 15 хиляди от 6-те държавни предприятия.Близо 1,25 млн. пространствени куб. м дърва за огрев са предоставени от 6-те държавни предприятия по обобщени данни към 18 декември 2017 г. чрез директни продажби на физически лица, което покрива нуждите на 180 000 домакинства.От ИАГ отчитат, че са преизпълнили плана си за снабдяване на населението с дърва за огрев чрез директни продажби от предприятията е 102 % или с 25 000 куб. м.Предоставените дърва за огрев през 2017 г. са със 100 000 кубически метра или с  през цялата 2016 г.Снабдяването с дърва за огрев за населението през 2017 г. приключи. В някои стопанства имаше известно забавяне при предлагането на дърва за огрев главно поради затруднения при осигуряването на добив на дървесина. Там предприятията и стопанствата работиха и в последните дни на 2017 г. за извършване на тази реализация, където беше възможно, отчитат от горската агенция.От ИАГ отчитат, че през м.г. са продадени и близо 2 милиона и 650 хиляди плътни куб. метра (около 4 милиона и 650 хил. пространствени куб. м) дървесина от категорията \"дърва на юридически лица и еднолични търговци\". От нея значителна част от която също се ползва за отопление.Дърва за огрев освен от държавните горски територии, управлявани от 6-те държавни предприятия, се добиват и предлагат на пазара и от общински и частни гори. Те предоставят около една трета от добива от държавни гори или приблизително 2 милиона пространствени куб. м дърва, поясниха от ИАГ.", "date": "2018.01.02", "title": "18 000 акта при 370 000 проверки са издали горските за 2017 г."}
{"url": "https://news.bg/world/kim-chen-un-naredil-na-uchenite-da-napravyat-nay-golyamata-raketa-na-kndr.html", "text": "Лидерът на Северна Корея Ким Чен-ун е наредил на учените си да конструират най-голямата ракета в арсенала на страната и да бъде подготвена за изстрелване на 9 септември 2018 г., когато се отбелязват 70 г. от основаването на републиката.Това разкри избягал от страната севернокорейски гражданин, цитиран от вестник \"Дейли телеграф\".Ким Чен-ун е издал заповедта на двудневна среща с военното ръководство и учени в Пхенян в средата на декември.Не се съобщава името на избягалия, но японският вестник \"Майничи\" пише, че гражданинът на КНДР е участвал в ракетната програма на страната.Той казал пред вестника, че ракетата ще бъде Унха-4 и по-голям вариант на Унха-3 - тристепенна ракета, която според КНДР може да изпраща сателити в орбита.Унха-3 беше успешно изстреляна от северозападната част на страната през февруари 2016 г.Източникът допълнил, че ракетата като цяло е направена, но на учените ще им трябват още шест месеца, за да я подготвят за изстрелване. Предполага се, че тя ще бъде използвана за извеждане на сателит в орбита, който ще събира данни за бъдещи ракетни изпитания на КНДР, въпреки че може да бъде използван също за изпитване способността на бойна глава да оцелее при връщане в атмосферата.", "date": "2018.01.02", "title": "Ким Чен-ун наредил на учените да направят най-голямата ракета на КНДР"}
{"url": "https://news.bg/politics/triagalnikat-sasht-rusiya-kitay-opredelya-pravilata-prez-2018-a.html", "text": "Светът от 2017 г. се променя бързо и ако държавата е била устойчив компонент, то вече не е така, няма предсказуемост и устойчивост. Това заяви проф. Нина Дюлгерова на пресконференция на тема \"България - средище между Изтока и Запада\".Според нея за България през 2018 г. субективният фактор в лицето на премиера Бойко Борисов и президента Румен Радев ще изиграе ролята си и може да използва предоставените възможности и да се получат резултати далеч от песимизма.В икономиката по-значителните събития през 2017 г. е употребата на криптовалутата и изтеглянето на САЩ от различни организации.В областта на сигурността имаме постоянна надпревара във въоръжаването. За първи път в САЩ са гласувани 700 млрд. долара за въоръжение.Ключовите думи в тази област са Йерусалим и Иран. България ще бъде използвана по време на европредседателството дотолкова, доколкото може да се използва за разговори на тази тема, стана още ясно от думите ѝ.Доц. Георги Чанков, преподавател в УНСС, предвиди, че триъгълникът САЩ-Русия-Китай ще определя световните събития. Заради усилията на Тръмп има увеличение на продажби на оръжия, но няма нова война.Той заяви, че през 2018 г. няма да има нова война и очаква войната в Йемен да приключи.Образът на Русия като всемирно зло ще избледнее, заяви още той.Отношенията в \"триъгълника\" ни засягат пряко, защото имат значение за развитието на региона ни. Китай предлага на Западните Балкани инвестиции и средносрочна икономическа перспектива. САЩ налагат контрол заради заличаване на последните бели петна в картата на НАТО. Русия ще има нарастваща икономическа активност на Балканите.Големият отсъстващ на Балканите е ЕС. Според него с изтичане на българското председателство темата Западни Балкани ще отшуми.През 2018 г. ще се увеличат популистите в ЕС. Опитът за федерализация на Европа ако продължава, тези настроения ще се увеличат.Според доц. Чанков предстои възход на криптовалутата.Кольо Парамов, финансов експерт, заяви, че Румъния била пред нас, а валутният борд блокирал икономиката. По думите му, можело да има предсрочни избори по време на европредседателството. Според него който ползва криптовалута може бързо да забогатее, но и бързо да обеднее.", "date": "2018.01.02", "title": "Триъгълникът САЩ-Русия-Китай определя правилата през 2018-а"}
{"url": "https://news.bg/economics/12-mineralni-izvora-se-davat-za-polzvane-na-obshtinite.html", "text": "Списък с 12 находища на минерална вода, които да се управляват от общините, одобри министърът на околната среда и водите Нено Димов. Срокът за ползване е 25 години, съобщиха от Министерството на околната среда и водите.Според Закона за водите, този списък се публикува всяка година на интернет страницата на МОСВ.В одобрената заповед на \"Басейнова дирекция\" за 2018-та година са включени . Към момента те са изключителна държавна собственост.Минералните извори са \"Брацигово\" - община Брацигово, \"Варвара\" - община Септември, \"Китен\" - община Приморско, \"Нареченски минерални бани\" - община Асеновград, \"Невестино-Барището\", който се намира в община Невестино.Другият извор, който е в община Невестино е \"Невестино-Топилата\". Във Велико Търново е находището \"Ресен\".В списъка са включени и находището \"Рударци\" в община Перник, \"Търговище-Боаза\" в община Търговище, \"Харманли\" - в община Харманли. Последните две минерални находища са \"Чирпан\" - община Чирпан и \"Шипково\" - община Троян.", "date": "2018.01.02", "title": "12 минерални извора се дават за ползване на общините"}
{"url": "https://news.bg/world/sarbiya-s-visoki-ochakvaniya-kam-balgarskoto-evropredsedatelstvo.html", "text": "Сърбия с високи очаквания към българското председателство на Европейския съюз, съобщава IBNA.Вчера България официално пое председателството на съюза. През следващите 6 месеца София ще бъде инициатор на плановете на ЕС, които включват евроинтеграцията на Западните Балкани.Сърбия очаква по време на председателството на България официално да бъде заявено, че \"крайният срок\" за присъединяване на страната към ЕС ще бъде 2025 г.Фактът, че България \"ясно подчертава европейската перспектива на Западните Балкани\" е едно от най-важните неща за Сърбия, според Радио-телевизия на Сърбия.Предвижда се този подход да продължи и по време на следващите две европредседателства от страна на Австрия и Румъния.\"\", каза Ядранка Йоксимович, сръбският министър за европейска интеграция.Основно събитие по време на българското председателство ще бъде срещата на върха в София през май. Европейската перспектива на Западните Балкани беше спомената за първи път на срещата на върха в Солун през 2003 г. Очакванията са до май да се обяви 2025 за година на разширяване на ЕС.Преди срещата в София стратегията за присъединяване на Сърбия и Черна гора към ЕС през 2025 г. трябва да бъде приета в Брюксел.\"\", заяви Владимир Медяк от Европейското движение на Сърбия.Отбелязва се, че наскоро български представители са повторили позицията си, че \"Сърбия принадлежи на ЕС\" и че София ще работи за ускоряване на евроинтеграцията.", "date": "2018.01.02", "title": "Сърбия с високи очаквания към българското европредседателство"}
{"url": "https://news.bg/int-politics/turtsiya-raztrevozhena-zaradi-protestite-v-iran-zove-za-izbyagvane-na-nasilieto.html", "text": "Турция обяви, че е разтревожена от информациите за умиращи хора и рушенето на обществени сгради в Иран по време на полицейските репресии срещу антиправителствените демонстрации, които започнаха през миналата седмица, съобщава \"Ройтерс\".\"Смятаме, че е необходимо да се избягва насилието и да се избягват провокациите\", заявиха от турското външно министерство в изявление, добавяйки, че се надяват, че чуждите намеси ще бъдат избегнати.", "date": "2018.01.02", "title": "Турция разтревожена заради протестите в Иран, зове за избягване на насилието"}
{"url": "https://news.bg/economics/plashtame-po-skapata-tsena-na-vodata-dokato-sadat-ne-reshi-drugo.html", "text": "Гражданите ще заплащат новите, по-високи цени на водата, докато Административния съд не реши нещо друго. Това заяви пред БНР председателят на комисията за наблюдение на дейността на КЕВР в 44-то народно събрание Валентин Николов.Новите цени на водата влизат в сила от 1-ви януари. Те са оспорени  и омбудсмана . Очакваме да видим дали е спазена процедурата чисто законово, каза депутатът от ГЕРБ.Относно нарушаването на процедурата по съгласуването с ВиК асоциациите от Комисията за енергийно и водно регулиране са обяснили, че всички документи са изрядни, посочи Николов. Той подчерта, че гражданите  до момента, в който Административният съд не реши друго.Относно глобата от 3 млн. лева, наложена на едно от електроразпределителните дружества, Николов коментира, че законът дава правомощия на регулатора (КЕВР) да нанася съответните административни наказания. Те зависят от тежестта на извършеното нарушение, а това, че не са го връчили в законния срок - това е друг въпрос, заяви Николов.Депутатът обясни, че след 10 януари ще извикат представители на КЕВР в парламента, за да си говорят с конкретни числа.Припомняме, на 21 декември КЗК глоби две електроразпределителни дружества заради монополно поведение.Според него, не са постъпвали предложения за промяна на законодателни текстове от страна на КЕВР. Всяка промяна на законодателен текст, която звучи добре, в един момент може да създаде проблеми, затова трябва да има доста голямо обсъждане, допълни Валентин Николов.", "date": "2018.01.02", "title": "Плащаме по-скъпата цена на водата, докато съдът не реши друго"}
{"url": "https://news.bg/world/v-germaniya-otchetoha-nay-visokoto-nivo-na-trudova-zaetost-ot-1990-g.html", "text": "Трудовата заетост в Германия се покачи с 1,5% до 44,3 милиона души през 2017 г., разкрива Федералната статистическа служба, цитирана от ДПА.Това е най-високото ниво на заетост от обединението на страната през 1990 г. и представлява най-рязкото увеличение от 2007 г.За 12 поредна година се регистрира увеличение на заетите в Германия.Безработицата през 2017 г. в страната е 3,7% - най-ниското ниво от 27 г.", "date": "2018.01.02", "title": "В Германия отчетоха най-високото ниво на трудова заетост от 1990 г. "}
{"url": "https://news.bg/int-politics/egipet-obesi-petima-zatvornitsi.html", "text": "Затворническите власти в Египет са обесили петима затворници, които са били осъдени на смърт, четирима от тях заради атентат, при който са загинали военни кадети, съобщава \"Франс прес\".Екзекуциите са извършени дни след умъртвяването на 15 затворници, осъдени за нападение срещу полицията и военните в най-голямата масова екзекуция в Египет от много години насам.Четирима от екзекутираните днес са били осъдени на смърт от военен съд заради атентата през 2015 г. на стадион, северно от столицата Кайро, при който загинаха трима военни кадети.Петият е бил осъден на смърт заради криминален случай, уточняват източници, без да дават повече подробности.Другите четирима са били обвинени, че имат връзки с радикалното ислямистко движение \"Мюсюлманско братство\" на бившия президент Мохамед Морси, когото армията свали от власт през 2013 г. след протестите срещу едногодишното му пребиваване във властта.На 26 декември затворническите власти обесиха 15 затворници, осъдени на смърт от военен съд заради атаки срещу полицията и военните на Синайския полуостров.Атаките на екстремистите на неспокойния полуостров избиха стотици полицаи и войници след свалянето на Морси.Съдилищата осъдиха стотици ислямисти на смърт оттогава насам, въпреки че повечето от тях са обжалвали решенията и са спечелили провеждането на повторни съдебни процеси.", "date": "2018.01.02", "title": "Египет обеси петима затворници"}
{"url": "https://news.bg/society/5-otstapka-ako-sofiyantsi-platyat-danak-mps-onlayn-do-30-april.html", "text": "От 1 януари жителите на столицата могат да плащат годишния си данък за моторни превозни средства оналйн през електронната страница на Столична община. Задълженията могат да бъдат внесени и през банка или друга финансова институция.При плащане онлайн софиянци могат да получат 5% отстъпка от данъка МПС. Това може да стане, ако те заплатят сумата до 30 април 2018 година. Гражданите трябва да заплатят и цялата дължима сума наведнъж.Ако софиянци изберат да платят данъка МПС на вноски, сроковете са до 30 юни 2018 г. - първа вноска и 31 октомври 2018 г. - втора вноска.През интернет страницата на Столична община могат да се правят и справки.От днес, 2 януари 2018 г., софиянци могат да плащат годишния си данък за моторни превозни средства и в някой от 22-та районни отдели на дирекция \"Общински приходи\". За удобство на гражданите, всички каси на данъчните служби разполагат с ПОС терминали.Кампанията по плащане на местния данък недвижими имоти и такса смет ще започне в първите дни на февруари.", "date": "2018.01.02", "title": "5% отстъпка, ако софиянци платят данък МПС онлайн до 30 април"}
{"url": "https://news.bg/world/makedoniya-gartsiya-da-spre-da-ni-darzhi-za-zalozhnik.html", "text": "Президентът на Македония Георге Иванов заяви, че на предстоящата среща на върха на НАТО се очаква страната му да се присъедини към алианса, информира META.По думите му обаче Гърция трябва да покаже съзнание за това, което се случва в региона и егоистичните й интереси не трябва да бъдат основата Македония да се държи за заложник.По време на посещение в казарма в провинцията държавният глава също добави, че по спора за името Македония е направила много в процеса в рамките на ООН, но Гърция не изпълнява задълженията си.Относно българското председателство на ЕС македонският държавен глава каза, че страната му ясно е очертала очакванията си, в които влиза обявяване на крайна дата за започване на преговорите.", "date": "2018.01.02", "title": "Македония: Гърция да спре да ни държи за заложник"}
{"url": "https://news.bg/weather/oblachen-i-dazhdoven-vtornik.html", "text": "Облачно и дъждовно ще е времето днес. Това съобщават от НИМХ на БАН. Ще духа до умерен вятър. Минималните температури ще са между минус 1 и 4 градуса. Максималните температури ще са между 7 и 12 градуса. Атмосферното налягане ще е по-ниско от средното за месеца и ще започне да се повишава.  ", "date": "2018.01.02", "title": "Облачен и дъждовен вторник "}
{"url": "https://news.bg/world/asandzh-s-taynstveno-saobshtenie-v-tuitar.html", "text": "Създателят на \"Уикилийкс\" Джулиан Асандж публикува странно съобщение в профила си в \"Туитър\", предадоха световните информационни агенции. То веднага породи спекулации за състоянието му. Става въпрос за код от 60 знака и линк към клипа Paper Planes на певицата M.I.A.Твърди се, че Асандж е умрял, а след тази публикация ще се стартира оповестяването на секретни документи. Асандж живее в посолството на Еквадор в Лондон от 2012 година. Той поиска убежище от латиноамериканската страна, за да избегне екстрадиране в Швеция, където е заподозрян в престъпление от сексуален характер. Асандж отхвърля всички обвинения и ги определя за политически мотивирани. Той се опасява, че Швеция ще го предаде на САЩ, където може да бъде осъден на 35 години затвор за публикуване на секретни документи на Държавния департамент.", "date": "2018.01.02", "title": "Асандж с тайнствено съобщение в \"Туитър\" "}
{"url": "https://news.bg/society/pochitame-sv-silvestar-1.html", "text": "На втория ден от новата година празнуваме деня на Свети Силвестър. Този празник е известен още и като Карамановден.На този ден православната църква чества родения в Рим Св. Силвестър. Негов учител във вярата и науката бил благочестивият презвитер Кирин. В столицата на световната империя тогава идвали много странници, а младият Силвестър много обичал да ги подслонява в гостоприемния си дом.Веднъж, градоначалникът го повикал да принесе жертва на боговете и го заплашил с мъчения и смърт, ако не изпълни заповедта. Св. Силвестър предвидил близката смърт на користолюбивия и жесток управител и му отговорил с евангелските слова от притчата за безумния богаташ: \"Нощес ще ти поискат душата\" (Лука 12:20) - и му заявил, че неговите заплахи няма да се сбъднат!Самонадеяният Тарквиний наредил да заведат Силвестър в тъмница и да го оковат във вериги, но като седнал да обядва, заседнала рибена кост в гърлото му и към полунощ умрял и Силвестър бил освободен от затвора. Светите му мощи почиват в построената от него гробница върху катакомбата \"Св. Прискила\" и неговата гробница е една от най-старите гробници на \"Вечния град\".С името на Св. Силвестър е свързано интересно предание. Магьосникът Замврий, който не бил привърженик на християнството, убива вол, прошепвайки му името на някакъв бог. Св. Силвестър разбира за това и кара магьосника да спаси животното, тъй като само Бог има право да дарява и отнема живот. Замврий не успява да спаси вола, но уповавайки се на своята вяра Силвестър връща живота на животното. По тази причина той се счита за покровител на животните и най-вече на воловете.На този ден народът отдава почит на едрия рогат добитък и най-вече на вола, тъй като в миналото това животно е било използвано като основна впрегатна сила. Поради това празника на Свети Силвестър освен Карамановден се нарича още и Волски празник.Свързан е с обичая да се чистят (ринат) оборите. Има определено очистителен характер.През нощта срещу празника момците, които са ходили да коледуват обикалят домовете на тези стопани, които имат биволи (или друг едър рогат добитък) и изриват тора от неизринатите от Коледа обори. Риначите вземат оставената за тях от стопаните в обора торба с хляб, месо и вино и си отиват, без да се обадят.На следващия ден могат да бъдат поканени на гости, особено там, където има мома. Празникът завършва с голямо хоро на мегдана.Днес имен ден имат Силвестър, Силвия (\"силва\" е \"гора\" - сила и свежест), Гopан и Гoрица.", "date": "2018.01.02", "title": "Почитаме св. Силвестър"}
{"url": "https://news.bg/disasters/zemetresenie-s-magnitud-5-po-rihter-useteno-u-nas.html", "text": "Земетрeсение с магнитуд 5 бе усетено у нас тази сутрин, предаде БНТ. То бе регистрирано в 6:24 часа. Епицентърът е по границата с Гърция и Македония.За момента няма данни за жертви, ранени и големи материални щети. Според Геофизичния институт на БАН трусът е със сила 5,2 по Рихтер. Справка със сайта на Европейския сеизмологичен институт показва, че епицентърът на труса е бил на 145 км югоизточно от Скопие и 10 км източно от Дойран, Македония и 7 км северно от Дросатон, Гърция. Епицентърът е на 6 дълбочина. Читатели от София, Благоевград, Петрич, Пловдив, Самоков и други градове споделят, че са усетили земетрсението. Тази нощ в Македония са били регистрирани серия трусове със сила над 4 по Рихтер. ", "date": "2018.01.02", "title": "Земетресение с магнитуд 5 по Рихтер усетенo у нас "}
{"url": "https://news.bg/world/protestite-predizvikaha-panika-v-pravitelstvoto-na-iran.html", "text": "Паника в иранското правителство заради продължаващите протести, при които загинаха най-малко 13 души, включително един полицай, съобщават АП и Фокс нюз.Изтекли в публичното пространство стенограми от срещи на върховния лидер на Иран аятолах Али Хаменеи с политически лидери и шефовете на силите за сигурност разкриват настроението в правителството, което е обсъдило как да потуши националните протести.Информацията е от няколко срещи до 31 декември и с нея се е сдобил Националният съвет за съпротива в Иран, който се позовава на високопоставени източници от правителството.От стенограмите, които са преведени на английски език от фарси, става ясно, че демонстрациите са засегнали всеки сектор от икономиката на страната и \"заплашват сигурността на правителството\".\"Първата стъпка е да се намери начин за излизане от тази ситуация\", се пояснява.Допълва се, че \"\". Правителството смята, че \"това е много сложна ситуация и е различна от предишни подобни случаи\".Според източници на Националния съвет за съпротива в Иран в най-малко 40 града в Ислямската република са организирани протести, включително и в Техеран.Властите са обезпокоени от това, че още от първия ден протестиращите скандират срещу Хаменеи и правителството, въпреки че спонтанните демонстрации започнаха в отговор на нестабилната икономическа ситуация в страната.От срещите на ръководството става ясно още, че разузнаването към Революционната гвардия следи ситуацията и работи за предотвратяване на протестите.Пояснява се, че все още не е обявен \"червен код\", което би довело до военна намеса. Но се прогнозира, че изпращането на гвардията ще ескалира ситуацията.Ръководството на Иран също е обсъдило изразената от американския президент Доналд Тръмп подкрепа за протестиращите.\"САЩ официално подкрепят хората на улицата\" и Западът е \"обединен в подкрепата за двуличниците\", което се случва за \"първи път\", констатирало правителството, което смята, че протестите са организирани предварително.", "date": "2018.01.02", "title": "Протестите предизвикаха паника в правителството на Иран"}
{"url": "https://news.bg/world/yuzhna-koreya-predlozhi-pregovori-na-visoko-nivo-s-kndr.html", "text": "Южна Корея предложи преговори на високо ниво с КНДР във връзка с участието на тоталитарната страна на Зимните олимпийски игри, съобщава \"Йонхам\".Медията пояснява, че предложението за организиране на преговори през следващата седмица е в отговор на новогодишното послание на лидера на Северна Корея Ким Чен-ун, който намекна, че страната е готова за помирение.Министерството по въпросите на обединението на Южна Корея е предложило двете държави да се срещнат във вторник (9 януари 2018 г.) в селцето Панмунджом.По време на обръщението си Ким заяви, че Пхенян е открит за диалог със Сеул, намеквайки, че страната желае да участва на игрите, които ще се проведат в Южна Корея между 9 и 25 февруари.Няколко часа по-късно Синият дом (президентството на Южна Корея - Бел. ред.) приветства позицията на КНДР, подчертавайки, че Сеул е отворен за разговори \"по всяко време, място и формат\".", "date": "2018.01.02", "title": "Южна Корея предложи преговори на високо ниво с КНДР"}
{"url": "https://news.bg/world/raznoglasiya-mezhdu-germanskite-konservatori-i-sotsialdemokrati-oshte-predi-pregovorite.html", "text": "Консерваторите на германския канцлер Ангела Меркел и социалдемократите с разногласия по някои въпроси на фона на трупащите се неразрешени въпроси дали те могат да постигнат съгласие за подновяване на коалицията, която управлява страната през последните четири години, информира Ройтерс.Двете водещи германски партии имат разногласия по въпроси като миграцията и орязване на данъците.Германските партии все още не могат да сформират правителство близо 4 месеца след парламентарните избори.Лидерите на двете основни партии ще започнат предварителни разговори на 3 януари, а от 7 до 12 януари са запланувани проучвателни преговори. Но все повече политици вярват, че Меркел може да управлява правителство на малцинството или държавата отива към предсрочни избори.Заместник-председателят на Германската социалдемократическа партия Торстен Шефер-Гюмбел заяви, че последните коментари на някои консервативни политици са \"контрапродуктивни за всяка форма на правителствена формация\" и подчерта, че те хвърлят съмнение върху волята на консерваторите за общо управление.Гюмбел поясни, че изобщо не е сигурно дали ще бъде сформирана нова коалиция, а също така дали преговорите могат да покажат, че двете партии си имат достатъчно доверие.\"\", каза той в интервю за вестник Passauer Neue Presse.Гюмбел подчерта, че социалдемократите имат различия с консерваторите по редица теми и отхвърли като \"абсурдни\" предложения на консерватори за намаляване на данъците на най-богатите.Социалдемократите и Християндемократическата партия имат разногласия в областта на здравеопазването, имиграцията, Европа, регулациите на работното място и пенсиите.Торстен Шефер-Гюмбел отбеляза, че подкрепя призива на парламентарния лидер на социалдемократите Андреа Налес за увеличаване на данъците на най-богатите и приемане на мерки, които да не позволяват на големите компании да укриват данъци.Но Християнсоциалният съюз, баварският съюзник на Меркел, се дистанцира от позицията на социалдемократите с политически документи, в които призовава за намаляване на корпоративния данък, орязване на социалните помощи за бежанците, по-високи разходи за отбрана и ограничаване на миграцията.Влиятелният икономически съвет в Християндемократическия съюз съобщи, че ще призове партийните лидери да се насочат към правителство на малцинството, когато се срещнат тази седмица, аргументирайки се, че Германия ще бъде изправена пред \"голяма финансова тежест през следващите поколения\", ако социалдемократите настояват да им се прокарат плановете за разходи.Според съвета Голяма коалиция ще бъде много по-скъпа в дългосрочен план в сравнение с правителство на малцинството.Експерти алармират, че при нови избори най-много ще спечели крайнодясната партия \"Алтернатива за Германия\", която за първи път влезе в Бундестага.", "date": "2018.01.02", "title": "Разногласия между германските консерватори и социалдемократи още преди преговорите"}
{"url": "https://news.bg/world/opashki-na-letishta-v-sasht-sled-vremenno-prekasvane-na-kompyutrite-na-imigratsionnite.html", "text": "Компютрите на имиграционните власти на САЩ на няколко летища излязоха от строя за около два часа, което предизвика дълги опашки от пътници, влизащи в страната след коледните и новогодишни празници, съобщават агенции.Системите на митническите и гранични власти спряха около 19,30 часа Северноамериканско източно време. Проблемът беше разрешен около два часа по-късно, съобщиха от Служба \"Митници и гранична защита на САЩ\".Допълва се, че всички летища работят при нормален режим, след като пътниците бяха принудени да почакат по-дълго.От службата поясняват, че на този етап няма индикации прекъсването да е вследствие на хакерска атака.Пътници споделиха снимки с дълги опашки на международно летище \"Джон Кенеди\" в Ню Йорк и на международното летище \"Хартсфийлд-Джаксън\" в Атланта, щата Джорджия.Международното летище в Денвър също беше засегнато.Подобна неизправност в компютърната система на митническите и гранични власти се случи преди година.", "date": "2018.01.02", "title": "Опашки на летища в САЩ след временно прекъсване на компютрите на имиграционните "}
{"url": "https://news.bg/politics/kzk-othvarli-zhalbata-na-ukrainska-firma-za-remonta-na-migovete-ot-rusiya.html", "text": "Комисията за защита на конкуренцията (КЗК) е отхвърлила жалбата на украинската компания \"Украинмаш\" за спирането на обществената поръчка за ремонта на българските изтребители МиГ-29, които са на въоръжение в Българската армия, съобщава БНР.Решението на КЗК дава възможност на Министерството на отбраната да продължи преговорите с единствената избрана от него фирма - руската РСК МиГ.Украинската фирма обаче може да обжалва решението на КЗК пред Върховния административен съд.Министерството на отбраната отдели около 82 млн. лв. за ремонта на миговете в Русия. Докато чакаше произнасянето на КЗК обаче, в края на 2017 г. правителството преразпредели 53,4 млн. лв. от тях за проекти за поддръжка на военните летища и ремонти на сгради на военните училища.Военният министър Красимир Каракачанов определи обжалването на процедурата като \"саботаж\". В тази връзка той поиска и промяна в Закона за обществените поръчки, която да ограничи възможността фирми без интерес да обжалват сделки за националната сигурност.", "date": "2018.01.02", "title": "КЗК отхвърли жалбата на украинска фирма за ремонта на миговете от Русия"}
{"url": "https://news.bg/world/izrael-bombardira-gaza-sled-raketna-ataka.html", "text": "Военновъздушните сили на Израел бомбардираха лагер на палестинската групировка \"Хамас\" в южната част на Ивицата Газа, съобщи армията, цитирана от \"Таймс оф Израел\".Бомбардировките са в отговор на изстреляна към Израел ракета.Армията на еврейската страна поясни, че е ударила обект на \"Хамас\", защото Израел държи \"Хамас\" под отговорност за всички изстреляни ракети и възникналото насилие на границата на Израел с Ивицата Газа.Няма информация за жертви при бомбардировките в Газа.Израелски представители съобщиха, че терористи от Ивицата Газа са изстреляли ракета, която е паднала в района Ешкол. Не се съобщава за пострадали или материални щети от ракетата.Не са пускани сирените, тъй като ракетата е била насочена към район, който не е населен с хора.", "date": "2018.01.02", "title": "Израел бомбардира Газа след ракетна атака"}
{"url": "https://news.bg/world/pakistan-privika-poslanika-na-sasht.html", "text": "Пакистан привика посланика на САЩ, съобщи говорител на американското посолство в азиатската страна, информира АФП.Това е рядък ход от страна на Исламабад, който е в отговор на коментар на американския президент Доналд Тръмп. Вчера държавният глава на САЩ използва \"Туитър\", за да атакува Исламабад. Тръмп предупреди, че Вашингтон може да спре финансовата помощ за държавата, тъй като \"лъжи\", че се бори с терористите.Посланик Дейвид Хейл е бил привикан във външното министерство в пакистанската столица в понеделник вечерта, след като Исламабад отговорил гневно на обвиненията на Тръмп, че правителството подкрепя терористите.Говорител на посолството потвърди, че Хейл се е срещнал с пакистанските власти, но добави, че не може да разкрие съдържанието на проведените разговори.Пакистан отвърна на Тръмп, че е направил много за САЩ, помагайки в \"покосяването\" на \"Ал Кайда\", но в същото време американските министри обиждали и изразявали недоверие към Исламабад.Междувременно администрацията на американския президент е решила да не отпуска военна помощ на Пакистан.САЩ не планират да предоставят 255 милиона долара на Пакистан, каза представител на Съвета за национална сигурност пред Фокс нюз.", "date": "2018.01.02", "title": "Пакистан привика посланика на САЩ"}
{"url": "https://news.bg/economics/balgarite-po-bogati-prez-2018-godina-edva-li.html", "text": "Икономистът Мика Зайкова не е сигурна, че ще се почувстваме по-богати през 2018 г. в сравнение с миналата година, като причината за това според нея е, че реалният сектор е на тавана на капацитета си, а не се очакват инвестиции.\"Само от потребление няма как да направим голямо богатство. Износът върви, да, но стоките, които продаваме, са с ниска добавена стойност\", коментира тя в сутрешния блок на БиТиВи.Според колегата ѝ Илия Лингорски за доходите в бюджетната сфера вече е ясно какво ще се случва, защото Бюджет 2018 вече е приет. Тенденцията в последните години е, че там, където доходите растат, те растат по-бързо от инфлацията. Но има много места, където те не могат да растат толкова.На въпрос дали и работодателите ще развържат кесиите, Зайкова подчерта, че \"това са мечти\".\"Те и сега възразяват срещу минималната работна заплата. Не забравяйте, че 37% от излизащите от гимназиите са функционално неграмотни, т. е. очаква се да попълнят редиците на нископлатените работници и работещите бедни\", коментира Зайкова.\"Борбата за по-висока минимална работна заплата си е борба на Министерството на финансите, тя не трябва да е на профсъюзите, защото това не е мярка за вдигане на доходите, а за събиране на повече в хазната\", каза от своя страна Лингорски, като допълни: \"Профсъюзите трябва да се борят за вдигане на средните заплати или на заплатите в определен тип сектор, професия и т. н. Оттам може да дойде диалог с работодателите за повишаване на доходите.\"Минимална работна заплата от 510 лв. за бизнеса означава малко повече разходи, а за хазната - малко повече пари. Но за реалните доходи не означава почти нищо, защото минималната работна заплата е средство за изсветляване на парите, които много често бизнесът плаща не изцяло на светло, счетоводно, пред службите, посочи той.\"Абсолютно съм съгласна\", отбеляза Зайкова, като приведе като довод това, че България е страната с най-висок процент сива икономика и най-висок процент корупция. \"Затова и не идват инвестиции тук\", заключи тя.По думите ѝ, цялата политическа класа е корумпирана и в този смисъл няма как да се очакват сериозни инвестици у нас.Тя подчерта, че 75% от домакинствата у нас получават доходи на член от семейството по-малки отколкото са необходими за издръжка, т. е. 575 лв. средно за България.\"30% от домакинствата имат доход на член от семейството под прага на бедност, което е ужасно. А прагът на бедност миналата година беше 314 лв., тази година става 321 лв. Тоест има хора и деца, които са недохранени, които живеят зле. Това е нещото, което трябва да ни безпокои. Трябва да се замислим\", призова Мика Зайкова.", "date": "2018.01.02", "title": "Българите по-богати през 2018 година? Едва ли"}
{"url": "https://news.bg/world/islandiya-parva-v-sveta-uzakoni-ravenstvoto-v-zaplashtaneto-na-zhenite-i-mazhete.html", "text": "В Исландия влезе в сила нов закон, който прави незаконно мъжете да получават по-високи заплати от жените, съобщават агенции.Законодателната промяна влезе в сила от 1 януари 2018 г. Така Исландия се превръща в първата страна в света, която узаконява равенството в заплащането на жените и мъжете.Според новите правила компаниите и правителствените агенции с най-малко 25 служители трябва да се сдобиват с правителствен сертификат за политики на равно заплащане.Тези, които нарушат законодателните промени, ще бъдат глобени.Специален механизъм ще осигурява равно заплащане на жените и мъжете.Според Световния икономически форум за последните 9 години Исландия е държавата с най-голямо равенство на половете в света.Правителството на страната планира до 2020 г. напълно да изравни заплащането при мъжете и жените.", "date": "2018.01.02", "title": "Исландия първа в света узакони равенството в заплащането на жените и мъжете"}
{"url": "https://news.bg/politics/siderov-se-chudi-zashto-tsyalata-darzhava-se-zanimava-s-nyakakav-lift.html", "text": "\"Обединени патриоти\" не сме влезли във властта, за да се занимаваме с плажове и лифтове. Това обяви лидерът на \"Атака\" Волен Сидеров в сутрешния блок на БиТиВи по повод решението на правителството да разреши изграждането на втори лифт в Банско.\"Не знам защо цялата държава се занимава с някакъв лифт. Вероятно става дума за пари. Ние не се съгласихме да участваме в тази коалиция заради лифтове, плажове или пързалки, а заради нещо по-сериозно и съществено - да вдигаме доходите на хората, да се борим с престъпността\", увери Сидеров.Запитан дали решението за Банско е било взето под натиск в последните дни на миналата година, както и да коментира различията в мненията на Валери Симеонов и Бойко Борисов по казуса, Сидеров призова \"ако обичат да се уточнят като възрастни мъже\".Той посочи, че много по-голям проблем за разрешаване е цената на водата и действията на КЕВР.\"КЕВР е една вредна комисия, където може би трябва да се започне разговор за корупция. Начело на нея стои един отявлен костовист, който трябва незабавно да си подаде оставката\", настоя Сидеров.По думите му, комисията трябва да бъде овладяна, защото тя се избира от парламента, но не се отчита пред него.Няма да се примиря с това да се вдига цената на водата, тока и парното, след което хората да сочат с пръст нас и да казват \"вижте какво направихте\", допълни още лидерът на \"Атака\".Той допълни, че през новата година ще напомня на своите коалиционни партньори, че те са във властта, за да \"правят живота на българите по-добър\".\"В България няма само 6 млн. скиори\", коментира още Сидеров.По повод коментарите в западни медии, че България поема председателството на Европейския съвет в \"облак от корупция\", Сидеров заяви, че в повечето европейски държави имало много по-сериозна корупция и те си го знаели.\"Това е начин да се цапа имиджът на България. Ако обичат, да си гледат тяхната корупция\", каза още Сидеров.", "date": "2018.01.02", "title": "Сидеров се чуди защо цялата държава се занимава с някакъв лифт"}
{"url": "https://news.bg/world/poveche-ot-20-sa-ubitite-pri-razmiritsite-v-iran.html", "text": "Девет души са загинали на протестите в Иран тази нощ, съобщи държавната телевизия на страната, цитирана от АП.За последните шест дни на демонстрации са загинали най-малко 22 души, включително и един полицай.Телевизията поясни, че шестима размирници са убити по време на атака срещу полицейски участък в Кахдариджан. Отбелязва се, че нападателите са се опитали да откраднат оръжия от полицейския участък. Съобщава се още, че двама души на възраст 11 г. и 20 г. са убити в град Хомейнишехр, докато служител на Революционната гвардия е убит в Наджафабад.Всички градове се намират в централната иранска провинция Исфахан, която е на 350 километра южно от Техеран.В Иран се провеждат най-големите протестни демонстрации от размириците след президентските избори през 2009 г.Протестите започнаха през миналия четвъртък в Машхад заради нестабилната икономика и скока на цените на стоките, след което се разпространиха в други градове. Някои от протестиращите се обявиха против правителството и върховния лидер аятолах Али Хаменеи. Стотици са арестувани.", "date": "2018.01.02", "title": "Повече от 20 са убитите при размириците в Иран"}
{"url": "https://news.bg/bulgaria/shteti-za-desetki-hilyadi-sled-pozhara-v-priyuta-na-otets-ivan.html", "text": "Щети за десетки хиляди лева е причинил пожара в приюта на отец Иван в Нови хан, който избухна в новогодишната нощ.Десетките хора, живеещи там, сред които и много деца, бяха евакуирани. След инцидента доброволци се включиха във възстановяването на дома. Така хората от приюта отново имат къде да се подслонят.Междувременно възстановяването на сградите продължава. \"Най-малко 50 000 лева ще отидат за възстановяването\", заяви отец Иван пред Нова телевизия.Причините за инцидента все още се изясняват, но най-вероятно пожарът е тръгнал от искра в комина.Дарителските сметки на приюта са: Дом за сираци \"Св. Николай\" при храм \"Св. Троица\", с. Нови хан, п.к. 2110 БУЛСТАТ: 175743823 UNICREDIT BULBANK, клон Елин Пелин Сметка в лева: IBAN: BG72UNCR96601000411600 Сметка в евро: IBAN: BG13UNCR70001522104630Събират се и дарения под формата на строителни материали - гради, мертеци, гипсокартон, минерална вата и др.", "date": "2018.01.02", "title": "Щети за десетки хиляди след пожара в приюта на отец Иван"}
{"url": "https://news.bg/press/shte-rabotim-za-haznata-do-4-may-trima-s-otryazani-prasti-sled-hvarlyane-na-piratki-na-nova-godina.html", "text": "Данъци. \"Сега\":Ще работим за хазната до 4 майЧетири месеца ще работим тази година, за да попълним държавната хазна. Това са изчислили анализаторите от Института за пазарна икономика, които всяка година правят сметката на българина за услугите, които ползва от държавата.Тази година денят на свободата от правителството ще настъпи на 4-ти май. Ако условно приемем, че дотогава сме работили само за хазната, след това ще работим единствено за себе си, като ще преразпределяме 36% приходи, коментира Петър Ганев от института пред БНР.\"Винаги се въртим около тези 35, 36, 37% преразпределение, като прибавим европейските средства - около 40. По-скоро се наблюдава това разминаване между какво приемаме в бюджета и какво се случва в края на годината, каза той. Празници. \"Монитор\":Трима с отрязани пръсти след хвърляне на пиратки на Нова година 500 души са потърсили помощ в първите часове на новата година от медиците на болница \"Пирогов\". Трима души са с ампутация на пръсти след използване на пиратки, съобщиха от здравното заведение. Специалистите очакват и днес денят в болница \"Пирогов\" да бъде натоварен.Тази година само две деца са постъпили след злоупотреба с алкохол в новогодишната нощ и няма деца, пострадали от пиратки.В токсикологията са приети по-малко пациенти в сравнение с предишни години - двама са докарани в болницата след употреба на наркотични вещества, а трима - на алкохол, млади хора, пили на екс. Пожар. \"24 Часа\":Отец Иван за пожара в приюта в Нови Хан: Видяхме се в чудо\"Запалихме камината долу вечерта. Да се затопли трапезарията, за да можем да отидем да вечеряме там и в 12 часа да посрещнем новата година. Всичко вървеше добре, камината си гореше долу. По едно време едно от децата ми викна да видя, че сградата гори. Като погледнах, пламъкът се издига на 3 метра\", разказва пред \"24 часа\" отец Иван за пожара, възникнал в приюта му в Нови Хан. Инцидентът се е случил снощи, няма пострадали. Децата и живеещите там са били евакуирани навреме. \"Много бързо е пламнало покрай комина, понеже нагоре не е мазан. Явно е имало мишки, които са се въртели и са направили дупки, в които са се натрупали сажди. Хвръкнала е искра и така се е запалило. От там се пали и покрива, понеже е от битова хартия се е запалил много бързо\", смята той. Европредседателство. \"Монитор\":България поема председателството на ЕС От 1 януари 2018 г., Република България за първи път ще поеме председателството на Съвета на Европейския съюз. Председателството се осъществява на ротационен принцип от всяка държава-членка за период от шест месеца. За да бъде гарантирана приемственост и последователност в работата на Съвета, е създадено \"председателско трио\", което изготвя 18-месечна работна програма. България ще си партнира в \"триото\" заедно с Естония и Австрия.Основни приоритети на българското европредседателство са кохезионната политика, интегрирането на Западните Балкани, сигурността и стабилността, както и икономическият растеж с фокус върху единния цифров пазар.В рамките на шестте месеца, през които страната ни ще изпълнява този ангажимент, са предвидени 299 събития - предимно в София, но също и във Варна, Бургас, Пловдив, Велико Търново, Габрово, Русе и други градове. Цени. \"24 Часа\":Вдигат заплати и пенсии, по-скъпи вода, цигари и газС по-високи заплати, вдигане на възрастта за пенсия и по-високи цени на водата и газа започва 2018 г.Въпреки че данъците не се променят през тази година, има някои изменения, които засягат както хората, така и бизнеса. Те са основно за начините на деклариране и ползването на данъчни отстъпки.  ", "date": "2018.01.02", "title": "Ще работим за хазната до 4 май; Трима с отрязани пръсти след хвърляне на пиратки на Нова година"}
{"url": "https://news.bg/society/pochivni-dni-prez-2018-godina.html", "text": "Пет дълги уикенда ни очакват през тази година, съобщи \"24 Часа\".Първата тридневна почивка е за 3 март. Празникът се пада в събота, но ще се почива и в понеделник - 5 март.Следващият дълъг уикенд за 2018 година е за Великден - от 6 до 9 април.За 6 май и 22 септември също ни очакват няколко неработни дни. Коледните празници са от 22 до 26 декември.", "date": "2018.01.02", "title": "Почивни дни през 2018 година"}
{"url": "https://news.bg/world/devet-zhertvi-i-14-raneni-pri-zatvornicheski-bunt-v-braziliya.html", "text": "Най-малко девет са загиналите и 14 ранените при затворнически бунт в Бразилия, предаде \"Ройтерс\".Съобщава се и за стотици избягали затворници при размириците. Повечето са били заловени, но 27 от бегълците все още се издирват. Затворът се намира в град в близост до столицата Бразилия.За местен вестник от управата са признали, че разполагат с твърде малко надзиратели за 900 лишени от свобода лица. Това е пореден подобен случай в бразилски затвор. От години тежките условия са основна причина за избухване на бунтове и бягства.", "date": "2018.01.02", "title": "Девет жертви и 14 ранени при затворнически бунт в Бразилия "}
{"url": "https://news.bg/world/boris-dzhonsan-prizova-iran-da-spazva-pravata-na-grazhdanite-si.html", "text": "Да спазват правата на гражданите си и да се стремят към диалог за решаването на проблемите. Това призова иранските лидери британският външен министър Борис Джонсън, цитиран от \"Ройтерс\".Той направи изказването по повод на продължаващите цяла седмица протести в страната. При тях загинаха 13 души, а стотици други бяха задържани.Те са по икономически причини, но се чуха скандирания и срещу Ислямската република и върховния лидер аятоллах Хаменей, което е рядко явление в страната. САЩ и Израел подкрепиха демонстрациите. На израелския премиер Бенямин Нетаняху се наложи да отрича, че страната му е зад акциите. Техеран обвини външни сили за протестите. Полицията твърди, че въоръжени демонстранти са стреляли по органите на реда и останалите протестиращи. Такива протести се проведоха в много градове на страната. ", "date": "2018.01.02", "title": "Борис Джонсън призова Иран да спазва правата на гражданите си "}
{"url": "https://news.bg/world/belgiya-i-holandiya-si-razmeniha-teritoriya.html", "text": "Ново холандско-белгийско гранично споразумение влезе в сила, което предоставя на Холандия два полуостровa с размери на 23 футболни игрища, съобщава Дойче веле.Двете страни размениха територия в района на източния белгийски град Визе и градската община Ейсден в провинция Лимбург, Холандия, които са разделяни от река Мьоз (или Маас).С времето реката е променила посоката си и два необитаеми полуострова на територията на Белгия са попаднали на холандския бряг на ракета, докато част от холандска територия се е оказала на белгийския бряг на Мьоз.Според сключеното между двете държави споразумение Холандия получава територия в размер на 23 футболни игрища (16,3 хектара, 40,5 акра).Белгия пък получава територия колкото четири футболни игрища (3,09 хектара, 7,6 акра) и губи природни паркове на полуостровите, които получава Холандия. Но най-голямата победа за Белгия е свързана с това, че е намерено решение на възникнал кошмар с юрисдикцията, причинен от предишната граница.Холандската телевизия NOS съобщава, че необитаемите полуострови имат опетнена репутация, тъй като местни жители се оплакват, че районът се използва за незаконни партита, наркосделки и проституция.Двете страни сключиха споразумението през ноември 2017 г. Границите между двете страни са договорени още през 1843 г.", "date": "2018.01.02", "title": "Белгия и Холандия си размениха територия"}
{"url": "https://news.bg/bulgaria/vratichka-v-zakona-pozvolyava-ulov-na-skapi-midi-u-nas-koeto-vredi-na-morskoto-dano.html", "text": "Една от най-скъпите и търсени миди в Европа се добива основно у нас благодарение на вратичка в българския закон.Уловът на бялата мида обаче може да нанася щети върху морското дъно, става ясно от репортаж на БиТиВи.В Италия, Испания и Гърция не си представят паелята или соса за спагети без тези миди. Поради тази причина стотици тонове българска бяла мида заминават за Средиземноморието, при това хванати контрабандно, защото законът не разрешава бялата мида да се лови с драги, а само с ръце.Месечно се събират над 10 тона миди по официални данни, но неофициално са много повече.Според юристи проблеми с улова на бялата мида няма заради вратички в закона - там просто няма дефиниция какво е драга и съответно, тя няма как да бъде забранена.Няма регламенти и на ниво Европейски съюз, казват още юристите, като по този начин топката е изцяло в българските институции, които трябва да кажат какво е ръчна драга.", "date": "2018.01.02", "title": "Вратичка в закона позволява улов на скъпи миди у нас, което вреди на морското дъно"}
{"url": "https://news.bg/world/450-dushi-sa-arestuvani-v-teheran-za-tri-dni.html", "text": "450 души са арестувани в Техеран през последните три дни, съобщава полуофициалната новинарска агенция ИЛНА, цитирана от АП.Данните са разкрити от представител на правителството.200 протестиращи са задържани в събота, 150 в неделя и 100 в понеделник.Не се разкрива информация за другите градове.По-рано днес държавната телевизия съобщи, че още 9 души са убити при размириците в страната и така броят на загиналите нарасна на повече от 20 души.", "date": "2018.01.02", "title": "450 души са арестувани в Техеран за три дни"}
{"url": "https://news.bg/politics/nyama-organizirana-ataka-ot-zapadnite-medii-sreshtu-balgariya-ubeden-kurumbashev.html", "text": "Не са минали и 24 часа, откакто България пое председателството на Съвета на Европейския съюз и вече някои хора заговориха, че то се е провалило. Какво очакваме да пишат и да говорят другите, ако ние самите говорим така.Това коментира евродепутатът от ГЕРБ Андрей Новаков по повод остро критичните коментари и статии в западните медии, че България е потънала в корупция, появили се по повод българското европредседателство.От своя страна евродепутатът от БСП Петър Курумбашев изтъкна по този повод следното: \"Това не е организирана атака от западните медии, просто фокусът на внимание се измества към страната по естествен начин, тъй като става европредседател и това усещане, което винаги е имало за нашата държава като една от най-бедните и най-корумпираните, попада под по-голямо европейско внимание в момента.\"\"Трябва да сме внимателни в тази превъзбуда, която цари, че като председателстващи ЕС едва ли не изведнъж ще определим приоритетите му\", каза Курумбашев в сутрешния блок на БиТиВи, допълвайки: \"Също така е хубаво да използваме това насочено внимание към България, за да поставим някои наши проблеми, като влизането в Шенген или еврозоната. Но, според мен, не трябва да очакваме чудеса, нито да се изживяваме като изключителни ръководители на ЕС, тъй като очевидно приоритетите ще се определят от големите държави членки.\"\"Мисля, че колкото повече повтаряме, че сме малки и бедни, толкова малки и бедни ще ставаме\", контрира Новаков.\"Реалностите са каква е твоята тежест в ЕС и какво можеш да направиш в този мандат\", отговори Курумбашев.За вота на недоверие Курумбашев коментира, че може би премиерът \"се чувства доста по-уверен след подкрепата, която получи от Ахмед Доган и след изявлението, че всичко е стабилно\".По думите му, крайно време е ДПС да се определят - може би е много хубаво да бъдеш политическа опозиция и икономически управляващ, но те трябва да определят от коя страна са.Вот на недоверие ще има, каза той. Европредседателството не е застраховка за управляващите.Според Новаков това е просто димка, която ще отшуми бързо.", "date": "2018.01.02", "title": "Няма организирана атака от западните медии срещу България, убеден Курумбашев"}
{"url": "https://news.bg/world/tsenata-na-petrola-nay-visoka-ot-sredata-na-2015-g.html", "text": "Политическото напрежение в Иран доведе до скок на цената на петрола на световните пазари. Регистрирани са невиждани за последните две години и половина нива, които пък спомогнаха за обезценяване на долара, съобщават агенции.Като друг фактор за промените се посочва световното споразумение за квотите за добив на петрол.Цената на американския лек суров петрол West Texas Intermediate за доставка през февруари се увеличи с 0,45% до 60,69 долара за барел на борсата ICE Futures Europe в 08,35 часа Централноевропейско време. Последното най-високо ниво беше на 24 юни 2015 г., когато един барел се продаваше за 60,74 долара.Мартенските фючърси на петрола от сорт брент (Brent) се търгуваха с 0,51% по-скъпо, достигайки 67,21 долара. По-рано един барел се търгуваше за 67,29 долара - невиждано ниво от 22 май 2015 г.Стойността на еврото се качи с 0,33% до $1.20375 в 08,49 часа.", "date": "2018.01.02", "title": "Цената на петрола най-висока от средата на 2015 г. "}
{"url": "https://news.bg/int-politics/hamenei-obvini-vragovete-na-iran-za-razmiritsite.html", "text": "Върховният лидер на Иран аятолах Али Хаменеи обяви, че \"враговете\" на Иран са дирижирали заговор за проникване и \"хващане на мушка\" на ислямския режим, след като той наруши мълчанието си относно продължаващите вече няколко дни размирици, разтърсили страната, съобщава \"Франс прес\".\"В събитията от последните дни враговете се обединиха и използват всичките си средства, пари, оръжия, политики и служби за сигурност, за да създават проблеми на ислямския режим\", изтъкна Хаменеи в изявление, излъчено по националната телевизия.\"Врагът винаги търси възможност и всяка пукнатина, за да проникне и да удари иранската страна\", добавя аятолахът.Общо 22 души загинаха в петте дни, откакто избухнаха бунтовете в цялата страна, които започнаха като протести заради икономически проблеми, преди бързо да се обърнат срещу ислямския режим като цяло.\"Това, което може да попречи на врага да действа, е смелият дух, саможертвата и вярата на народа\", подчертава Али Хаменеи, говорейки на среща с военни вдовици и техните семейства.", "date": "2018.01.02", "title": "Хаменеи обвини \"враговете\" на Иран за размириците"}
{"url": "https://news.bg/world/poveche-ot-120-teroristi-izbiti-v-afganistan-za-24-ch.html", "text": "Повече от 120 екстремисти са убити при антитерористични операции в Афганистан за последните 24 часа, съобщи Националната дирекция за сигурност, цитирана от Анадолската агенция.Операциите са в отговор на поредица от терористични атаки на ДАЕШ (\"Ислямска държава\") в страната. Преди няколко дни групировката уби 65 души, повечето цивилни, при самоубийствени нападения в Кабул и провинция Нангархар.От разузнаването поясняват, че при офанзивата са избити 83 терористи от ДАЕШ и 42 талибани.Сред убитите екстремисти има и чужденци.", "date": "2018.01.02", "title": "Повече от 120 терористи избити в Афганистан за 24 ч. "}
{"url": "https://news.bg/economics/nap-publikuva-spisak-s-obektite-koito-shte-zapechata.html", "text": "НАП вече публикува списъците на обекти, които ще бъдат запечатани. В специално създадена рубрика може да види справка за всеки обект, в които органите по приходи на НАП са установили данъчни нарушения, съобщиха от Националната агенция на приходите.За да осигурят и правата на санкционираните, от НАП публикуват предстоящите за запечатване обекти. Така лицето, което ги стопанисва, ще знае, че данъчните ще затворят обекта му. Според НАП, публикуването на списък с търговските обекти, които ще бъдат запечатани в сайта на приходната агенция е вид информиране. До същата презумпция води и поставянето на трайно закрепено съобщение на търговския обект, подлежащ на запечатване, уточняват от националната агенция по приходите.Мярката \"Запечатване на обект\" може да бъде наложена до 30 дни независимо от предвидените в закона глоби или имуществени санкции.През 2017 г. имаше опити на търговци да избегнат запечатването на обектите си като прехвърлят стопанисването на обекта в рамките на ден на друго юридическо лице. При някои случаи това включва и преназначаване на персонала, прехвърляне на касовите апарати, преподписване на договори с наемодатели и доставчици.С последните промени в Закона за ДДС приеха, че данъчните ще запечатват обекта, независимо кой го стопанисва. Това решение ще намали опитите за заобикаляне на закона, уверяват от приходната агенция.Проверка на News.bg установи, че в списъка към 2 януари 2018 г. има 81 търговски обекта. Те са в София, Троян, Бургас, Пловдив, Хасково, Кърджали, Димитровград.", "date": "2018.01.02", "title": "НАП публикува списък с обектите, които ще запечата"}
{"url": "https://news.bg/politics/ninova-smyata-vetoto-na-prezidenta-za-zlaten-shans-za-balgariya.html", "text": "Президентът Радев дава златен шанс на правителството и мнозинството в Народното събрание с ветото върху антикорупционния закон. Така лидерът на БСП Корнелия Нинова тълкува наложеното от държавния глава вето върху антикорупционния закон.В пост в социалните мрежи Нинова посочва, че здравият разум и истинското желание за борба с корупцията трябва да надделеят, особено когато България започва да председателства Съвета на ЕС с толкова негативни оценки от други страни.Според лидера на БСП подкрепата за ветото би било само една стъпка в правилната посока, а втората би била да се чуят аргументите на БСП при , който се очаква да бъде внесен на 17 януари.\"Не се ли справим с корупцията, не можем да решим нито един от другите проблеми - бедност, здравеопазване, образование, демография. Или всички осъзнаваме това и променяме нещата, или правителството на Борисов ще ни тегли все по-надолу\", тълкува Нинова.Според нея страната ни е изпратила 2017 година под знака на тежки оценки, дадени на България от авторитетни европейски издания - британският  и немският \"Ди цайт\", които ни определят като най-корумпираната страна в Европейския съюз, която застава начело на председателството на Съвета. Освен че сме изпратили 2017 година по този начин, такова е било началото и на новата 2018 година - с негативния анализ на френския \"Журнал дю Диманш\", който пише: \"Корупцията в България е ендемична. Корупцията е навсякъде.\"\"Този път оценките не са от \"лошата\" БСП, която иска да ни изложи пред Европа. Те са от сърцето на Европа, от най-големите в ЕС -Германия, Франция, Великобритания\", посочва Нинова.\"Защо мълчите, г-н Борисов. Вие имате огромно влияние в европейските столици. Отговорете на тези обвинения към страната ни\", призовава Нинова премиера. \"Сигурно няма да го направите и причината е описана в \"Ди Цайт\": \"корумпирани, но послушни\", допълва лидерът на опозицията.Нинова е категорична - 10 млрд. лева годишно се крадат от българската икономика, българските семейства и домакинства. По думите й корупцията е в основата на крещящата бедност и несправедливост.Нинова обяснява, че по-важно дори от външните мнения е това на българския народ, който поставя корупцията на челно място в класациите на най-тежките проблеми за живота му. \"Вместо правителството на Борисов да прогледне реално за този проблем, имитира действия\", коментира тя.Относно , Нинова отново цитира авторитетно френско издание, според което законът ни за борба с корупцията \"направо може да ви разсмее.\"Лидерът на БСП пише още, че за европейската общественост корупцията в България все още стряска Брюксел и класира България сред трите най-корумпирани страни в Европа. \"Така започва българското председателство, за съжаление. Но още не е късно да се вземат мерки\", според Нинова. Първата такава мярка е ветото на президента Румен Радев според Нинова.", "date": "2018.01.02", "title": "Нинова смята ветото на президента за златен шанс за България"}
{"url": "https://news.bg/int-politics/siriya-podkrepya-iran-sreshtu-konspirativnite-protesti.html", "text": "Сирия изрази солидарност с Иран, където сблъсъците между протестиращите и силите за сигурност през изминалите дни оставиха над 20 загинали и множество ранени, съобщава \"Асошиейтед прес\".Сирия е най-големият съюзник на Иран в Арабския свят, а Техеран е основният защитник на сирийския президент Башар Асад, откакто започна конфликтът в страната през 2011 г., наливайки стотици милиони долари в сирийската икономика.Изявление на сирийското външно министерство, публикувано днес, критикува остро американската администрация и Израел за изразената подкрепа за протестиращите в Иран. То обвинява САЩ и Израел за дестабилизирането на региона.От ведомството допълниха, че суверенитетът на Иран трябва да бъде зачитан и никой не трябва да се намесва във вътрешните работи на Техеран.\"Сирия е убедена, че държавното ръководство на Иран, правителството и народът ще бъдат в състояние да победят заговора\", посочват още от сирийското външно министерство.", "date": "2018.01.02", "title": "Сирия подкрепя Иран срещу \"конспиративните\" протести"}
{"url": "https://news.bg/health/po-5-minuti-sa-konsultatsiite-na-bezplatniya-telefon-na-zdravnata-kasa-0800-14-800.html", "text": "Първият безплатен телефон за граждани в България е горещият телефон на Здравната каса - 080014800, съобщиха от Националната здравноосигурителна каса.Той е открит през януари 2003 година, в сътрудничество с Американската агенция за международно развитие (USAID), по проект \"Подкрепа в здравния сектор\".От 2003 до началото на 2014 г. достъпът до тази услуга от аналогови телефони (в цялата страна) е на цената на 1 импулс, а от цифрови разговорът е безплатен. След юли 2014 телефонът може да се избира от стационарни телефони, телефонни номера към всички мобилни оператори, както и от чужбина.Разговорите са безплатни за потребителите. Те могат да задават въпросите си на телефонната линия от 09:00 ч. до 12:00 ч. и от 13:00 ч. до 17:30 ч., всеки работен ден от седмицата. Всяка консултация е за 5 минути. След това връзката автоматично прекъсва.Ако гражданинът не е получил необходимата информация за първите 5 минути, телефонът може да се избере отново и да се продължи разговорът със същия експерт от отдела.На \"горещия телефон\", както и на стационарните телефони на експертите от отдел \"Информационен център\", гражданите търсят разнообразна информация по въпроси на здравното осигуряване и на здравеопазването, показва статистиката на Касата.За 2017 г. експертите от отдела са направили 14 579 телефонни консултации - на \"горещия телефон\". На стационарните телефони за информация са дадени над 6920 телефонни консултации.Информационният център включва Национален телефон за консултации на гражданите - 0800 14 800, онлайн консултации и приемна.Консултациите през интернет са на здравния портал на НЗОК: www.nhif.bg . За миналата 2017 г. са постъпили 1910 въпроса, на които експертите от отдела са отговорили в рамките на срока от 5 дни.Приемната на Здравната каса се намира в София - кв. Лозенец, ул. \"Любата\" № 15. През 2017 г. е посетена от 965 здравноосигурени граждани.", "date": "2018.01.02", "title": "По 5 минути са консултациите на безплатния телефон на Здравната каса 0800 14 800"}
{"url": "https://news.bg/world/dvoyka-balgarka-i-germanets-namereni-martvi-v-gartsiya.html", "text": "Гръцките власти обявиха, че млада двойка туристи са били открити мъртви в къща, която са били наели на остров Кефалония, като първоначалните индикации са за двойно самоубийство, съобщава \"Асошиейтед прес\". От полицията уточниха, че двойката, чиито тела са били намерени на намиращия се западно от основната гръцка територия остров, е била идентифицирана като 30-годишен германец и 23-годишна българка.От полицията отбелязаха, че разследването продължава, като телата са били транспортирани до пристанищния град Патра за извършването на аутопсии.Двамата са били открити в Новогодишната нощ от собственика на къщата, която те са наели на 26 декември.", "date": "2018.01.02", "title": "Двойка българка и германец намерени мъртви в Гърция"}
{"url": "https://news.bg/crime/arestuvaha-mazh-za-bludstvo-s-mlado-momiche-v-shumen.html", "text": "Районната прокуратура в Шумен повдигна обвинение спрямо 41-годишен мъж за това, че извършил блудствени действия с младо момче.Мъжът е задържан за срок до 72 часа. Очаква се утре, 3 януари, прокуратурата в Шумен да внесе искане за постоянното задържане на извършителя.Случаят е определен като особено тежък. На 24 декември обвиняемият Христо С. предложил помощта си на 19-годишно момиче. Под предлог, че ще помогне на жертвата да поправи нещо в квартирата ѝ, обвиняемият извършил сексуално насилие спрямо момичето.Към момента насилникът е осъждан два пъти за блудствени действия. Той е изтърпял и ефективно наказание, като е бил освободен от затвора през 2014 година.Работата по случая продължава.", "date": "2018.01.02", "title": "Арестуваха мъж за блудство с младо момиче в Шумен"}
{"url": "https://news.bg/int-politics/frantsiya-raztrevozhena-ot-broya-na-zhertvite-i-arestite-v-iran.html", "text": "Франция е разтревожена от броя на жертвите и арестите в Иран. Това обяви говорителят на френското външно министерство, след като броят на жертвите от антиправителствените демонстрации се увеличи, отказвайки да потвърди посещението на френския външен министър в Техеран по-късно тази седмица, съобщава \"Ройтерс\".\"Правото на протест е основно право\", подчерта говорителят по повод размириците в Иран.Запитан дали външният министър Жан-Ив льо Дриан ще осъществи планираното си посещение в Техеран, говорителят посочи, че на този етап няма информация по темата.", "date": "2018.01.02", "title": "Франция разтревожена от броя на жертвите и арестите в Иран"}
{"url": "https://news.bg/politics/tretiyat-pol-vliza-v-ministerskiya-savet.html", "text": "На редовно заседание в сряда кабинетът Борисов-3 ще разгледа Истанбулската конвенция, научи News.bg от свои източници.Припомняме, от ВМРО остро скочиха срещу разглеждането на документа от Министерския съвет и успяха да отложат този въпрос през миналата година, но явно правителството все пак ще се занимае с Конвенцията през настоящата 2018 г.От ВМРО оспориха текстовете в края на 2017 г, обяснявайки, че лобита натискат България да узакони трия пол. От ВМРО категорично са против ратифицирането на този документ. Според партията, под заглавие: \"За домашното насилие\" Конвенцията налага учебни програми за изучаване на нестереотипни роли на пола като хомосексуализъм и травестизъм.Освен това, според ВМРО, конвенцията съдържа редица скандални текстове, атакуващи основополагащи категории за българите като мъжки и женски пол, семейство от мъж и жена, правата на родителите, правото на свободно вероизповедание и др.Изучаването на хомосексуализма и травестизма се стимулира на всички образователни нива - от детската градина до университетите.От ВМРО са притеснени, че текстове в Конвенцията дават възможност и за узаконяване на еднополовите бракове.Освен това гласуването на Истанбулската конвенция ще задължи България да дава статут на бежанец на всеки чужденец с особености на пола. Това означава, че всеки транссексуален от трета държава може да получи гарантиран статут на бежанец у нас, тъй като в родината си е преследван заради особености на пола, обясняват още от партията.Припомняме,  от името на България подписа под Истанбулската конвенция постави правосъдния министър тогава Екатерина Захариева.За ратифицирането на Конвенцията настояват редица организации, включително и По-късно през деня от пресцентъра на МС разпространиха дневния ред за редовното заседание, което ще се проведе утре от 10 часа. Като т.6 от Дневния ред е записано: Проект на решение за предложение до Народното събрание за ратифициране на Конвенцията на Съвета на Европа за превенция и борба с насилието над жени и домашното насилие, подписана на 24 април 2-16 г. Предложението се внася от министъра на правосъдието Цецка Цачева.", "date": "2018.01.02", "title": "Третият пол влиза в Министерския съвет"}
{"url": "https://news.bg/crime/politsiyata-izdirva-zhena-za-ubiystvoto-v-novi-iskar.html", "text": "Петте жертви в къщата в Нови Искър са с по една прострелна рана. Това каза главният прокурор Сотир Цацаров пред журналисти, в близост до мястото на инцидента.Във връзка с днешното тежко криминално престъпление в Нови Искър, полицията издирва Кети Николова Кюхова, на 44 години.Това съобщават от пресцентъра на МВР.Хората, които разполагат с информация за търсената жена, ще помогнат за издирването й като позвънят на тел. 112 или в най-близкото поделение на МВРАнонимността е гарантирана!Съседи твърдят, че Кети Николова Кюхова е роднина на част от жертвите.Целият състав на СДВР е ангажиран в работата по случая в Нови Искър, заяви на брифинг главният прокурор Сотир Цацаров. Касае се за семейство, което от около 1,5 година се е преселило от София.Жертвите са пет - баща, син, дъщеря на съпругата, младеж - неин приятел и възрастна жена - майка на съпругата, които, по първоначални данни, са открити застреляни с по един изстрел, заедно с кучето, вероятно в Новогодишната нощ. Става въпрос безспорно тежко криминално престъпление, извършено хладнокръвно.Продължава активната работа за изясняване на евентуални криминални връзки, минало , регистрации и други данни. Работи целият капацитет на столичната полиция, допълни главният прокурор.За издирване е обявена жена, която е живяла на съпружески начала с един от убитите. За издирване е обявен и автомобил БМВ Х 5, собственост на семейството, който липсва от мястото на престъплението, поясни главният секретар на МВР главен комисар Младен Маринов.Към момента все още не е намерено оръжието на убийството, но не е изключено това да се случи при продължаването на огледа в хода на процесуално- следствените действия.Тепърва ще се уточняват свидетели. На този етап не е изведена водеща версия и е преждевременно да се говори за убийство и самоубийство.Най-вероятно убийството е извършено в новогодишната нощ, като в същия ден е изчезнала и 44-годишната издирваната жена. Търси се и джипът й, който най-вероятно тя е управлявала, съобщава БНР.Огледите ще продължат през цялата нощ, обясниха още от МВР. Заради това е отцепен голям периметър. Работи се с близки на семейството.Повече информация по случая ще бъде предоставена след приключването на действията на експертите.", "date": "2018.01.02", "title": "Полицията издирва жена за убийството в Нови Искър"}
{"url": "https://news.bg/world/na-kapakule-hvanaha-droga-vlyazla-ot-balgariya.html", "text": "Турските митничари на Капъкуле пресякоха опит за внос на дрога, дошла от България, съобщават местните медии.Наркотикът е бил открит при претърсване на товарен автомобил, тръгнал от Франция и минал през България.Дрогата била открита в черен пътнически сак. Намереното количество е 15,3 кг. канабис. Задържани са шофьорът на камиона и неговият спътник.Канабисът е бил разпределен в 14 пакета, опаковани в пластмасови торбички.Води се разследване. В момента е известно, че камионът е влязъл от българския граничен пункт Капитан Андреево.Немска овчарка, обучена да открива наркотици, е участвала в операцията по пресичане на трафика на канабиса.", "date": "2018.01.02", "title": "На Капъкуле хванаха дрога, влязла от България"}
{"url": "https://news.bg/world/nay-malko-48-zhertvi-v-peru-avtobus-padna-v-propast.html", "text": "Най-малко 48 са жертвите в Перу, след като автобус падна в пропаст, съобщават местни медии.Трагедията е станала на Панамериканската магистрала в района Пасамайо.\"Мъртвите са повече от 25, но нямаме точни данни\", заяви пред телевизиите представителят на перуанската полиция Дино Ескудеро. В същото време, според медиите, в автобуса е имало поне 50 души.Властите разследват обстоятелствата на трагедията. Според една версия катастрофата е станала след сблъсък на автобуса с друга кола.Властите обещават пълна подкрепа за семействата на жертвите.", "date": "2018.01.02", "title": "Най-малко 48 жертви в Перу. Автобус падна в пропаст"}
{"url": "https://news.bg/world/amerikanski-voenen-e-ubit-v-afganistan.html", "text": "Американски военен е загинал в Афганистан, съобщава Ройтерс.Агенцията се позовава на информация от военното командване на САЩ.Военният е загинал в сражение с талибаните в района на Ачина, провинция Нангахар. Други четирима са били ранени.През последните седмици талибаните засилиха своята активност в Афганистан.В навечерието на Нова година атентат срещу погребална церемония отне живота на 15 души. През декември обект на атентат беше сградата на афганистанското разузнаване в столицата Кабул.", "date": "2018.01.02", "title": "Американски военен е убит в Афганистан"}
