{"url": "https://news.bg/int-politics/pravitelstvoto-na-makron-otselya-pri-dva-vota-na-nedoverie.html", "text": "Правителството на президента Еманюел Макрон оцеля при два вота на недоверие, съобщава в. \"Фигаро\".И двете гласувания бяха предизвикани от \"аферата Александър Бенала\".Предложението на вота от левицата събра едва 74 гласа от 289 необходими. Десницата събра 141 гласа в подкрепа.Бившият сътрудник на президента Макрон - Александър Бенала, е обвиняван в насилие срещу демонстранти. Това е станало по време на демонстрациите на 1 май.Побой, вмешателство в служебни функции, злоупотреба с професионална тайна - това са някои от обвиненията на разследването срещу Александър Бенала.", "date": "2018.07.31", "title": "Правителството на Макрон оцеля при два вота на недоверие"}
{"url": "https://news.bg/bulgaria/13-godishno-momche-zagina-sled-tezhak-paten-intsident-v-zlatograd.html", "text": "13-годишно момче е загинало след тежък пътен инцидент в Златоград, съобщиха от пресцентъра на МВР.Инцидентът е станал към 17,15 часа в града, област Смолян.По първоначални данни микробус, управляван от 56-годишен шофьор, по неизяснени засега причини е ударил детето на тротоара край пешеходна пътека на ул. \"България\" в града и по-късно момчето е починало.Алкохолната проба на шофьора е отрицателна. На мястото на инцидента е извършен оглед. Образувано е досъдебно производство по случая.", "date": "2018.07.31", "title": "13-годишно момче загина след тежък пътен инцидент в Златоград"}
{"url": "https://news.bg/world/hashim-tachi-othvarli-srabska-ideya-za-podyalba-na-kosovo.html", "text": "Президентът на Косово Хашим Тачи отхвърли сръбска идея за етническо разделяне на страната, информира \"Ройтерс\".Белград повдигна идеята с цел разрешаване на дългогодишен спор, който възпрепятства амбициите на двете страни да се присъединят към ЕС.Тачи ще се срещне със сръбския си колега Александър Вучич в Брюксел след лятната ваканция в опит да намерят път за нормализиране на отношенията. Диалогът, организиран с посредничеството на ЕС, започна през 2013 г.Но Тачи отхвърли предложението Косово, в което има етническо албанско мнозинство и сръбско малцинство, да бъде разделено. Представители в Белград обявиха, че разделянето на страната, което ще позволи на Сърбия да поддържа контрол над Северно Косово, където етническите сърби имат мнозинство, може би е приемливо за двете страни.\"И\", каза косовският лидер.През миналата седмица по време на визита в САЩ сръбският външен министър Ивица Дачич заяви, че е обсъдено предложението за разделяне на Косово.\"\", каза Дачич след среща с Джаред Къшнър, съветник на Доналд Тръмп.Сърбите представляват 5% от 1,8 милиона жители на Косово.Против разделение на Косово се обявяват сръбските националисти и влиятелната Сръбска православна църква.", "date": "2018.07.31", "title": "Хашим Тачи отхвърли сръбска идея за подялба на Косово"}
{"url": "https://news.bg/bulgaria/dva-zlatni-srebaren-i-bronzov-medal-za-balgariya-ot-evropeyska-mladezhka-olimpiada-po-informatika.html", "text": "Два златни, сребърен и бронзов медал за България от втората Европейска младежка олимпиада по информатика eJOI в Инополис, Русия.Бляскавият успех беше постигнат от четирима български състезатели на втората Европейска младежка олимпиада по информатика eJOI 2018 в Инополис, Русия, и така достигнаха до престижното второ място в отборното класиране.Андон Тодоров, 8 клас в Софийска математическа гимназия \"Паисий Хилендарски\" и Виктор Кожухаров, 9 клас в Математическа гимназия \"Баба Тонка\" в Русе, спечелиха по един златен медал. Георги Петков, 8 клас в Софийска математическа гимназия \"Паисий Хилендарски\", извоюва сребърен медал, а Константин Каменов, 8 клас в Софийска математическа гимназия \"Паисий Хилендарски\" - бронзов медал.Отличните им постижения донесоха гордост и удовлетворение на проф. д-р Каталина Григорова, ръководител на отбора и преподавател в Русенски университет \"Ангел Кънчев\" и Петър Петров, заместник-ръководител на отбора и лектор в Софийска математическа гимназия \"Паисий Хилендарски\".\"\", каза проф. Красимир Манев, президент на eJOI.Медалите бяха връчени на тържествена церемония на 31 юли в присъствието на Андрей Поминов, първи заместник-министър на образованието и науката на Република Татарстан, Кирил Семеникин, директор на Университета Инополис и проф. Красимир Манев, президент на eJOI.\"Този месец в Русия се случиха две големи събития - световното първенство по футбол и eJOI\", каза в приветствената си реч Андрей Поминов.Младежите ни защитиха и подобриха успеха си от първото издание на eJOI през 2017 г. Тогава Андон Тодоров и Константин Каменов станаха сребърни медалисти, а Виктор Кожухаров и Георги Петков спечелиха бронзови медали.Втората Европейска младежка олимпиада по информатика eJOI 2018 се проведе от 26 юли до 1 август в университета в Инополис - първото висше учебно заведение в Русия, фокусирано върху високи технологии и роботика. В eJOI 2018 взеха участие отбори от 21 държави членки на Съвета на Европа. Състезателните дни отново бяха два, като резултатите можеха да се следят в реално време на сайта на олимпиадата.Европейска младежка олимпиада по информатика eJOI се провежда за първи път в София, България, от 7 до 13 септември 2017 г. В пилотното издание участват отбори от 22 държави членки на Съвета на Европа.Отборът ще кацне на Терминал 2 на Летище София на 1 август (сряда) в 11:35 ч. преди обяд с полет от Москва.", "date": "2018.07.31", "title": "Два златни, сребърен и бронзов медал за България от Европейска младежка олимпиада по информатика"}
{"url": "https://news.bg/world/tramp-ubedil-dzhon-keli-da-ostane-shef-na-kabineta-mu-do-2020-g.html", "text": "Президентът на САЩ Доналд Тръмп помолил началника си на кабинета Джон Кели да остане на поста до края на мандата му през 2020 г., съобщават местни медии, позовавайки се на източници в Белия дом и приближени на държавния глава.Според информацията Кели се е съгласил да остане на поста.По-рано беше разпространена информация, че Кели се очаква да обяви оставка през лятото. Март месец беше съобщено, че Джон Кели е заплашил Тръмп с оставка.Междувременно източници заявиха пред CNBC, че американският лидер е разширил краткия си списък с кандидати, които потенциално могат да заменят Кели.", "date": "2018.07.31", "title": "Тръмп убедил Джон Кели да остане шеф на кабинета му до 2020 г. "}
{"url": "https://news.bg/world/feysbuk-razkri-koordinirana-politicheska-kampaniya-za-namesa-na-izborite-v-sasht.html", "text": "Американският технологичен гигант \"Фейсбук\" е разкрил координирана политическа кампания за намеса на предстоящите частични избори в САЩ, пише \"Ню Йорк таймс\".Кампанията е включвала десетки фалшиви профили и страници.Но щатската компания не може да свърже фалшивите профили с руската Агенция за интернет изследвания, която се вярва, че е основният заподозрян за намесата на президентските избори през 2016 г.През тази седмица компанията е уведомила законодатели, че е засякла кампания във \"Фейсбук\" и \"Инстаграм\" за оказване на влияние като част от разследване на изборна намеса. Според двама източници от \"Фейсбук\" са отбелязали пред Конгреса, че на този етап не могат да установят, че профилите са свързани с Русия, но има вероятност Москва да е замесена.\"\", се казва в съобщение на компанията. \"\", допълват от гиганта.В съобщението се казва още, че преди две седмици са открити 8 страници във \"Фейсбук\", 17 профила в мрежата и седем профила в \"Инстаграм\".Компанията работи съвместно с ФБР.", "date": "2018.07.31", "title": "\"Фейсбук\" разкри координирана политическа кампания за намеса на изборите в САЩ"}
{"url": "https://news.bg/int-politics/sreshta-mezhdu-abe-i-putin-vse-pak-shte-ima.html", "text": "Японският външен министър Таро Коно заяви, че Москва и Токио са се съгласили да ускорят подготовката за срещата между руския президент Владимир Путин и японския премиер Шиндзо Абе. Това съобщава РИА \"Новости\".Срещата ще е ключова за отношенията между Русия и Япония. Те са обтегнати заради неуредения спор за Курилските острови.Според Таро Коно Абе може да посети Владивосток през септември и да се срещне с Путин.Той също така подчерта, че страните са се съгласили да ускорят подготовката за тази среща.По-рано руският посланик в Япония Михаил Галузин заяви, че предстоящият Източен икономически форум във Владивосток през септември ще послужи за диалог между Япония и Русия на най-високо ниво.", "date": "2018.07.31", "title": "Среща между Абе и Путин все пак ще има"}
{"url": "https://news.bg/disasters/bateriya-na-mobilen-telefon-se-podpali-na-samolet-na-rayanear.html", "text": "Пътниците на авиокомпанията \"Райънеър\" напуснаха самолета на международното летище на Барселона. Причината беше подпалила се батерия на мобилен телефон, предаде \"Туитър\".Самолетът е извършавал полет от Барселона за Ибиса. За щастие пилотът се е готвил за излитане, когато се е задействала алармата за пожар на борда.Екипажът е евакуирал всички пътници. Няма пострадали.", "date": "2018.07.31", "title": "Батерия на мобилен телефон се подпали на самолет на \"Райънеър\""}
{"url": "https://news.bg/disasters/aktsiya-na-politsiyata-v-egipet.html", "text": "Полицията в Египет е убила петима екстремисти в престрелка северно от Кайро.Министерството на вътрешните работи заяви в понеделник, че бойците са били убити, след като силите за сигурност са нахлули в скривалището им в района Ел Обур. Други петима екстремисти са арестувани.Министерството на вътрешните работи в Кайро твърди, че бойците са били членове на Хазм, което е отцепническа фракция на незаконното Мюсюлманско братство.Египет се бори с ислямските бойци от години. Терористите нападат главно сили за сигурност и християни.През февруари Египет стартира широкомащабна операция по сигурността, фокусирана върху полуостров Синай, където филиал на Даеш е извършил десетки атаки през последните години.", "date": "2018.07.31", "title": "Акция на полицията в Египет"}
{"url": "https://news.bg/world/atentatorat-ot-manchestar-bil-spasen-ot-britanskite-vms-v-libiya-prez-2014-g.html", "text": "Атентаторът от Манчестър е бил спасен от Военноморските сили (ВМС) на Великобритания в Либия през 2014 г., пише британският вестник \"Дейли мейл\", цитиран от \"Ройтерс\".Изданието отбелязва, че британецът, който уби 22 души при нападение в Манчестър в края на концерта на американския изпълнител Ариана Гранде, е бил спасен от британските ВМС по време на гражданската война в Либия.Салман Абеди, чиито роднини са либийци, се е смятало, че е бил на ваканция в Либия през август 2014 г. Тогава британските власти предложили евакуация на британците, пише вестникът.\"Дейли мейл\" допълва, че Абеди и по-малкият му брат Хашем са сред 100 британски граждани, които са откарани с кораба HMS Enterprise от Либия в Малта, където са хванали полет за Великобритания през август 2014 г.Атаката в Манчестър на 22 май 2017 г. е най-кръвопролитната от петте екстремистки нападения на Острова през миналата година, при които загинаха 36 души.Седем деца, най-малкото е на 8 г., са сред убитите на стадиона. Стотици пострадаха.Властите смятат, че през 2014 г. Абеди не се е радикализирал.", "date": "2018.07.31", "title": "Атентаторът от Манчестър бил спасен от британските ВМС в Либия през 2014 г. "}
{"url": "https://news.bg/world/tramp-sgovorat-ne-e-prestaplenie.html", "text": "Президентът на САЩ Доналд Тръмп обяви, че сговорът не е престъпление, повтаряйки коментар на адвоката си Руди Джулиани.Но американският лидер добави, че не е участвал в сговор, дори да е престъпление. В същото време той твърди, че тези, които са извършили сговор, са \"нечестната Хилари и демократите\".\"Сговорът не е престъпление, но няма значение, защото не е имало сговор ( с изключение на нечестната Хилари и демократите)\", написа президентът в \"Туитър\".По-рано той използва социалната мрежа, за да нападне братята Кох. Според него милиардерите са \"пълно посмешище в истинските републикански кръгове\" и че той \"не е марионетка на никого\".Това е поредният сблъсък между президента и Чарлз и Дейвид Кох, които не подкрепиха Тръмп по време на президентската кампания през 2016 г. Двамата братя критикуват плановете за разходи на американския лидер и търговските му политики.В понеделник политическа мрежа, създадена от милиардерите, обяви, че няма да подкрепи кандидата на републиканците за сенатско място в Северна Дакота. Решението е предупредителен изстрел към републиканците, че трябва да се потрудят повече за избирането на кандидати, които оспорват правителствените разходи.\"\", написа той в \"Туитър\".Днес американският държавник ще пътува до Тампа, Флорида, за да изрази подкрепата си за кандидат за губернатор.", "date": "2018.07.31", "title": "Тръмп: Сговорът не е престъпление"}
{"url": "https://news.bg/society/sas-150-mln-lv-borisov-se-pomiri-s-maykite.html", "text": "150 млн. лв. повече може да гарантираме за хората с увреждания в новия бюджет. Това заяви примерът Бойко Борисов след среща в Министерския съвет с представители на Национално представителните организации на хората с увреждания и с представители на майките на деца с увреждания.И тези пари не се виждат достатъчно, ще смятаме още, в края на краищата ще видим какво държавата може да си позволи. Информационната система е спорно дали информира. Над 700 хил. трябва да получат такава помощ, а 88 хил. се нуждаят от чужда помощ, каза премиерът. По всяка теза има диаметрално противоположни мнения, посочи министър-председателят. Считам за съществен напредък, че всички са на една маса, заяви Борисов.В разговора участваха също вицепремиерът Томислав Дончев, министърът на труда и социалната политика Бисер Петков, министърът на здравеопазването Кирил Ананиев и омбудсманът Мая Манолова.Продължава работата по законодателните промени, както и по отношение на електронния регистър на хората с увреждания, увери Бойко Борисов.Мая Стоицева, една от протестиращите майки на деца с увреждания посочи, че са водени разговори относно исканията им. Стигнахме до това, че трябва да се вижда личната нужда на всеки един човек с увреждания, каза тя.Стоицева също увери, че работните срещи продължават. Закона за личната помощ, закона за социалните услуги, закона за хората с увреждания трябва да бъдат готови до 1 септември стана ясно по време на срещата.Говорихме за специализиран орган, които да работи за хората с увреждания, заяви Стоицева и допълни, че майките имат уверението, че в Министерство на здравеопазването в момента работи междуведомствена група.Мисля, че господин премиерът разбра, че реформата е нужна, сподели тя. Палатковият лагер остава докато не видим реализацията, категорична бе Стоицева.", "date": "2018.07.31", "title": "Със 150 млн. лв. Борисов се помири с майките "}
{"url": "https://news.bg/regions/chepelare-obyavyava-chastichno-bedstveno-polozhenie.html", "text": "Чепеларе е с частично бедствено положение поради активирано свлачище по пътя за Чудните мостове.\"В резултат на обилните валежи през днешния ден получихме сигнал от кмета на село Забърдо, че по пътя за Чудните мостове, от разклона за \"Сините ханчета\" до Чудните мостове и до село Забърдо, има отново паднали камъни\", коментира пред БНР кметът на общината Славка Чакърова. Чакърова обясни, че в рамките на половин час са се обаждали няколко пъти, за постоянно падащи камъни. Започнала е да се свлича и още земна маса и към момента пътят за село Забърдо и за Чудните мостове е затворен в двете посоки.Повече от 500 жители на Забърдо са откъснати от света, техника се опитва да почисти камъните, но действията са затруднени от продължаващи дъждове.", "date": "2018.07.31", "title": "Чепеларе обявява частично бедствено положение"}
{"url": "https://news.bg/world/pentagonat-pristapva-kam-formirane-na-kosmicheski-sili.html", "text": "В близките месеци Министерството на отбраната на САЩ ще пристъпи към разработване на три от четирите компонента на Космическите сили, пише изданието Defense One, позовавайки се на свои източници.През юни президентът на САЩ Доналд Тръмп обяви плановете си за създаване на нов клон от въоръжените сили на страната - Космически сили.Пентагонът ще започне работа по формирането на ново оперативно командване, ново обединено управление по закупуване на спътници за военното министерство и ново военно обединение. За всички тези стъпки, отбелязва изданието, не е нужно одобрението на Конгреса. За четвъртия компонент - основни и помощни служби, включително финансово управление и строително подразделение, е необходимо предварително решение на Конгреса.Представители на Пентагона, по информация на Defense One, планират до края на годината да подготвят \"законодателно предложение, необходимо за създаването на пълноценни Космически сили\". В началото на 2019 г. то ще бъде внесено в Конгреса в качеството на съставна част от бюджетния проект на администрацията на президента Доналд Тръмп за фискалната 2020 г.", "date": "2018.07.31", "title": "Пентагонът пристъпва към формиране на Космически сили"}
{"url": "https://news.bg/world/eho-ot-sssr-putin-dava-na-ruskata-armiya-politichesko-krilo.html", "text": "Президентът на Русия Владимир Путин ще създаде нова дирекция в рамките на руската армия за насърчаване на патриотизъм, с което пробужда спомени за съветска практика, при която войниците бяха обучавани за марксизма и ленинизма от политически комисари, информира \"Ройтерс\".Ходът, одобрен от Путин с президентски указ, който е публикуван в понеделник, ще засегне около 1 милион руски граждани на активна военна служба. Според осведомителната агенция изглежда решението има за цел да гарантира лоялността на армията в момент, когато Москва е в геополитически противоречия със Запада.\"\", обяви през февруари пред Интерфакс Александър Каншин, който ръководи граждански орган, оформяващ военната политика.В СССР подобна дирекция действа за гарантиране, че армията ще остане лоялна на управляващата Комунистическа партия.В указа на Путин се казва, че новата дирекция ще бъде отговорна за \"военно-патриотичната\" работа. С друг указ Путин направи генерал-полковник Андрей Картаполов, ветеран в конфликта в Сирия, ръководител на новата дирекция и заместник-министър на отбраната.Военното министерство не разкрива подробности за новата дирекция, но военни източници заявиха пред всекидневника \"Комерсант\", че Картаполов също ще бъде отговорен за действията на Юнармия - военно-патриотично младежко обществено движение, подпомагано от ведомството.Болшевиките, страхувайки се за лоялността на армията, въведоха политически комисари през 1918 г.Според експерти решението на Путин за възраждане на версия на дирекцията от съветската ера повдига въпроси и това е своеобразно връщане към СССР.", "date": "2018.07.31", "title": "Ехо от СССР: Путин дава на руската армия политическо крило"}
{"url": "https://news.bg/bulgaria/mareshki-izoblichaval-sam-mnogo-po-iztancheni-politicheski-izmamnitsi-ot-karakachanov.html", "text": "\"Аз съм изобличавал много по-изтънчени политически измамници от Каракачанов, които като са се почувствали властимащи, са подавали жалби срещу мен в съда, които обаче никога не са издържали\".Така коментира лидерът на ПП ВОЛЯ и зам.-председател на Народното събрание Веселин Марешки заканата на министър Красимир Каракачанов да го съди заради намеци, че е зависим от \"прахообразни вещества\", съобщиха от партията.Според Марешки това е в ущърб на военния министър. \"\", коментира Веселин Марешки.На въпрос дали е вярно твърдението на Каракачанов, че се стреми към министерство, Веселин Марешки коментира, че постът, който заемам сега, е четвърти в държавата -след президента, председателя на НС и премиера.\", изтъкна Веселин Марешки.Марешки разговаря днес с протестиращите майки на деца с увреждания в лагера им пред Народното събрание.\"\", каза той и ги посъветва да търсят партньорства с други съсловия.\", каза Веселин Марешки.Той подчерта, че ВОЛЯ остава на позицията решението за купуване на няколко самолета да бъде отменено и милиардите, предвидени за сделката, да останат в България и да бъдат разпределени за реформа в жизнено важни сектори за българските граждани.", "date": "2018.07.31", "title": "Марешки: Изобличавал съм много по-изтънчени политически измамници от Каракачанов"}
{"url": "https://news.bg/world/vnesoha-vot-na-nedoverie-sreshtu-kabineta-na-makron-zaradi-sluchaya-benala.html", "text": "Центристката партия на президента на Франция Еманюел Макрон уволни сътрудника на държавния глава Венсан Краз, който с Александър Бенала бяха заснети да упражняват насилие над демонстранти на 1 май в столицата Париж, информира ДПА.Партийният лидер Кристоф Кастанер заяви пред сенатори, които разследват \"случая Бенала\", че Краз е уволнен, след като прокуратурата започна разследване на инцидента.Но Кастанер подчерта, че след като Краз първоначално му е съобщил, че е действал като служител на жандармерията от резерва по време на протестите, той е сметнал, че не е трябвало да уведоми съдебните власти за инцидента.Днес Националното събрание дебатира две предложения за вот на недоверие срещу правителството заради аферата, но партията на Макрон и съюзниците им не са под заплаха, тъй като държат 358 от 577 места.Опозицията обвинява Макрон, че е потулил случая, защото първоначално Александър Бенала беше отстранен от поста си за 15 дни, а после зае административна длъжност, а също така инцидентът не е бил съобщен на прокуратурата.Държавното обвинение започна разследване, след като вестник \"Монд\" публикува видео с Бенала, на което той налага протестиращ.Впоследствие Елисейският дворец уволни Бенала, позовавайки се на нови доказателства, че той без разрешение е получил достъп до конфиденциални полицейски видеозаписи от инцидента.", "date": "2018.07.31", "title": "Внесоха вот на недоверие срещу кабинета на Макрон заради „случая Бенала”"}
{"url": "https://news.bg/bulgaria/vremenno-e-zatvorena-am-hemus-v-posoka-varna.html", "text": "Временно е затворена АМ \"Хемус\" в посока Варна, съобщиха от пресцентъра на ОДМВР-Варна.Движението е ограничено между ПВ Ветрини и ПВ Неофит Рилкски.Автомобилите се пренасочват по ГП 4. Мярката се налага поради дейности по изтегляне на аварирал товарен автомобил.От АПИ уточняват, че временно e ограничено движението при км 391 в посока Варна на АМ \"Хемус\" поради отстраняване на аварирали автомобили. Трафикът се осъществява по обходен маршрут по път I-2 от пътен възел \"Ветрино\" до пътен възел \"Неофит Рилски\".Възстановено е движението в едната лента по път III-4072 Николаево - Стражица.", "date": "2018.07.31", "title": "Временно е затворена АМ \"Хемус\" в посока Варна"}
{"url": "https://news.bg/world/zaev-prizova-makedontsite-da-glasuvat-na-referenduma-za-imeto.html", "text": "Премиерът на Македония Зоран Заев призова съгражданите си да гласуват на предстоящия през септември референдум в полза на споразумението с Гърция за промяна на името на Северна Македония, информира АП.Заев заяви в столицата Скопие, че допитването на 30 септември е възможност за хората да вземат \"историческо решение\".Той призова македонците да кажат \"Да\" и да грабнат възможността, предложена от ЕС.\"\", каза той.Междувременно основната опозиционна партия ВМРО-ДПМНЕ се оплака, че правителството е свикало референдум без да се консултира с опозицията, съобщава МИА.", "date": "2018.07.31", "title": "Заев призова македонците да гласуват на референдума за името"}
{"url": "https://news.bg/world/nova-demokratsiya-poiska-ostavkite-na-tsipras-i-ministri-zaradi-pozhara.html", "text": "Кириакос Мицотакис, лидерът на най-голямата опозиционна партия в Гърция - \"Нова демокрация\", призова за правителствени оставки заради неадекватните действия на управляващите за предотвратяване на възникналите през миналата седмица смъртоносни пожари, отнели живота на най-малко 93 души, информира IBNA.Мицотакис остро разкритикува действията на премиера Алексис Ципрас и на правителството по време на пресконференция.Той поиска разследване на най-високо ниво за подвеждане под отговорност на виновниците за трагедията. Мицотакис призова Върховния съд да нареди разследването да се води от най-високопоставените прокурори в страната.Лидерът на опозицията яростно атакува премиера Ципрас.\"\", нападна Мицотакис.Той поиска оставките на министъра на вътрешните работи, министъра на гражданската защита, началника на пожарната, управителя на Атика и генералния секретар за гражданска защита.\"Какъв е смисълът да поемаш политическа отговорност без оставка\", чуди се гръцкият политик, който намекна, че Ципрас също трябва да подаде оставка.Преди дни министър-председателят обяви, че поема политическа отговорност за трагедията.Мицотакис също така обвини правителството, че се опитва да прикрие тези, които са отговорни за пожара.Накрая той представи инициативи и мерки, които планира да приложи, ако партията поеме властта. По думите му най-компетентните хора ще бъдат назначавани на ключови позиции в механизма за гражданска защита, подчертавайки, че генералният секретар за гражданска защита ще има абсолютна власт за борба с природните бедствия.", "date": "2018.07.31", "title": "„Нова демокрация” поиска оставките на Ципрас и министри заради пожара"}
{"url": "https://news.bg/economics/mf-ochakva-izlishak-ot-2-023-8-mln-leva-kam-yuli-2018-g.html", "text": "Министерството на финансите очаква излишък в размер на 2 023,8 млн. лв. (1,9 % от прогнозния БВП) по консолидираната фискална програма към юли 2018 г., обявиха от ведомството.На база на предварителни данни и оценки се очаква салдото по консолидираната фискална програма (КФП) на касова основа към юли 2018 г. да бъде положително в размер на 2 023,8 млн. лв. (1,9 % от прогнозния БВП). В структурно отношение салдото по националния бюджет отчита подобрение спрямо отчетеното към юли 2017 г.Приходите и помощите по КФП към юли 2018 г. се очаква да бъдат в размер на 22 550,5 млн. лв. (59,0 % от годишния разчет), като спрямо юли 2017 г. се отбелязва ръст от 2 072,9 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 2 085,1 млн. лв. (10,6 %), а постъпленията в частта на приходите от помощи са близки до отчетените за същия период на предходната година.Разходите по консолидираната фискална програма (вкл. вноската на Република България в бюджета на ЕС) към юли 2018 г. са в размер на 20 526,6 млн. лв., което е 52,2 % от годишния разчет. За сравнение разходите по КФП за същия период на 2017 г. бяха в размер на 18 505,9 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.Частта от вноската на Република България в бюджета на ЕС, изплатена към 31.07.2018 г. от централния бюджет, възлиза на 654,4 млн. лв.Ведомството публикува и данните за изпълнението на консолидираната фискална програма към 30 юни 2018 г.По данни от месечните отчети на първостепенните разпоредители с бюджет салдото по КФП на касова основа към месец юни 2018 г. е положително в размер на 1 713,9 млн. лв. (1,6 % от прогнозния БВП) и се формира от излишък по националния бюджет в размер на 2 014,4 млн. лв. и дефицит по европейските средства в размер на 300,5 млн. лева.Постъпилите приходи и помощи по КФП към юни 2018 г. са в размер на 19 210,1 млн. лв. или 50,3 % от годишните разчети. Съпоставени със същия период на предходната година, данъчните и неданъчните приходи нарастват с 1 699,5 млн. лв. (10,1 %), а постъпленията от помощи са близки по размер (увеличение с 27,4 млн. лв. или 4,1 %).Общата сума на данъчните постъпления, вкл. приходите от осигурителни вноски, възлиза на 16 021,0 млн. лв., което представлява 51,4 % от планираните за годината приходи. Съпоставено с данните към месец юни 2017 г., данъчните постъпления нарастват номинално с 10,2 % (1 482,7 млн. лева).Приходите от преки данъци са в размер на 3 113,9 млн. лв. или 54,1 % от предвидените в разчетите за годината, като спрямо същия период на предходната година нарастват с 342,9 млн. лева (12,4 %).Приходите от косвени данъци са в размер на 7 646,2 млн. лв., което е 50,4 % от разчетите за годината. Съпоставено с данните към юни 2017 г., постъпленията в групата нарастват с 536,0 млн. лв. (7,5 %). Постъпленията от ДДС са в размер на 5 101,5 млн. лв. или 52,2 % от планираните. Размерът на невъзстановения ДДС към 30.06.2018 г. е 61,1 млн. лева. Приходите от акцизи възлизат на 2 408,4 млн. лв. (46,8 % от разчетените за годината). Постъпленията от мита са 118,2 млн. лв. или 62,2 % от разчета за годината.Постъпленията от други данъци (вкл. имуществени данъци и др. данъци по ЗКПО) са в размер на 676,3 млн. лв. или 61,6 % изпълнение на годишните разчети.Приходите от социално и здравноосигурителни вноски са 4 584,6 млн. лв., което представлява 50,2 % от разчетените за годината. Съпоставено със същия период на предходната година, приходите от осигурителни вноски нарастват номинално с 13,8 % (555,6 млн. лева).Неданъчните приходи са в размер на 2 491,2 млн. лв., което представлява 53,0 % изпълнение на годишните разчети.Приходите от помощи са в размер на 697,9 млн. лева.Разходите по КФП (вкл. вноската на Република България в бюджета на ЕС) към юни 2018 г. възлизат на 17 496,1 млн. лв., което е 44,5 % от годишните разчети. За сравнение разходите за същия период на предходната година са в размер на 15 737,3 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.Нелихвените разходи са в размер на 16 495,6 млн. лв., което представлява 44,3 % от годишните разчети. Текущите нелихвени разходи към юни 2018 г. са в размер на 15 154,7 млн. лв. (48,7 % от разчета за годината), капиталовите разходи (вкл. нетния прираст на държавния резерв) възлизат на 1 312,1 млн. лв. (21,3 % от разчетите към ЗДБРБ за 2018 г.). Предоставените текущи и капиталови трансфери за чужбина са в размер на 28,8 млн. лв. Лихвените плащания са в размер на 424,2 млн. лв. или 58,7 % от планираните за 2018 година.Частта от вноската на Република България в бюджета на ЕС, изплатена към 30.06.2018 г. от централния бюджет, възлиза на 576,3 млн. лв.Размерът на фискалния резерв към 30.06.2018 г. е 10,83 млрд. лв., в т.ч. 9,87 млрд. лв. депозити на фискалния резерв в БНБ и банки и 0,96 млрд. лв. вземания от фондовете на Европейския съюз за сертифицирани разходи, аванси и други.", "date": "2018.07.31", "title": "МФ очаква излишък от 2 023,8 млн. лева към юли 2018 г. "}
{"url": "https://news.bg/health/maychin-dom-s-parvata-laboratoriya-za-izsledvane-na-genetikata-na-ploda.html", "text": "Зам. - министър Бойко Пенков откри първата лаборатория за неинвазивна диагностика за вродени генетични заболявания на плода в СБАЛАГ \"Майчин дом\". При откриването той отбеляза че апаратурата е закупена със собствени средства на болницата.Лабораторията е създадена с подкрепата на Министерството на здравеопазването и ще работи съвместно с първия самостоятелен Медицински център към болницата. Изпълнителният директор на УАГБ \"Майчин дом\" доц. Иван Костов: Разкритата лаборатория за дородов ДНК тест прави възможно провеждането на високотехнологични изследвания, които са редки и досега са правени само в лаборатории в чужбина.Това е първата подобна лаборатория в България и на Балканския полуостров. Откриването й ще намали драстично разходите за обслужване и ще позволи тестовете да се правят на двойно по-ниска цена. Лабораторията ще се ръководи от проф. Алексей Савов, завеждащ националната генетична лаборатория. Медицинският център към болницата ще предлага най-новата и модерна апаратура в областта на извънболничната АГ помощ- офис хистероскопия, вагинално подмладяване, спектрален скриниг за рак на шийката на матката, скрининг за рак на гърдата, фетална морфология на всички нива, женска консултация и др. Центърът ще се ръководи от д-р Мирослав Георгиев и д-р Иван Диков. Един от най-сериозните проблеми, свързани с бременност при жени след 30-ата година, са заболяванията, свързани с генетични аномалии на плода. От днес \"Майчин дом\" разполага със собствена лаборатория за изследване на тези заболявания. СБАЛАГ \"Майчин дом\" се ръководи от доц. Иван Костов, в болницата работят 650 служители, които се грижат за 30 хил. пациенти годишно. Броят на извършените раждания само за 2017 година достига 3910. \"Майчин дом\" е най-голямата и най-старата специализирана АГ болница в страната.", "date": "2018.07.31", "title": "\"Майчин дом\" с първата лаборатория за изследване на генетиката на плода"}
{"url": "https://news.bg/crime/mvr-vazstanovyava-svoyata-chast-ot-tsarskite-konyushni.html", "text": "МВР притежава втори етаж от Царските конюшни. Това обясни на брифинг вътрешният министър Валентин Радев за пожара.Не се знаят съседите на ведомството. МВР трябва да възстанови покрива. Тепърва ще се изчисли колко ще струва ремонтът.Иначе той не е съгласен с констатациите на Световната банка, че нашите полицаи са сред служителите на реда в Европа с най-високи заплати. Грешна била методиката, по която са направени тези констатации. С някои от констатациите обаче е съгласен. Все още се търси кой е собственик на първия етаж. Иначе имотът е с отпаднала необходимост.", "date": "2018.07.31", "title": "МВР възстановява своята част от Царските конюшни"}
{"url": "https://news.bg/health/meditsinski-odit-izvarshva-proverka-po-sluchaya-s-pochinalata-rodilka-v-pleven.html", "text": "Очакваме предварителните доклади за починалата родилка в Плевен. Това коментира пред журналисти в \"Майчин дом\" зам.-министърът на здравеопазването Бойко Пенков във връзка с починалата родилка в Плевен.Родилката е починала при планирано секцио. Зам.-министър Пенков информира, че има направена съдебна патоанатомична експертиза. \"Това, което знаем, е че се е създал тежък проблем по време на въвеждане в анестезия. Оттам са се водили около час-час и нещо реанимационни мероприятия, които за съжаление не водят до добър изход, а до летален. Това е изключително жалко, съболезнования на близките\", заяви зам.-министър Пенков.Той увери, че в момента екип \"Медицински одит\" към Министерство на здравеопазването е на място.\"Очакваме и техните предварителни доклади, с които ще ви запознаем. Оценката е била, че жената е здрава, тъй като е имало планирано секцио, това се появява по време на въвеждане в анестезия. Така че дали е сърдечен проблем или е масивна белодробна емболия, ще кажат колегите съдебни медици и патоанатоми. През цялото време е имало медицински екип с нея. Въвеждащият анестезията е много опитен колега с дълги години стаж\", каза още той. Заместник-министърът заяви, че в момента се води борба за живота на новороденото, което е получило тежка хипоксия.", "date": "2018.07.31", "title": "\"Медицински одит\" извършва проверка по случая с починалата родилка в Плевен"}
{"url": "https://news.bg/comments/lobizam-na-poraziya-okolo-promenite-v-zakona-za-schetovodstvoto.html", "text": "На 12 юни 2018 г., четирите национално представителни работодателски организации, обединени в Асоциацията на организациите на българските работодатели (АОБР) изпрати до министъра на финансите - г-н Владислав Горанов писмо с предложения за изменение и допълнение на Закона за счетоводството.Инициативата на работодателите не беше резултат на тяхно случайно хрумване или на някаква солова инициатива. Тя беше следствие на Решение № 411 на Министерския съвет от 19 май 2016 година за приемане на План за действие с мерки, адресиращи основните проблемни области, възпрепятстващи нарастването на инвестициите, както и на решението по точка 3 от дневния ред на Националния икономически съвет, състоял се на 18 май 2018 година.Следствие на тези две решения на важни институции и органи беше и създаването на работна група към Министерството на финансите, която да обсъди и изготви Закон за изменение и допълнение на Закона за счетоводството по отношение на прага на задължителния одит на годишните финансови отчети, което да намали административната тежест на малките предприятия в страната.Последното изречение вероятно звучи малко суховато, но за сметка на това точно описва проблема - определени изисквания на Закона за счетоводството, свързани с одита на годишните финансови отчети създават проблеми, те са неприемлива административна тежест за малките предприятия, която едновременно с това не носи нищо съществено на хазната и на фиска. Затова тези, на които това им е работа - работодателските организации, предлагат проект на законопроект, който да измени и допълни Закона за счетоводството и да реши проблема. Точно това те правят и по възможно най-уважителен начин го изпращат на министъра на финансите с писмо на АОБР № 17-00-33/12.06.2018 г.В мотивите към законопроекта, който работодателските организации изпращат на Министъра на финансите, е отбелязано следното:\"Регламентираните в Закона за счетоводството критерии за извършване на независим финансов одит, създават непропорционална на финансовите и административни възможности на предприятията тежест. При транспониране на Директива 2013/34/ЕС не са отчетени обективираните в съображенията за приемането ѝ цели. Регулаторните механизми в директивата са в съответствие с принципите на субсидиарност и пропорционалност при въвеждане на административна тежест, но националният закон не е съобразен с тях.\"Подобна ситуация не е новост за българската публика - \"транспонирали сме нещо\" - ама или сме въвели по-тежки изисквания от оригиналното европейско законодателство (това вече почти официално се нарича \"goldplating\" - \"позлатяване\" на законодателството) или просто сме свършили работата като кучето на нивата. Затова и е съвсем логично, \"позлатяването\", \"окучването\" или \"закучването\" на законодателството да бъде поправено, още повече, че става дума буквално за смяната на две числа. (За любителите на точните формулировки ще цитираме законодателната идея на работодателите изцяло: \"Параграф единствен. В чл. 37 се правят следните изменения и допълнения:Сега вече може да преведем от юридически на човешки език, написаното по-горе. Действащият в момента Закон за счетоводството у нас определя вида на предприятията съгласно размера им в своята Глава втора: Категории предприятия и групи предприятия, Раздел I: Категории предприятия. Там в алинея 3) на член19 се прави следното определение:Това е дефиницията за малки предприятия съгласно Закона за счетоводството на Република България.Законодателят обаче е предвидил по-широк кръг от субекти, за които да се прилага задължителното одитиране. Законът за счетоводството поставя изискване за извършване на независим финансов одит на малки предприятия, които към 31 декември на текущия отчетен период надвишават най-малко два от следните показатели:Можем само да гадаем какви са били съображенията за приемането на горната норма, но факт е че приетата национална мярка за изпълнение ЧЕТИРИ ПЪТИ надхвърля изискванията на общностния акт. Това ако не е законодателно \"позлатяване\" - \"goldplating\", здраве му кажи.Разбира се, въпросното раздуване на обхвата на независимия финансов одит по никакъв начин не благоприятства ефективното прилагане на Директива 2013/34/ЕС. Напротив, то просто създава допълнителни трудности за малките предприятия при осъществяването на дейността им. Тези трудности по стар български обичай са напълно необосновани. По тази причина, авторите на законодателното предложение, което работодателските организации са изпратили на Министъра на финансите, са написали дословно в мотивите следното:\"В България извършването на одит на малки предприятия не се налага заради специфичните условия или потребности на тези предприятия и на ползвателите на финансовите им отчети и неясна остава причината за въвеждането многократно по-ниски прагове за задължителен одит на предприятията.В почти 100% от малките предприятия, които се одитират съгласно действащото законодателство едни и същи физически лица са както собственици на капитала, така и управители, и затова не се нуждаят особено от това трета страна-одитор да гарантира достоверността на финансовите отчети на предприятията им\".Създателите на коментираната европейска директива, със сигурност са вряли и кипели в проблемите на \"goldplating\"-а и сякаш са знаели, какво ще стане в милата ни Родина, защото в Директивата има изричен запис, който отправя недвусмислена препоръка към държавите - членки. Цитираме я дословно:\"Годишните финансови отчети на малките предприятия не следва да подлежат на споменатото задължение за извършване на одит, тъй като одитът може да представлява значителна административна тежест за тази категория предприятия, като същевременно в много от малките предприятия едни и същи лица са както акционери, така и управители, и затова не се нуждаят особено от това трета страна да гарантира достоверността на финансовите отчети.\"Едва ли може да се каже по-ясно. Въпросната Директива 2013/34/ЕС на Европейския парламент и на Съвета от 26 юни 2013 година, относно годишните финансови отчети, консолидираните финансови отчети и свързаните доклади на някои видове предприятия, въвежда задължение за държавите-членки да гарантират, че финансовите отчети на предприятията, извършващи дейност в обществен интерес, както и на средните и големите предприятия, се одитират от един или повече задължителни одитори или одиторски дружества. За малките предприятия, тя направо препоръчва обратното.Въз основа на всичко това работодателските организации от АОБР предлагат на просветеното внимание на г-н Министъра на финансите съвсем естественото и логично предложение показателите за задължително одитиране да се вдигнат. Предложението следва пряко от препоръките на Директивата и от дефиницията на Закона за счетоводството, какво е малко предприятие. От АОБР (АИКБ, БСК, БТПП, КРИБ) предлагат:а) балансова стойност на активите - от 2 000 000 лева да се повиши на 4 000 000 лева;б) нетни приходи от продажби - от 4 000 000 лева да се повиши на 8 000 000 лева.Що се отнася до споменатата отмяна на две алинеи - 2) и 3) на член 37 на Закона, с това предложение се цели премахването на други необосновани изисквания за задължителен независим финансов одит - този път основаващи се само на правната форма на юридическото лице, но не и на обективни критерии. (Под \"обективни критерии\" трябва да разбираме годишните и консолидираните финансови отчети на акционерните дружества и командитните дружества с акции, както и консолидираните финансови отчети и годишните финансови отчети на предприятията, включени в консолидацията).И наистина, тези две действащи алинеи създават правен абсурд, като задължават дори и микропредприятия да одитират своите отчети, ако са АД, КАД или дъщерно дружество на дружество - майка, което изготвя консолидиран финансов отчет. В същото време Директивата препоръчва на държавите членки следното по отношение на микропредприятията:\"Микропредприятията разполагат с ограничени ресурси, с които да изпълнят високите регулаторни изисквания. Ето защо следва да е възможно държавите-членки да освобождават микропредприятията от някои задължения, приложими за малките предприятия, които биха довели до ненужно голяма административна тежест за тях.\"Както се вижда, не става дума за лобизъм в интерес на едно или две предприятия. Субект на предлаганите промени са хиляди предприятия. Според работодателските организации, които се позовават на данни на НСИ, разглежданите предложения за промени биха облагодетелствали в добрия смисъл на думата, повече от 6500 предприятия, което най-просто означава, че 13 милиона лева ще бъдат спестени на целокупната бизнес общност.Не става дума и за въвеждане на някаква необоснована привилегия - предложенията са един път логични и второ - произтичат до голяма степен от самата Директива, която е \"транспонирана\" у нас по такъв талантлив начин.Както беше казано по-горе, Министърът на финансите беше така добър да създаде работна група, която да се занимае с описаните проблеми и недомислия. Тук обаче започва поредица от весели недоразумения, която заплашва приемането на ясните, смислени и добронамерени предложения, описани и обосновани по-горе.Да започнем със състава на създадената от Министъра работна група (Заповед № ЗМФ-681 от 16.07.2018 г.). Без да цитираме имена, в нея влизат:Ръководител на работната група: началник на отдел \"Счетоводно законодателство\", дирекция \"Данъчна политика\", Министерство на финансите.Членове на работната група са: Началникът на отдел \"Политика за МСП\", дирекция \"Икономически политика за насърчаване\", Министерство на икономиката; Главен експерт в отдел \"Политика за МСП\", дирекция \"Икономически политика за насърчаване\", Министерство на икономиката; Старши експерт в дирекция \"Икономически политика за насърчаване\", министерство на икономиката; Декан на финансово-счетоводния факултет на УНСС; Финансовият директор на Българската стопанска камара (БСК); Изпълнителният директор на Асоциацията на индустриалния капитал в България (АИКБ); Директорът по тристранното сътрудничество в АИКБ; Председателят на УС на Асоциацията на счетоводните къщи в България (АСКБ); Председателят на УС на Асоциацията на счетоводителите и счетоводните предприятия (АССП); Председателят на УС на Института на професионалните счетоводители в България (ИПСБ); Заместник-председателят на УС на Института на дипломираните експерт-счетоводители (ИДЕС); Член на УС на Института на дипломираните експерт-счетоводители (ИДЕС); Началник на отдел \"Данъчна методология\" в дирекция \"Данъчно-осигурителна методология\" в НАП; Началник на отдел \"Национални стратегии и програми за развитие\", дирекция \"Икономическа и финансова политика\", Министерство на финансите; Главен експерт, дирекция \"Данъчна политика\", Министерство на финансите; Още един главен експерт, дирекция \"Данъчна политика\", Министерство на финансите; Старши експерт, дирекция \"Данъчна политика\", Министерство на финансите.Общо осемнадесет (18) души. Умишлено не пиша имената - тук важна е точно институционалната принадлежност.Представители на организациите, които са инициирали събирането на работната група, са трима души от две (!) национално представителни работодателски организации - АИКБ и БСК. Защо останалите две организации, подписали предложенията за изменения и допълнения в Закона за счетоводството, са игнорирани, аналите мълчат.Срещу тях стоят като стена шест (6) или, ако предпочитате, пет плюс един представители на одиторската гилдия, за които не можем да имаме никакви подозрения, че ще бъдат против дискутираните до сега предложения. Докато при работодателите са представени две организации (с трима души) от четири налични, при одиторската гилдия нещата са точно обратните - там са пет души от три от съсловните, гилдийни организации плюс деканът на финансово-счетоводния факултет на УНСС. Добре че никой не се е сетил за останалите икономически университети в Свищов, Варна, Пловдив и прочее, че групата щеше да набъбне още.Останалите осем места в работната група са разпределени между министерството на икономиката и Министерството на финансите. Ако приемем, че представителите на държавната администрация ще заемат неутрална позиция (това всъщност е една крайно благоприятна за работодателите прогноза, която е в значителна степен съмнителна, но все пак...), то аритметиката на работната група е ясна - шестима срещу трима. Познайте, дали работната група ще подкрепи иначе съвсем ясните и изчистени предложения за промени в Закона за счетоводството.Моето кристално кълбо пак е на ремонт, но от него вече няма нужда, защото вече беше проведено първото заседание на работната група и от протокола й вече се виждат първите симптоми на организирана съпротива, идваща от страна на счетоводно-одиторското лоби, не дотам деликатно подкрепено и от държавната администрация.Ето какво ни разказва Протокол № 1 от заседанието на работната група, състояло се на 24 юли 2018 година, вторник в Приемна № 3 на Министерството на финансите:Представителите на намиращите се в убедително малцинство \"по дефолт\" (така е подредил картите г-н Министърът на финансите) работодателски организации, са си казали предложенията и аргументите в духа на изложеното по-горе. И след това се започва една, ... \"мътна и кървава\", както се казва в народното умотворение.Началничката на отдел \"Счетоводно законодателство\", дирекция \"Данъчна политика\" в Министерство на финансите и ръководител на работната група е информирала присъствуващите, че \"по мнение на юристите от МФ, задължителният одит не представлява административна тежест за предприятията. Административната тежест би следвало да се разбира в контекста на предоставянето на административни услуги от страна на администрацията, а при одитирането на ГФО (годишните финансови отчети) случаят не е такъв\". Очевидно, когато тежестта идва от страна на частни предприятия, предоставящи услуги, тя нито е административна, нито е тежест. Тя е радост за душата и повод за творческо вдъхновение.Един гражданин, член на УС на Института на дипломираните експерт-счетоводители (ИДЕС) е изразил следното \"наивно\" недоумение. Човекът пита, защото \"на разбира защо само две години от приемането на новия Закон за счетоводството се налага промяна на праговете за одит. Ако желанието на бизнеса е да се доближат до тези по Директивата, то не вижда мотиви за това, с какво толкова се е променила икономическата обстановка в страната за този кратък период\". Така де, членът на УС на ИДЕС изобщо не може да си представи, че някаква норма е въведена изначално неприемливо. Той си мисли, че някой в началото е ръкопляскал на праговете в Закона за счетоводството, пък сега работодателите са се попишманили.Заместник-председателят на УС на Института на дипломираните експерт-счетоводители (ИДЕС), естествено също държи \"исо\" на колегата си и според протокола \"също изказа мнение, че задължителният финансов одит не е административна тежест за предприятията. Като пример за намаляване на административната тежест за предприятията, посочи създаването и въвеждането на \"Единна входна точка\" за подаване на годишни финансови отчети и статистически данни. В отговор на коментара на представителя на АИКБ, че одитът е ненужен, подчерта, че одитът е насочен към всички потребители на финансови отчети (държава, инвеститори, контрагенти, банки) и има за цел да потвърди, че отчетите представят вярна информация, както и факта, че микро- и малките предприятия представляват 99,8% от всички предприятия в България\".И тук стигаме до един запис в протокола, който би трябвало да запишем със златни букви: \"... Не на последно място отбеляза, че отпадането на задължението за одит на малките предприятия ще доведе до колапс на одиторската професия\". Тук е заровено кучето, уважаеми дами и господа. В гилдията на счетоводителите и одиторите се безпокоят за филийката си. Всъщност, тук не става дума даже за филийка с масло, а за филийка с черен хайвер. По-горе стана дума, че мярката се отнася за около 6500 предприятия, но за одиторското лоби те са от особена важност. Едва ли има нужда да продължаваме с четенето на протокола, но да не оставяме нещата по средата.От Министерството на икономиката възразяват на тази апокалиптична прогноза. Според Началничката на отдел \"Политика за МСП\", дирекция \"Икономически политика за насърчаване\" в МИ, на задължителен финансов одит подлежат 7483 предприятия, а ако се променят праговете, броят им щял да намалее с 3458, \"което не би трябвало да се отрази съществено на работата на одиторите, но ще доведе до значително намаляване на административната тежест за тези предприятия\".Министерството на икономиката подкрепя предложенията на бизнеса. Това е логично, но дали ще стигне срещу устрема на одиторското лоби?Председателят на УС на Института на професионалните счетоводители в България (ИПСБ) споделя, че \"са направили анкета между своите членове във връзка с предложенията на бизнеса и според резултатите 99 % от тях смятат, че праговете са релевантни (дори ниски) и нищо не налага промяна в критериите, 2 години след приемането на Закона за счетоводството. Когато предприятията участват в обществени поръчки е добре техните отчети да са заверени от одитор, защото така се гарантира верността им\".За нас остава загадка кои или може би кой е този единствен счетоводител и одитор, който е направил резултата от анкетата 99%, а не сто процента? Може човекът и да е направил техническа грешка, като е попълвал анкетата. Ако не е - вечна слава на добросъвестното му отношение, но той е в много, много категорично мнозинство сред членовете на ИПСБ, които не си дават филийката...Що се отнася до масовото участие на малки, че и на микро- предприятия в конкурсите за обществени поръчки, ще си позволим само да се усмихнем. Не любезно, между другото...Началникът на отдел \"Национални стратегии и програми за развитие\" в дирекция \"Икономическа и финансова политика\" на Министерство на финансите също се включва в патетичните декламации на защитниците на масовото одитиране. Той заявява:\"Общественият интерес трябва да бъде гарантиран. Дадена администрация може да въведе изискване за одит на финансовите отчети\". И почти нарежда (неизвестно на кого): \"да се попита НСИ, какъв процент от БВП се гарантира от предприятията, подлежащи на задължителен одит\". Господин повелителят на националните стратегии изглежда бърка интереса на одиторската гилдия с обществения интерес, но това съвсем не е първият случай на подобни обърквания и подмени в Р. България.Всъщност, първата работа на всяко лоби е да обяви за пълното съвпадение между неговия интерес и обществения такъв. И понеже представителят на БСК отново напомня, че никъде в Директивата няма изискване за одит на акционерни дружества, одиторското лоби отново изригва. Заместник-председателят на УС на Института на дипломираните експерт-счетоводители (ИДЕС) извисява глас, че \"със създаването си акционерните дружества приемат всички ползи, които им носи правната форма\" и заявява, че \"не разбира защо трябва да отпадне одита им\".На сцената излиза и тежката артилерия на одиторската гилдия - самата госпожа Декан на финансово-счетоводния факултет на УНСС. От нейното експозе, протоколчикът е успял да извлече само едно изречение: \"Работодателските организации не представиха никакви аргументи в подкрепа на исканата промяна\". Този текст стана доста дълъг точно защото бяха изложени аргументите на работодателските организации в защита на тезите им. Очевидно госпожа Деканът на финансово-счетоводният факултет не само, че не е чела мотивите на предложените промени в Закона за счетоводството, а и не е слушала, какво са говорили в началото представителите на АИКБ и БСК. Пък и защо да слуша? На нея такива аргументи не са й нужни. Тя защитава съсловния интерес. Колкото повече одити - толкова повече работа за гилдията.Друга дама - Началник на отдел \"Данъчна методология\" в дирекция \"Данъчно-осигурителна методология\" в НАП веднага се притича на помощ и обяснява, че \"НАП като потребител на тази информация, счита че когато отчетите са заверени от регистриран одитор се ползват с по-голямо доверие. Когато има занижен вътрешен контрол, вероятността от грешки се увеличава, респективно нарастват и рисковете и обратно\". Тя обаче дипломатично не изказва мнение , какви да са праговете за одит на предприятията.По всичко личи, че атмосферата в Приемна № 3 на Министерството на финансите се е била вече понагорещила, та ръководителката на работната група решава да вземе нещата в свои ръце и да направи компромисни предложения. Тя предлага \"да се запазят критериите за задължителен одит за още една година, за да се направи анализ на необходимостта от промяната им\". Разбира се, на всеки здравомислещ човек е ясно, че една година е премного време за какъвто и да е анализ. Тук началничката на отдел \"Счетоводно законодателство\" при дирекция \"Данъчна политика\" на Министерство на финансите просто се опитва да спечели време. При това - доста време. И тя се опитва да обоснове едногодишното удължаване на рахата на одиторската гилдия, като чертае мащабен план за осъществяването на анализа:\"МФ ще изпрати писмено запитване (по е-мейл) до всички държави-членки за определените при тях прагове за одит, на базата на кои показатели са приели праговете и дали имат задължение за одит според правната форма на предприятието\".Добре че е изричното уточнение, че запитването ще се изпраща по електронната поща, че ако беше с услугите на пощенските компании, участниците в упражнението можеше да почакат и две години. И понеже ръководителката на работната група не е вчерашна и знае, че не може да облагодетелствува само едната страна (трябва да се хвърлят някакви трошици и на работодателите, та да се залисат, докато ги кълват...) тя прави второто си предложение:\"Да отпадне задължителният одит за акционерните дружества, защото Директивата разглежда предприятията според големината им, а не според правната форма. Ако правната форма специално на акционерните дружества е от толкова съществено значение, че годишните им финансови отчети задължително трябва да подлежат на одит, независимо от големината им, все някоя държава-членка щеше да отбележи този факт през двегодишният период на обсъждане на директивата и да поиска включването на задължителен одит на акционерните дружества\".Както се казва - малко но от сърце. Ясно е, че при тази сериозна аргументация, предложенията на работодателите не може да бъдат отхвърлени изцяло. Тогава, ще се пожертва по-малкото заради по-голямото. Праговете ще останат същите за още (поне) година време, през което нашето Министерство на финансите ще интервюира колегите си по четирите края на Европата, а одиторската гилдия ще си прибира и брои жълтичките. Като утешителна печалба, на работодателите им се предлага да се задоволят с отпадането на задължителния одит за акционерните дружества.На това място одиторското лоби би трябвало да оцени елегантното \"отиграване на топката\" от страна на ръководителката на работната група, но изглежда на тези господа и дами очите им са \"пожълтели\" до толкова, че и това не им е достатъчно. Във въздуха се понасят отново вопли от типа на:\"Държавата трябва да защитава обществения интерес и одитът е необходим, въпросът е, къде е границата, балансът?\"Някаква любезна дама от Асоциацията на счетоводителите и счетоводните предпршиятия (АССП), името на която не откриваме в състава на работната група, но надлежно присъствува, отсъжда безапелационно: \"Критериите са високи , но АД да минат по общия ред\".Председателят на УС на Института на професионалните счетоводители в България (ИПСБ) заявява гръмогласно, че: \"Отхвърлят всички предложения за промяна в Закона за счетоводството\". Е, вярно има предложение на ръководителката на работната група за акционерните дружества, ами \"по отношение на АД ще коментираме въпроса в ИПСБ за окончателно мнение\". Каква гъвкавост, каква дипломатичност ...От Института на дипломираните експерт-счетоводители (ИДЕС) са \"по-щедри\". На заместник-председателя на УС на ИДЕС му се откъсва от сърцето \"колосална отстъпка\": \"Да отпадне задължителния одит на АД, които отговарят на критериите за микропредприятия\". Ако зависеше о ИДЕС, сигурно щяхме да доживеем и до поява на дефиниране на \"нанопредприятия\", за които да се правят още по-големи отстъпки ...Само от Министерството на икономиката си държат на достойнството и продължават да подкрепят предложенията на работодателските организации. Всъщност, това за което се борят представителните на национално равнище работодателски организации не е нищо повече от фрагмент от изпълнението на правителствената програма. Тя би трябвало да е валидна и за Министерството на финансите, ама кой знае ...? Може то да се ползува с особен имунитет срещу прилагането на предизборни програми, платформи, обещания и прочее.От друга страна, впечатляваща е мощта на лобито на одиторската гилдия. На описаната схватка, пардон - добронамерена дискусия, си дават среща два начина на защитаване на интереси. Единият е легитимната защита на голяма общност от предприятия, уредена законодателно с Кодекса на труда. Работодателските организации не пледират нито за едно, нито за пет, нито дори за сто и пет предприятия. Те защитават интересите на съвкупност от малки предприятия с численост между 3458 и 6500 броя.В ЕС има фундаментален принцип \"Мисли първо за малкия\", но тези работи в разноцветната фаланга на счетоводно-одиторските организации не са ги чели. От АСКБ, АССП, ИПСБ и ИДЕС си настояват на тяхното с упорство, достойно за много по-велики дела. Те демонстрират на публиката точно най-лошите страни на безскрупулния и безцеремонен съсловен лобизъм. Така де, иначе щял да настъпи \"колапс на одиторската професия\".Всички знаем, че никакъв колапс няма да настъпи. Колапс не настъпи нито след многобройните публични скандали по целия свят (спомнете си а афера \"Енрон\"), когато много авторитетни и уважавани одитори бяха уличени точно във фалшифициране на данни за действителното положение на компании, които на края за ужас на инвеститорите се оказаха \"кухи гъдулки\".Колапс не настъпи и у нас, след като много авторитетни одитори бяха заверили годишните финансови отчети на КТБ, да речем... В НАП естествено бяха погледнали на тези отчети с по-голямо доверие, според собствените им думи.Колапс не е настъпил никъде в ЕС, където си ползуват праговете, заложени надлежно в Директивата и одиторите не са лишени от филийката си с хайвер.Въпросът е в това, дали ще надделее обоснованата позиция на организациите, които коректно, законопослушно и етично защитават интересите на много голяма общност от малки предприятия или ще тържествуват лошите практики на безогледния и безкомпромисен лобизъм на одиторската гилдия. В първия случай ще можем да въздъхнем и да кажем, че сме станали поне малко по-нормална държава.Във втория ще трябва да въздъхнем много по-дълбоко и да кажем на висок глас, какво мислим за споменатите по-горе лобисти, както и за тези представители на администрацията, които им \"държат исо\" и са готови да влизат в целенасочени комбинации с тях за защита на чисто съсловни интереси на сравнително малочислена гилдия.Както се казва - има лобиране и лобиране. В крайна сметка, време е може би и политиците да дойдат и да напомнят на администрацията, че нейната работа не е да целеполага, а да инструментализира заложените от политиците политики. Така поне твърдят политолозите от типа на Макс Вебер. Той впрочем е казал и кога бюрократите, тоест администрацията си присвояват целеполагането. Цитирам дословно: \"Тогава, когато кайзерът е слаб\".България слава Богу е република, но препратките към нашите условия в случая са съвсем адекватни.Същите тези политици (особено ако са от мнозинството) ще бъдат до немай къде улеснени ако преди да се захванат с проблема, прочетат две изречения от предизборната програма на ГЕРБ, които после мигрираха и в програмата за управление на кабинета Борисов-3:\"Свеждане на регулаторните режими до минимално изискуемите от европейското законодателство. Спазване на десетте ръководни принципа на \"Акта на малкия и среден бизнес за Европа\". За подробности може да се погледне Раздел ХV, точка 1 на въпросната управленска програма.Време е политиците да си защитят политическите програми с практически действия. Пък ако това им се вижда твърде възвишено, просто да преброят кои са повече - няколко хиляди малки предприятия или няколко китки одиторски компании.", "date": "2018.07.31", "title": "Лобизъм на поразия около промените в Закона за счетоводството "}
{"url": "https://news.bg/regions/katastrofa-kray-ruse-zaradi-svlachishte.html", "text": "Свлачище причини катастрофа край Русе, пише bTV.Инцидентът е станал снощи, малко след 4 часа сутринта, по пътя между селата Божичен и Басарбово.Вследствие на удара са ранени двама души. Те са транспортирани до здравно заведение в тежко състояние.Предполага се, че свлачището е причинено от силния дъжд снощи.", "date": "2018.07.31", "title": "Катастрофа край Русе заради свлачище"}
{"url": "https://news.bg/world/london-samo-putin-pecheli-ot-brekzit-bez-sdelka-s-es.html", "text": "Президентът на Русия Владимир Путин ще бъде единственият печеливш, ако Великобритания напусне ЕС през март 2019 г. без сделка за Брекзит.Тази позиция изрази министърът на външните работи на Обединеното кралство Джереми Хънт, цитиран от АФП.Хънт подчерта, че руската агресия се е оказала решаващ фактор за Лондон да продължи да поддържа тесни дипломатически, военни и търговски отношения с ЕС след раздялата.\"\", каза британският министър пред радио \"Франс интер\" на път за Париж. Според него Москва иска да види Запада разделен.\"\", добави Джереми Хънт.\"\", продължи той.Хънт е на първата голяма международна обиколка от оставката на Борис Джонсън заради Брекзит по-рано този месец. Той посети Китай, а след това Франция и Австрия.По думите му Брекзит без споразумение е \"последното нещо, което искаме\".\"\", изтъкна той.", "date": "2018.07.31", "title": "Лондон: Само Путин печели от Брекзит без сделка с ЕС"}
{"url": "https://news.bg/crime/proveriha-43-zhilishta-i-60-dushi-za-nezakonna-darvesina-v-gurkovo.html", "text": "На територията на Гурково е проведена специализирана полицейска операция за съхраняване на незаконно добита дървесина. В нея участват служители на ОДМВР - Стара Загора и Дирекция \"Жандармерия\", съвместно с експерти на ТП \"Държавно горско стопанство\" - Гурково. В хода на акцията са проверени 43 жилища и 60 души. Образувани са 10 бързи производства. Иззети са 32,6 куб. м незаконно добита дървесина и 11 моторни триона.Съставени са 16 акта за установяване на административно нарушение по Закона за горите и по един - по Закона за български документи за самоличност и по Закона за опазване на селскостопанското имущество.", "date": "2018.07.31", "title": "Провериха 43 жилища и 60 души за незаконна дървесина в Гурково"}
{"url": "https://news.bg/world/gruziya-legalizira-marihuanata-za-lichna-upotreba.html", "text": "Грузия легализира марихуаната за лична употреба, съобщават местни медии.Конституционният съд на страната взе решение относно употребата на марихуана, което ефективно отменя административното наказание.Според съда употребата на марихуана не представлява социална заплаха.Може да навреди само на здравето на консуматорите, които сами отговарят за постъпките си. Отговорността за такива действия не представлява опасност за обществото, аргументира се съдът.Конституционният съд подчерта, че разрешението да се употребява марихуана е акт, който защитава правото на човек на свободно развитие. Съдът отбелязва, че наказанието за употреба на марихуана е непропорционално.С решението Грузия става първата бивша съветска република, която легализира употребата на канабис.Решението е в отговор на жалба, внесена от активисти от опозиционната партия \"Гирчи\".През ноември 2017 г. Конституционният съд декриминализира употребата на марихуана и други форми на канабис, но запази административното наказание. Преди това Наказателният кодекс определяше повторната употреба на марихуана и притежание на повече от 70 грама суха листна маса като престъпление, което се наказваше с административна глоба, но не и със затвор.", "date": "2018.07.31", "title": "Грузия легализира марихуаната за лична употреба"}
{"url": "https://news.bg/crime/mvr-po-traditsiya-se-zanimava-s-kozichkite-i-ovtsete.html", "text": "Не случайно се занимаваме с козичките и овцете. Това обяви силовият министър Валентин Радев на редовния си брифинг. При създаването на МВР ветеринарната дейност била поверена на силовото ведомство.Министърът е доволен, че по време на ръководството на ЕС няма инциденти. 1400 полицаи са участвали във връщането на деца в училищна среда. 22000 са върнати в школото. Има наплив на кандидат служители на реда, доволен е ресорният министър.Спад с 12,7% на пътните травми от началото на годината отчете той. Радев иска нестандартни идеи за справяне с катастрофите на пътя. По-малко загинали иска министърът. 4702 са ранените при ПТП. Това число смущава силовият министър.Над 3 милиона лева са отделени за справяне с наводненията. За чумата той увери, че МВР всячески е подпомогнало БАБХ. Надяваме се, че сме изпълнили задачата коректно, сподели министърът.Валентин Радев се похвали, че са въведени правила за интеграция на мигрантите. Няма да приемаме мигранти срещу заплащане, успокои МВР шефът.248 досъдебни производства са образувани за насилие над животни.10 000 евро е платило МВР за обучение на двама служители от зоополицията в Холандия. Сега своя опит те ще предадат на колегите си.", "date": "2018.07.31", "title": "МВР по традиция се занимава с козичките и овцете"}
{"url": "https://news.bg/economics/10-ofisa-na-nap-sa-s-novi-bankovi-smetki-za-plashtane-na-danatsi.html", "text": "10 офиса на НАП ще имат нови банкови сметки за плащане на данъци, осигуровки и други публични вземания от 1 август.По новите сметки ще се нареждат плащания от граждани и юридически лица с регистрация във всички офиси на НАП в град София, включително регистрираните в \"Средни данъкоплатци и осигурители\", както и офисите София-област, Габрово, Добрич, Кърджали, Монтана, Перник, Русе, Стара Загора и Ямбол.Няма промяна в банковите сметки на останалите офиси на приходната агенция.Ползвателите на електронната услуга за плащане на задължения към НАП, достъпна в Портала за е-услуги на НАП ще могат да продължат да плащат без такси по електронен път. Запазва се и възможността за плащане без такса на ПОС терминал във всички структури на НАП.Всички клиенти на НАП, засегнати от промените ще получат съобщение по електронната поща, допълват от приходната агенция. Номера на сметки няма да бъдат посочвани в кореспонденцията по имейл от съображения за сигурност. Информация за новите сметки е публикувана на сайта на приходната администрация, в рубриката \"Плащане\", подрубрика \"Банкови сметки\".За допълнителна информация клиентите на НАП могат да се обърнат към колцентъра на агенцията на телефон 0700 18 700 или на имейл infocenter@nra.bg", "date": "2018.07.31", "title": "10 офиса на НАП са с нови банкови сметки за плащане на данъци"}
{"url": "https://news.bg/world/shefat-na-grazhdanskata-aviatsiya-na-malayziya-podade-ostavka-zaradi-mh370.html", "text": "Шефът на гражданската авиация на Малайзия съобщи, че е подал оставка, за да поеме отговорност за пропуските, установени при разследването на случая с изчезналия самолет на Малайзийските авиолинии, информира АФП.Вчера малайзийските власти съобщиха, че не са успели да установят причината за мистериозното изчезване на пътническия самолет с полет MH370 на Малайзийските авиолинии. Разкритият независим доклад от разследването подчертава пропуски в контролния център на въздушния трафик по време на изчезването на самолета. В доклада не се изключва вероятността самолетът да е бил отвлечен, макар че няма ясни доказателства и заключения защо самолетът се е отклонил от маршрута си и е летял повече от 7 часа след прекъсването на комуникациите.Ръководителят на управлението за гражданско въздухоплаване Азхарудин Абдул Рахман отбеляза, че докладът не вини отдела за гражданска авиация за изчезването на самолета, но разследващите са установили, че контролният център за въздушен трафик в Куала Лумпур е допуснал пропуски при изпълнението на оперативните процедури.В съобщение той отбелязва, че е решил да подаде оставка и ще напусне поста до две седмици.Изчезването на самолета през 2014 г. е една от най-големите мистерии в авиацията. Самолетът с 239 души на борда изчезна по време на полет от Куала Лумпур до Пекин на 8 март 2014 г.В доклада разследващите посочват пропуски от въздушния контрол, включително, че не са реагирали бързо и не са подали сигнал за извънредна ситуация, не са следили радара внимателно, разчитали са предимно на информация от Малайзийските авиолинии и не са потърсили помощ от военните.Новият транспортен министър на Малайзия заяви, че правителството е формирало комисия за разследване и предприемане на действия на базата на доклада.", "date": "2018.07.31", "title": "Шефът на гражданската авиация на Малайзия подаде оставка заради MH370"}
{"url": "https://news.bg/world/izteglyaneto-na-sasht-ot-yadrenata-sdelka-e-nezakonno-obyavi-rohani.html", "text": "Изтеглянето на САЩ от ядреното споразумение представлява незаконно действие. Това се казва в съобщение на президента на Иран Хасан Рохани, информират световни агенции.\"\", добави Рохани.Вчера президентът на САЩ Доналд Тръмп предложи да се срещне с Рохани без предварителни условия, но Техеран обяви, че подобна среща може да се състои при определени условия.", "date": "2018.07.31", "title": "Изтеглянето на САЩ от ядрената сделка е незаконно, обяви Рохани"}
{"url": "https://news.bg/world/politsiyata-v-tadzhikistan-obvini-zabranena-opozitsionna-partiya-za-atakata.html", "text": "Полицията в Таджикистан обвини забранена опозиционна партия за атаката, при която загинаха четирима туристи, информира АФП.По-рано ДАЕШ (\"Ислямска държава\") пое отговорност за нападението.В съобщение полицията отбелязва, че е задържала мъж, който е заподозрян за организирането на атаката, при която загинаха двама туристи от САЩ и по един от Швейцария и Холандия. Арестуваният е \"активен член\" на Ислямската ренесансова партия на Таджикистан (IRPT), която е забранена от 2015 г.Властите не разкриват доказателства.", "date": "2018.07.31", "title": "Полицията в Таджикистан обвини забранена опозиционна партия за атаката"}
{"url": "https://news.bg/crime/mvr-bori-infarkti-i-katastrofi-na-buzludzha.html", "text": "На МВР не е докладвано за проблеми по организацията на сигурността на Бузлуджа. Сложна организация, подчерта главният секретар на МВР Младен Маринов.Жена е загинала след ПТП на Бузлуджа. Автобус я е блъснал. Тя е била със счупени ребра. После е починала в болницата. Имало е и друг инцидент. Шофьор на автобус е получил инфаркт, но благодарение на бързата намеса на служителите на реда е оцелял.И вътрешният министър увери, че е разговарял с евродепутата Петър Курумбашев, който му е сигнализирал за инцидент. Веднага са предприети мерки.Припомняме, лидерът на левицата Корнелия Нинова написа гневно писмо на министър Валентин Радев за организацията на събора и променената разстановка.", "date": "2018.07.31", "title": "МВР бори инфаркти и катастрофи на Бузлуджа"}
{"url": "https://news.bg/crime/spad-na-prestapnostta-otchete-mladen-marinov.html", "text": "Спад на престъпността отчете главният секретар Младен Маринов. В същото време се е увеличила разкриваемостта. Системно се работи по битовата престъпност, отчете той.Ежемесечно се анализира състоянието на престъпността. Три групи за кражби, върлуващи по морето са заловени, стана ясно още от думите му. Не сме останал без работа, подчерта главсекът. За бум не може да се говори, успокои шефът на СДВР Ивайло Иванов. Ние не подценяваме нито един сигнал, каза той.Режисьорът Людмил Иларионов дойде в МВР , за да поиска оставката на министъра отново за стрелбата срещу него. Той попита какво става с неговия случай. Младен Маринов обясни, че са назначени съответните експертизи. Колегите работят, увери той. Вие сте типичен случай, обърна се към него и Валентин Радев, който прояви съчувствие. Каквото иска прокуратурата, това прави МВР.", "date": "2018.07.31", "title": "Спад на престъпността отчете Младен Маринов"}
{"url": "https://news.bg/society/borisov-pregovarya-poveche-ot-4-chasa-s-maykite-na-detsa-s-uvrezhdane.html", "text": "Министър-председателят Бойко Борисов преговаря вече повече от 4 часа с майките на деца с увреждане.Премиерът води разговори относно необходимите спешни реформи в законодателството свързано с проблемите на хората с увреждания.Омбудсманът Мая Манолова също присъства на срещата.Преговорите идват ден след като майките на деца с увреждания излязоха на национален протест под надслов \"Държавата ни/ги убива\".Майките призоваха парите за социалнат реформа да бъдат взети от корупцията, от горивата.\"Ударили сме дъното\", заяви една от протестиращите майки. Няма да преберем палатките, категорична е тя.Те са дали краен срок до 1 октомври, до тогава законите трябва да влязат в НС.Омбудсманът присъства на срещата като медиатор. С това да свърша работата си на медиатор, на посредник между гражданите и между властта, се надявам правителството да разбере майките, посочи Манолова. Майките имат много ясно виждане, акцентира тя. Манолова се надява властта да разбере, че майките не искат само пари, те искат реформа.", "date": "2018.07.31", "title": "Борисов преговаря повече от 4 часа с майките на деца с увреждане"}
{"url": "https://news.bg/world/zapochva-parviyat-protses-v-ruskata-saga-sreshtu-pol-manafort.html", "text": "Днес започва първият процес срещу Пол Манафорт, бивш председател на предизборната кампания на президента Доналд Тръмп, информира \"Ройтерс\".Това е първият процес от разследването на специалния прокурор Робърт Мълър за намеса на Русия на президентските избори през 2016 г. и сговор между кампанията на Тръмп и Москва.Манафорт е обвинен в укриване на десетки милиони долара в офшорни сметки, които са спечелени в Украйна и във финансови измами.Процесът за данъчни и банкови измами във федералния съд във Вирджиния е първото изпитание за възможностите на Мълър да спечели срещу бившия съветник на Тръмп. Трима други съветници, включително Рик Гейтс, дългогодишен бизнес партньор на Манафорт, се признаха за виновни и вече сътрудничат в разследването на специалния прокурор.Тръмп се колебае между показване на симпатия към Манафорт и дистанциране от него. Манафорт ръководи президентската кампания на милиардера в продължение на три месеца и присъства на среща с руснаци в \"Тръмп тауър\" през юни 2016 г., която е основна част от разследването на Мълър за възможен сговор между Кремъл и предизборната кампания на Доналд Тръмп.Мълър си е осигурил 32-ма свидетели и три компании срещу Манафорт, откакто започна разследването преди 14 месеца. Евентуално оправдаване на бизнесмена ще подкрепи усилията на Тръмп и съюзниците му, които представят разследването като \"лов на вещици\" и губене на време и ресурси. Доналд Тръмп отрича да е действал в координация с Москва.Срещу 69-годишния Манафорт са повдигнати 18 обвинения, като основното е за укриване на 60 милиона долара в офшорни сметки, спечелени в Украйна, и за укриване на данъци. Прокуратурата също го обвинява, че е излъгал американски банки, за да се сдобие с имотни заеми с цел поддържане на разточителния си начин на живот, след като клиентът му, бившият президент на Украйна Виктор Янукович, падна от власт през 2014 г.Манафорт твърди, че е невинен по всички обвинения.Държавното обвинение обяви, че няма да представи доказателства за сговор по време на този процес, но ще се опита да разкрие подробности за работата на Манафорт в Украйна. Възможно е по време на процеса да излезе нова информация за връзките с Русия.Федералният съдия Томас Елис насрочи за днес сутринта съдебно изслушване, на което ще бъде решено дали на процеса могат да бъдат включени доказателства, свързани с Украйна. След това ще започне процедура по избор на съдебни заседатели.Процесът във Вирджиния ще бъде последван от втори във Вашингтон през септември, където Манафорт е обвинен в пране на пари, в опит за подкупване на свидетел и заради това, че не се е регистрирал като чуждестранен агент.Манафорт твърди, че е невинен и по тези обвинения.", "date": "2018.07.31", "title": "Започва първият процес в руската сага срещу Пол Манафорт"}
{"url": "https://news.bg/crime/dvama-sa-s-obvineniya-za-kupuvane-na-glasove-za-izborite-prez-2014-g.html", "text": "Софийска градска прокуратура - СГП внесе в Софийски градски съд - СГС обвинителен акт срещу Илия И. и Иван Т. за нарушаване на изборните права на гражданите по време на кампанията за парламентарни избори през 2014г.Двамата обвиняеми са предадени на съд, затова, че през периода 5 септември 2014 г. до 5 октомври 2014 г. в Ямбол, в ромската махала са осъществили различни състави на престъплението - \"купуване на гласове\". С Указ на Президента на Република Българи, са насрочени избори за Народно събрание, които да се проведат на 5 октомври 2014 г.Илиян И. и Иван Т. са регистрирани като кандидати за народни представител от политическа партия, \"Движение за права и свободи\" /ПП\"ДПС\"/ в тридесет и първи избирателен район - Ямболски, включващ общините: Ямбол, Болярово, Елхово, Стралджа и Тунджа.Двамата кандидати взели решение чрез обещание за имотни облаги да мотивират гласоподавателите да упражнят избирателните си права в полза на Илия И.В изпълнение на това решение, около два месеца преди дата на изборите те наели помещение в ромския квартал на Ямбол, в което започнали предизборна агитация на населението.В периода 5 септември 2014 г. до датата на изборите, двамата кандидати за народни представители обещавали на посетителите и техните семейства да им бъдат дадени различни парични суми, ако гласуват за Илия И.Иван Т. водел тетрадка, в която отбелязвал на кое лице каква сума е обещана и колко члена от съответното семейство ще гласуват. Възползвайки от личните си познанства в квартала, той ангажирал и други лица, които да мотивират своите съграждани да гласуват за Илия И. срещу заплащане.Сумите варирали между 20 лв. и 50 лв. за глас.Преди изборния ден част от свидетелите по делото били поканени от Илия И. и Иван Т. в заведение в града и там Илия И. предоставил 2000 лв., която била разпределена между лицата. Илия И. поел ангажимента за изплащане на остатъка от обещаната сума след изнасяне на резултатите от изборите.Спрямо Илия И. са повдигнати три обвинения, като ако бъде признат за виновен би могъл да получи едно общо най-тежко наказание от една до шест години лишаване от свобода и глоба от 5 000 лв. до 20 000лв. /съгласно действащата към онзи момент редакция на Наказателния кодекс/.Иван Т. е обвинен за едно деяние, извършено в съучастие с Илия И., и ако бъде признат за виновен би могъл да получи наказание от една до шест години лишаване от свобода и глоба от 5 000 лв. до 20 000лв. /съгласно действащата към онзи момент редакция на Наказателния кодекс/.По отношение на двамата обвиняеми е взета мярка за неотклонение \"подписка\".", "date": "2018.07.31", "title": "Двама са с обвинения за купуване на гласове за изборите през 2014 г."}
{"url": "https://news.bg/world/mazh-se-vzrivi-na-futbolno-igrishte-v-belgiya.html", "text": "Мъж, носещ колан с експлозиви, се самовзриви около 8,40 часа местно време в Белгия, съобщават руски медии, позовавайки се на RTB.Няма информация за пострадали хора.Мъжът се е самоубил на футболно игрище до източния белгийски град Вервие.Според RTB мъжът е на около 50-60 г. Медията отбелязва, че по време на инцидента в центъра на игрището мъжът е бил сам.Полицията и прокуратурата провеждат разследване. Мотивите и обстоятелствата се изясняват.", "date": "2018.07.31", "title": "Мъж се взриви на футболно игрище в Белгия"}
{"url": "https://news.bg/world/93-ma-sa-zaginali-pri-pozharite-v-gartsiya.html", "text": "Броят на загиналите при пожарите в Гърция нарасна до 93-ма души, съобщи полицията, цитирана от АФП.Пристанищната полиция обяви, че са открили телата на двама души, които са се опитали да избягат от пожарите в морето, възникнали преди седмица в крайбрежни градове до Атина.Така броят на загиналите от пожарите се увеличи до най-малко 93 души.Полицията е извадила общо 8 тела от морето заради възникналите на 23 юли пожари, които изпепелиха населени крайбрежни места. Пожарите толкова бързо се разпространиха, че много хора бяха принудени да търсят спасение в морето. Много от тях бяха принудени да изчакат за помощ във водата няколко часа. Първи им помогнаха местни рибари.Десни и центристки опозиционни партии обвиняват правителството в неадекватни действия и опити да скрият мащаба на загубата на човешки живот по време на бедствието.Премиерът Алексис Ципрас заяви, че поема \"политическа отговорност\" за трагедията, но отхвърли обвиненията, че правителството е реагирало неадекватно. Вчера Ципрас посети засегнат от пожарите район и се срещна с местни жители.Пожарите са унищожили 1 260 хектара. Правителството дава еднократна помощ на оцелелите от 5 800 долара. Роднини на загиналите ще получат по 10 000 евро, а деца, които са изгубили родители, месечно ще получават по 1000 евро.", "date": "2018.07.31", "title": "93-ма са загинали при пожарите в Гърция"}
{"url": "https://news.bg/world/bdenie-v-atina-v-pamet-na-zhertvite-ot-pozharite.html", "text": "Стотици хора се събраха на бдение в Атина в памет на жертвите от пожарите, предаде Greek reporter.Хванали свещ хората се сбраха на площад \"Синтагма\" пред гръцкия парламент. Бдението бе организирано в социалните медии.На площада хората поставяха свещи, цветя и послания. Със свещи бе изписана датата 23 юли, когато избухнаха пожарите в Гърция.Бившият баскетболист Янис Гагалудис бе сред организаторите на бдението. Той призова хората да се съберат със свещи, за да \"осветят небето и душите на нашите хора, загубили живота си\".Припомняме, най-малко 91 души загинаха в крайбрежния курорт Мати, който се намира на 30 километра източно от Атина. Общо 25 души все още се издирват, а 28 тела не са идентифицирани, съобщи пожарникарската служба.", "date": "2018.07.31", "title": "Бдение в Атина в памет на жертвите от пожарите"}
{"url": "https://news.bg/crime/tormozili-sistemno-momcheto-namushkalo-16-godishen.html", "text": "Момчето, намушкало 15-годишен с нож, е било системно тормозено в училище. Това заяви адвокатът му - Ивайло Абаджиев в ефира на bTV.Нападателят се казва Данаил Бейгберди. Той е от ирански произход, но е роден в България.Данаил е бил тормозен от съученици в продължение на цялата учебна година, обясни адвокатът му. Момчето е било наричано \"педераст\" и \"джихадист\". Съучениците му публикували колажи с негови снимки, където той изпълнявам хомосексуални действия.Арабаджиев е категоричен, че нападателят е дете и не знае какво е направил. Едва сега осъзнава какво се е случило, посочи той. Всеки път Данаил питал как е пострадалият му съученик.Проблемът според Абаджиев е в това, че нито родители, нито учители са взели мерки. Родителите са неглижирали проблема.\"Родителите са пропуснали, неглижирали са нещата. Искали са да сменят вече училището, знаели са, че има проблем. Има данни, че в училището са знаели, че е имало някакви проблеми, но и преподавателите не са обърнали достатъчно внимание\", обясни адвокатът на момчето.\"В случая става въпрос за едно дете - той, когато е отишъл на мястото, е видял брата на едно от момчетата и е помолил да го извика. Кой, който е тръгнал да убива, ще си викне свидетели\", разказа Абаджиев.\"Това дете е искало да извади ножа, да го покаже и мъчителите му да спрат да го тормозят - това е\", отсече адвокатът.На момчето е наложена мярка за неотклонение постоянен арест, която вече е обжалвана.", "date": "2018.07.31", "title": "Тормозили системно момчето, намушкало 16-годишен"}
{"url": "https://news.bg/politics/karakachanov-za-mareshki-gospodinat-s-zhaltite-gashti-govori-gluposti.html", "text": "Господинът с жълтите гащи говори глупости. Така вицепремиерът и министър на отбраната Красимир Каракачанов коментира нападките на лидера на \"Воля\" Веселин Марешки по свои адрес в ефира на bTV.\"Този господин с жълтите панталонки намекна, че злоупотребявам с прахообразни лекарства\", посочи Каракачанов. Той обясни, че си е направил тест за наркотици и ще съди Марешки.Той уточни, че е посетил ВМА, където са му направени тестовете. Резултатите са отрицателни.\"Въпросното лице с жълтите гащи говори глупости. Той ми скъсваше телефона преди време с идеята да направим по-голям блок, за да може да се намъкне в правителството. Както се казва - те не го пускат на село, той пита за попската къща\", коментира министърът на отбраната.Каракачанов е категоричен, че не е близък с ДПС и акцентира, че главна цел на малката коалиция е изваждането на ДПС от управлението.Марешки да \"изживее последното си лято\", призова Каракачанов.Каракачанов обясни и напрежението в \"Обединени патриоти\". То се дължи на стари конфликти от преди 7-8 години, посочи вицепремиерът. \"Те избуяват от време на време, когато между партньорите няма нормален диалог\", каза Каракачанов.", "date": "2018.07.31", "title": "Каракачанов за Марешки: Господинът с жълтите гащи говори глупости"}
{"url": "https://news.bg/world/frenski-polititsi-podkrepyat-udarena-zhena-v-parizh.html", "text": "Френски политици подкрепят Мари Лагер, която е ударена от мъж на когото казва да млъкне, след като й подсвирква на улицата, съобщава \"Гардиан\".Те определят нападението като \"неприемливо\", \"бунт\" и \"недопустимо поведение\". \"Пълна солидарност! Благодаря ви Мария Лагер за вашата смелост! Спрете тормозът!\", пише кметът на Париж Ан Идалго за 22-годишната студентка по архитектура Лагер.Кадри от от охранителна камера, споделени онлайн от Лагер показват, че е до кафе в Париж, когато един човек й казва нещо. Няма аудиозапис, но Лагер твърди, че мъжът издава \"неприлични звуци, коментари и подсвиркване\", на които тя отговаря \"Млъквай\".След като се разминават, видеото показва, че мъжът се обръща и хвърля пепелник към Лагер, който не я уцелва, след което тръгва целенасочено към нея и я удря в главата, така че тя се препъва и пада върху стъклената преграда на кафето.Парижката прокуратура започна разследване на инцидента, но засега нападателят не е идентифициран.Други френски политици също подкрепят Лагер. Френският министър на равенството Марлен Шиапа пише на Туитъ: \"Не е приемливо във Франция през 2018 г. жените да бъдат удряни на улицата, защото отказват да бъдат обиждани, когато ходят. Това е основен въпрос за свободата. \"Шиапа, която успя да прокара в парламента законодателни промени през май, въвеждайки глоби за сексуален тормоз на улицата и обществения транспорт, също поздрави Лагер, наричайки я \"смела\".Александра Кордебард, кмет на 10-ти район в Париж, пише: \"Изцяло подкрепям Мари Лагер ... За съжаление това, което е преживяла, е твърде често ...\"Ален Озет, кмет на Реа, на юг от Париж, пише, че \"е време мъжете, особено избраните на длъжностни, да осъдят с най-голяма твърдост неприемливото поведение на някои\".Политиците споделят тези публикации с различен хаштаг, сред които #BalanceTonPorc, френската версия на #MeToo. Със същия хаштаг жени, живеещи във Франция, споделят онлайн историята на Лагер и разказват, че подобни ситуации са твърде разпространени в страната.Лаура Хъли, която работи за британското посолство в Париж, пише, че е нападната на улица в Париж миналият месец. Тя допълва, че нейна приятелка, британска журналистка, Катрин Бенет \"буквално е ударена, когато се опълчва на агресора си\".Бенет също пише за нападението над Лагер: \"Не за първи път, нито за последен път това се случва на жена на улицата (и то в средата на деня). И мъже ме питат защо казвам, че се страхувам от тях ...\"", "date": "2018.07.31", "title": "Френски политици подкрепят ударена жена в Париж"}
{"url": "https://news.bg/society/momcheto-s-dtsp-povereno-na-borisov-ne-iska-da-emigrira.html", "text": "Момчето с детска церебрална парализа, което вчера бе поверено на грижите на премиерът Бойко Борисов не иска да емигрира. \"Искам да остана в България\", заяви Петър Мавродиев в ефира на Нова.Припомняме, на 30 юли Петър се срещна с министър-председателя Бойко Борисов в кабинета му в МС.Бащата на момчето - Емил разкри трудностите при отглеждане на дете с увреждания.\"Най-трудното лично за нашето семейство е да плащаме цялата рехабилитация на сина си. Освен това, в България няма достатъчно специалисти, които да помагат на нуждаещите се, нито материална база\", разочарован е Емил Мавродиев.", "date": "2018.07.31", "title": "Момчето с ДЦП, поверено на Борисов, не иска да емигрира"}
{"url": "https://news.bg/health/lekarska-greshka-vizhdat-blizkite-na-pochinalata-v-pleven-rodilka.html", "text": "\"Жена ми цял живот е била с ниско кръвно, а те казват, че е починала от хипертония. Детето ми е в кома. Ако се събуди, ще бъде увредено. Казаха ми, че в момента е невъзможно бебето да бъде преместено в друга болница, но аз съм доволен от хората, които се грижат за него. Те са професионалисти\", коментира пред НоваТВ Владислав Якимов, съпруг на починалата 38-годишна родилка в Плевен.Операцията беше планирана и започна в 9 часа. В 9 и 30 часа медицинско лице каза в коридора, че има планирано секцио за 9 часа сутринта, което още не е започнало, защото има проблем с упойката. 20 минути по-късно изнесоха детенцето ми на ръце на изкуствено дишане, обясни Якимов.Жената почина, а бебето е в кома след планирано секцио в университетската болница в града. Прокуратурата разследва случая, а министерство на здравеопазването назначи проверка.\"Веднага след смъртта на родилката е направена проверка по случая. Направена е аутопсия и чакаме резултатите. РЗИ също проверява случая, както и медицинския одит. Докато не излязат резултатите от аутопсията, не можем да дадем някакво изявление, тъй като не знаем какво се е случило\", обясни Момчил Цветков, ПР на УМБАЛ \"Д-р Георги Странски\" - Плевен.Родителите на починалата Маргарита са на мнение, че смъртта е вследствие на лекарска грешка. \"Екипът, който трябваше да я оперира, беше подбран. Когато тя се записа там на консултация, й обясниха, че избор на екип заедно с операцията ще й струва 900 лева\", коментира Веска Петрова, майка на родилката.\"Според нас смъртта е настъпила в 9 и 30 часа, тъй като детето са го извадили от операционната в 9 и 50 часа и то е било повече от 10 минути без кислород. Това означава, че майката е била починала и детето не е имало кислород\", допълва Петър Петров, баща Маргарита.", "date": "2018.07.31", "title": "Лекарска грешка виждат близките на починалата в Плевен родилка "}
{"url": "https://news.bg/society/knsb-iska-dalgosrochen-angazhiment-kam-horata-s-uvrezhdaniya.html", "text": "КНСБ обяснява в своя позиция, че винаги защитават правата на всички хора с увреждания в България. В тази връзка приветстват вчерашния спокоен и коректен дебат по законопроекта за хората с увреждания, проведен под ръководството на социалния министър Бисер Петков.Синдикатът поздравява министъра с този първоначален, но сериозен успех. Надяват се този тон да продължи и на днешната среща в Министерския съвет. Те приветстват и личния ангажимент на премиера да се обвърже с казуса и да покани всички организации на хората с увреждания, за да се обсъдят проблемите им и да се намери възможно най-доброто решение.КНСБ подкрепя философията на проекта, но отчита, че той е само една добра основа, върху която да продължи развитието на системата, което да гарантира достоен живот на хората с увреждания.Според КНСБ е необходима още работа, включително и по конкретни текстове от закона, за да успее намерението на социалното министерство да сложи ред в политиките. Те се надяват социалният министър Бисер Петков и впоследствие Народното събрание да продължат да бъдат справедлив арбитър между всички страни в дебата по темата.Изключително важно е реформата да бъде подкрепена със сериозен финансов ресурс, особено в посока достъпна среда. Само така може да се постигне крайната цел - правата им да бъдат равни с тези на останалите български граждани, каквато е и целта на Конвенцията за правата на хората с увреждания, пишат в позицията си КНСБ.Цитирани суми от порядъка на стотина милиона лева са крайно недостатъчни, затова те очакват политически ангажимент с перспектива от поне 5 години, който да осигури цялостно финансиране на основните права и нужди на хората с увреждания.КНСБ припомнят свое предложение за създаване на Фонд за социална солидарност, в който да се трупа ресурс от данъци върху хазарта, вноски от фирмите и други източници и така да се подпомага финансирането на реформата, особено в частта откриване на работни места за хора с увреждания.Те коментират, че това няма да стане еднократно с отпускането на определени средства. Трябва дългосрочен ангажимент, с участието на всички държавни и местни власти и най-вече министерствата на финансите, регионалното развитие, здравеопазването, образованието и разбира се на труда и социалната политика.Според КНСБ е важна е ролята и на социалните партньори - работодатели и синдикати, които трябва да бъдат активна част от диалога по темата. Те призовават и бизнеса към повече активност в решаването на проблемите на хората с увреждания.КНСБ заявява, че ще участва активно в такъв дебат, ще предлагат и ще аргументират решения, за да подпомогнат постигането на най-добри резултати с цел подобряване на живота на хората с увреждания.", "date": "2018.07.31", "title": "КНСБ иска дългосрочен ангажимент към хората с увреждания"}
{"url": "https://news.bg/disasters/evakuiraha-nad-500-turisti-ot-vrah-rindzhani-sled-zemetresenieto-v-indoneziya.html", "text": "Повече от 500 туристи, които бяха блокирани в планината на индонезийския остров Ломбок след земетресение, бяха безопасно евакуирани, съобщава БиБиСи. около планината Ринджани, прекъсвайки пътищата за евакуация. Повечето от туристите и водачите успяват да се спасят, след като е намерен безопасен маршрут, но някои са евакуирани с хеликоптер. Най-малко 16 души загинаха при земетресението и повече от 330 са ранени.Спасителите все още чакат да свалят индонезийски туристи, загинал от падащи скали, има и загинал малайзийски турист. Вулканът, който се издига на 3 226 м над морското равнище, вторият най-висок в Индонезия, е любимо място за посещение на туристи.Говорителят на агенцията за бедствия Сутопо Пурво Нугрохо коментира пред АФП, че 543 души са стигнали в подножието на планината до понеделник вечер, всички те са \"уморени, но в добро състояние\".Стотици хора в Ломбок са без дом и са настанени във временни лагери, вследствие на трусовете.Обществото бързо се заема заедно да ремонтира повредени сгради, включително и единствената здравна клиника в града, възстановяват се електричеството и чистата вода.  Регионът все повече разчита на туризма и сега, когато планината е затворена за туристи, бизнесът е притеснен. \"Имах толкова много международни анулации. Надявам се местните все още да идват и да почиват тук\", коментира Хугенг, който управлява хотел в подножието на връх Ринджани.", "date": "2018.07.31", "title": "Евакуираха над 500 туристи от връх Ринджани след земетресението в Индонезия"}
{"url": "https://news.bg/crime/avtobus-na-gradskiya-transport-se-blasna-v-stalb-v-plovdiv.html", "text": "Автобус от градския транспорт в Пловдив катастрофира в електрически стълб, съобщи bTV. Автобусът помете метали ограничителни колове на тротоара.Катастрофата е станала на оживен пловдивски булевард.По първоначална информация причина за инцидента е прилошаване на водача на автобуса. Той изгубил управлението nад автомобилa и това довело до катастрофата.Инцидентът е станал при тръгване от училищна спирка.Имало е пътници в автобуса, но никой не е пострадал.", "date": "2018.07.31", "title": "Автобус на градския транспорт се блъсна в стълб в Пловдив"}
{"url": "https://news.bg/world/es-nalozhi-sanktsii-na-6-ruski-kompanii-za-krimskiya-most.html", "text": "Съветът на Европейския съюз включи в списъка със санкции шест руски компании във връзка със строителството на Кримския (Керченския) мост, който свързва Русия с незаконно анексирания Кримски полуостров.В съобщението на Съвета се отбелязва, че рестриктивните мерки са заради действия, които подкопават или заплашват териториалната цялост, суверенитета и независимостта на Украйна.С действията си компаниите са помогнали на Русия да укрепи контрола си над полуострова. В списъка попадат компаниите \"Стройгазмонтаж-Мост\", АО \"ВАД\", \"Залив\", ПАО \"Мостотрест\", \"Гипростроймост\", \"Стройгазмонтаж - СГМ Груп\", отбелязва РИА Новости.Мерките съдържат замразяване на активи. Те са приети от Съвета с писмена процедура.Така общият брой на санкционираните от ЕС компании достигна 44. В допълнение Брюксел наложи забрана за пътуване и замразяване на активи на 155 физически лица.ЕС наложи и икономически санкции на Русия, които са удължени до 31 януари 2019 г., както и рестриктивни мерки във връзка с анексирането на Крим и Севастопол, които остават в сила до 23 юни 2019 г.", "date": "2018.07.31", "title": "ЕС наложи санкции на 6 руски компании за Кримския мост"}
{"url": "https://news.bg/world/predlozhenieto-na-tramp-za-pregovori-s-rohani-othvarleno-ot-sasht-i-iran.html", "text": "Предложението на президента на САЩ Доналд Тръмп да се срещне с иранския си колега Хасан Рохани е отхвърлено и от двете страни, съобщават \"Гардиън\" и АП.По време на пресконференция с италианския премиер Джузепе Конте, Тръмп заяви, че ще се срещне с Рохани, ако Иран поиска.\"\", каза американският лидер.Очевидно спонтанното предложение на Тръмп бележи значителна промяна в тона и ескалиралата риторика след оттеглянето на САЩ от ядрената сделка през май.От следващия месец американската администрация започва да връща санкциите, отменени след подписаното през 2015 г. споразумение за ядрената програма на Ислямската република. Освен това Вашингтон предприе кампания за натиск над Ислямската република. Мнозина подозират, че целта на САЩ е смяна на режима.След коментара на Тръмп държавният секретар Майк Помпео изглежда противоречи на американския лидер. Помпео изброи предварителни условия, които Иран трябва да изпълни преди да бъде организирана подобна среща.Говорител на президента на САЩ към Съвета за национална сигурност заяви, че Вашингтон няма да отмени санкциите или да установи дипломатически и търговски отношения с Иран, докато не настъпи осезаема промяна в политиките на Техеран.Хамид Абуталеби, един от съветниците на Рохани, разкри предварителните условия на Иран за среща с Тръмп. Според него САЩ трябва да \"уважават великата нация Иран\", да се върнат в ядреното споразумение, да замразят новите санкции и да редуцират враждебността си към Ислямската република преди да бъде организирана среща с американския лидер.\"\", написа Абуталеби в \"Туитър\".", "date": "2018.07.31", "title": "Предложението на Тръмп за преговори с Рохани отхвърлено от САЩ и Иран"}
{"url": "https://news.bg/bulgaria/banov-tsarskite-konyushni-sa-pod-zakrila.html", "text": "Царските конюшни най-вероятно ще бъдат със статут на обект от национално значение. Това коментира министърът на културата Боил Банов пред журналисти преди подписване на споразумението за партньорство с образователното министерство за включването на музеите като образователно пространство на учениците в страната.\"Трябва да започнем активно да учим нашите деца, които са бъдещите бизнесмени, които ще закупуват такива имоти, що е това културно наследство. Колко е важно то за съществуването ни, колко е важно то за бъдещето ни, не просто за миналото, не просто спомен, така че това, което правим в момента е много по-реално от всичко друго\", заяви Банов.Министърът очаква решението на института за опазване на културните ценности след 15-ти август.Министър Банов бе категоричен, че към този момент Царските конюшни са под закрилата на Закона за културно наследство. \"Тя е същата закрила, която ще даде и статута. Статутът сам по себе си на културна ценност е едно отношение на държавата към определени обекти. Той няма да промени границите и режимите\", обясни министърът. По думите му даването на статута за културна ценност дава повече възможности и на собствениците да търсят инвестиции по програми и проекти. Министър Банов уточни, че охранителни режими не означава, че с даването на статут на културна ценност, там ще наредим- милиционер, учител, милиционер учител да ги пази.\"Няма как да стане това нещо и не е това смисълът на закона. Законът обаче ясно казва какво може и какво не може в такива обекти\", коментира министър Банов.Той бе категоричен, че по нашето законодателство дали една сграда ще се събори или ще изгори, тя трябва да се възстанови по същия начин, както е изглеждала, със същите идентични материали.Той обясни защо не може да се тълкуват действията му като забавяне.\"Когато искаш да направиш една процедура - така защото после да няма хипотези на отмяна, когато си гарантирал през други процедури и през подробния устройствен план, че тази сграда не може да се превърне в нищо друго, освен това, което е, ние не можем да говорим за забавяне\", допълни Банов.На въпрос, очаква ли до 15- ти август, когато ще се вземе решение за статута собствеността на всички части от имота да бъде установена, министър Банов заяви: \"Не. Тя е толкова объркана във времето, толкова е отдавана, преотдавана от областни управители на различни учреждения, взимана е връщана е, не са си вадили някои актове\".По думите му намесата на агресивни собственици, купили и разделили земята от имотите, допълнително усложнява нещата. Много дела има по повод собствеността, посочи Банов. много дела има там.\"Знаете, че министър-председателят уволни един областен управител заради тази каша. Важното за нас и за обществото е, че независимо от имотните каши, създадени там - този обект се е охранявал и ще се охранява\", посочи Боил Банов.", "date": "2018.07.31", "title": "Банов: Царските конюшни са под закрила"}
{"url": "https://news.bg/politics/narodno-sabranie-otchete-prieti-92-zakona-i-77-resheniya.html", "text": "От началото на годината 44-тото Народно събрание е приело 92 закона и 77 решения. Това сочи справка, подготвена от парламентарния пресцентър и дирекция \"Пленарни заседания, парламентарен контрол и финални текстове\" на Народното събрание.От 1 януари до 26 юли в Народното събрание са постъпили 115 законопроекта, като 69 от тях са внесени от народни представители. Предложените проекти на решения са 113, от които 95 са на депутати, внесен е и един проект за декларация. От началото на годината 44-тото Народно събрание е провело 83 пленарни заседания, три от които извънредни.От 1 януари до 26 юли в Народното събрание са постъпили 996 въпроса и 46 питания на народни представители. Били са проведени разисквания по седем питания, по два вота на недоверие на Министерския съвет и са осъществени седем изслушвания. Отговори са получени на 869 от зададените 996 въпроса на народни представители и на 35 от 46 питания.От началото на годината парламентарен контрол е провеждан в 25 пленарни заседания. За осъществяване на контролната функция на Народното събрание са използвани 100 часа и 51 минути.На най-много въпроси и питания от началото на годината са отговорили министърът на финансите Владислав Горанов - 123, министърът на регионалното развитие и благоустройството Николай Нанков - 119, министърът на земеделието, храните и горите Румен Порожанов - 106, министърът на вътрешните работи Валентин Радев - 100, министърът на здравеопазването Кирил Ананиев - 98, министърът на околната среда и водите Нено Димов - 57, министърът на образованието и науката Красимир Вълчев - 55, министърът на труда и социалната политика Бисер Петков - 45, заместник министър-председателят по обществения ред и сигурността и министър на отбраната Красимир Каракачанов - 26, министърът на културата Боил Банов - 26 и т.н.Най-много въпроси и питания са отправили народните представители Георги Гьоков - 74, Георги Стоилов - 70, Иван Димов Иванов - 67, Иван Валентинов Иванов - 43, Георги Йорданов - 40, Любомир Бонев - 40, Илиян Тимчев - 34, Кристина Сидорова - 34, Светла Бъчварова - 34, Надя Клисурска-Жекова - 31 и т.н.През четвъртата си сесия 44-тото Народно събрание е приело 43 закона и 51 решения. Парламентът е имал 43 редовни и две извънредни пленарни заседания.В периода от 16 април до 26 юли 2018 г. са внесени 73 законопроекта, като 47 от тях са на народни представители. Постъпили са 71 проекта за решения, от тях 59 са от депутати.Използваното време за осъществяване на контролната функция на парламента през четвъртата сесия е 50 часа и 28 минути, като парламентарният контрол е провеждан в 13 пленарни заседания.В Народното събрание от 16 април до 26 юли 2018 г. са постъпили 392 въпроса и 17 питания. В този период е имало шест изслушвания, три разисквания по питане и един вот на недоверие на Министерския съвет.Проведени са разисквания по питания за политиката за интеграция на хората с увреждания, за Националната здравна карта на Република България и за политиката на правителството по въпросите на миграцията в България и Европа.За периода от 16 април до 26 юли 2018 г. членовете на правителството са отговорили на 300 въпроса и 11 питания. На най-много въпроси и питания са отговорили министърът на земеделието, храните и горите Румен Порожанов - 62, министърът на здравеопазването Кирил Ананиев - 32, министърът на вътрешните работи Валентин Радев - 32, министърът на регионалното развитие и благоустройството Николай Нанков - 29, министърът на образованието и науката Красимир Вълчев - 26, министърът на труда и социалната политика Бисер Петков - 20, министърът на околната среда и водите Нено Димов - 20, министърът на финансите Владислав Горанов - 14, министърът на транспорта, информационните технологии и съобщенията Ивайло Московски - 12, министърът на културата Боил Банов - 12 и т.н.Най-много въпроси и питания са отправили народните представители Георги Гьоков - 35, Георги Стоилов - 32, Иван Димов Иванов - 29, Георги Йорданов и Кристина Сидорова - 18, Илиян Тимчев - 16, Любомир Бонев - 15, Анелия Клисарова, Иван Валентинов Иванов и Светла Бъчварова - 14.От народни представители от ПГ \"БСП за България\" са внесени най-много въпроси и питания - 324 въпроса и 13 питания. От ПГ \"Обединени патриоти\" са отправили 34 въпроса и едно питане, от ПГ на ПП ГЕРБ - 16 въпроса и 3 питания, от ПГ на ДПС - 8 въпроса и от ПГ на ПП ВОЛЯ - 7 въпроса.", "date": "2018.07.31", "title": "Народно събрание отчете приети 92 закона и 77 решения"}
{"url": "https://news.bg/society/valchev-i-banov-vkarvat-uchenitsite-v-muzeite.html", "text": "Министърът на образованието и науката Красимир Вълчев и министърът на културата Боил Банов подписаха споразумение за сътрудничество, с което учениците да могат да посещават музеи.Министър Вълчев отбеляза, че споразумението е част от съвместните усилия на двете ведомства за приобщаване на културните институти към образованието. \"Няма съмнение, че двете системи трябва да са в интензивно взаимодействие. Ние искаме децата в по-голяма степен да видят това, което е в музеите, да се включат в тази образователна среда, която има тук, да се запознаят с историята, да ги мотивираме в по-голяма степен да придобият знания в областта на историята и природните науки\", посочи министър Вълчев.Посещението на музеите дава възможност децата да се срещнат с музейните специалисти и работници.В музеите имаме интердисциплинарна среда има възможност част от нещата да ги преживеят емоционално.\"Не само по линия на часовете от учебния план, но и по линия на дейности по интереси ще стимулираме посещението на музеите. МОН разработва нормативен акт за организиране и финансиране на дейности по интереси. Въпреки, че и до момента, финансирайки такива дейности по проекта \"Твоят час\", ние имаме редица посещения в музеи. Общата стойност, която е платена е за близо половин милион лева\", коментира Вълчев.Той посочи, че това макар да не е малко, не е и много. Затова с готвения нормативен акт ще се опитат да ускорят процеса.\"Децата трябва да посещават всякакви обекти с културно-историческо значение\", категоричен бе министър Вълчев.Той припомни, че тази година МОН стартира модул на национална програма \"Музеите като образователна среда\", по който заявките са повече отколкото бюджета. \"Ние ще дофинансираме, така че да успеем да включим максималния брой деца\", обясни просветният министър.Боил Банов от своя страна коментира, че четвърт век са в очакване на подписването на това споразумение. По думите му то е много ключово и разчитат да се превърне в практически инструмент младите хора от най-ранна възраст да изграждат чувство в себе си, да усещат и да имат познание за това кои са и накъде вървят.", "date": "2018.07.31", "title": "Вълчев и Банов вкарват учениците в музеите"}
{"url": "https://news.bg/world/poveche-ot-300-dushi-sa-zaginali-v-yaponiya-prez-yuli-ot-prirodni-bedstviya.html", "text": "Повече от 300 души са загинали в Япония през юли заради природни бедствия в един от най-смъртоносните месеци през последните години, информира АП.Първо в азиатската държава бяха отчетени рекордни валежи. Властите съобщиха, че най-малко 220 души са загинали в началото на месеца при наводнения и свлачища в Западна Япония. Девет души все още се издирват.Дъждовете бяха последвани от рекордно високи температури, като на места достигнаха 40 градуса по Целзий. Горещата вълна отне живота на 116 души.Цената е висока, дори и за страна, която често е засягана от земетресения, вулканични изригвания и тайфуни. Една от най-богатите държави в света, Япония използва технологии, за да изгради устойчива защита срещу природни бедствия.Според сайта Nippon.com за първи път от 1982 г. са загинали толкова японци от проливни дъждове.", "date": "2018.07.31", "title": "Повече от 300 души са загинали в Япония през юли от природни бедствия"}
{"url": "https://news.bg/world/liderat-na-opozitsiyata-v-zimbabve-nelsan-chamisa-obyavi-pobeda-na-istoricheskite-izbori.html", "text": "Лидерът на опозицията в Зимбабве Нелсън Чамиса обяви победа на проведените вчера президентски и парламентарни избори, информират световни агенции.В страната се проведоха първите избори, след като в края на миналата година Робърт Мугабе беше свален от власт. Той управлява страната в продължение на 37 г.Чамиса написа в \"Туитър\", че партията му е събрала резултатите от повече от 10 000 избирателни санкции и че е готов да формира правителство.На изборите за президент участваха 23-ма кандидати. Основните кандидати бяха 75-годишният Емерсън Мнангагва от управляващата партия Африкански национален съюз на Зимбабве - Патриотичен фронт и 40-годишният Нелсън Чамиса от Движение за демократични промени.В неделя Мугабе обяви, че няма да подкрепи Мнангагва, който беше сочен за фаворит на изборите.Официалните резултати се очакват до края на седмицата.Балотажът е насрочен за 8 септември, ако нито един от кандидатите за държавен глава не събере половината гласове.Гражданите на Зимбабве гласуваха за 210 депутати, президент и повече от 9000 общински съветници.Националната избирателна комисия обяви, че около 70% от имащите право на глас са участвали на изборите.", "date": "2018.07.31", "title": "Лидерът на опозицията в Зимбабве Нелсън Чамиса обяви победа на историческите избори"}
{"url": "https://news.bg/press/ek-razreshi-na-petr-kelner-da-pridobie-telenor-530-dushi-sa-zadarzhani-za-razprostranenie-na-narkotitsi.html", "text": "Сделка. \"Сега\":ЕК разреши на Петр Келнер да придобие \"Теленор\"Европейската комисия е дала одобрението си за придобиването на бизнеса на скандинавската група \"Теленор\" в България, Унгария, Черна гора и Сърбия от страна на холандската компания PPF Group N.V., контролирана от чешкия милиардер Петр Келнер, съобщиха от комисията.Сделките са предадени за проверка за съответствие с правилата за защита на конкуренцията на 22 юни 2018 г. и решението е взето малко преди да изтече крайният срок за отговор на 27 юли. Съобщението бе разпространено днес.Става дума за придобиване на пълен контрол над \"Теленор България\" ЕАД, трите унгарски - Telenor Magyarország Zrt., Telenor Real Estate Hungary Zrt. и Telenor Common Operation Zrt., базираната в Черна гора Telenor d.o.o. Podgorica и сръбската Telenor d.o.o. Beograd. В решението се посочва, че изброените компании на \"Теленор\" действат като мобилни оператори във въпросните държави. От името на едно от унгарските дружества се разбира, че то се занимава с управление на имоти, а Telenor Common Operation - с мрежите и IT бизнеса в района.Протест. \"24 Часа\":Майка бута инвалидна количка със скелет и води протеста на хората с уврежданияС лозунги \"Не уврежданията убиват децата ни, системата ги убива\" започна протестът на майките на деца с увреждания пред Министерския съвет по-рано днес.Стотици протестиращи се събраха около паметника на Цар Освободител пред Народното Събрание, за да подкрепят исканията на майките за реформи в Закона за личната помощ. Облечени в черните си тениски, те развяваха български и черни знамена, балони и плакати, за да предадат своето послание: \"Системата ни убива\".Към хората с увреждания и организаторите на протеста се включиха както българи, дошли от различни краища на страната, така и случайно преминаващи минувачи. Те се събраха, за да изразят недоволството си от системата, която изолира хората с увреждания в обществото, но сред тях имаше и такива, които протестираха още срещу предприетите мерки срещу чумата по животните у нас, срещу частните съдебни изпълнители и др.След пожара. \"Монитор\":Борисов разпореди \"Царските конюшни\" да получат статут на културна ценностДа се направи необходимото, така че възможно най-скоро сградата на \"Царските конюшни\" да получи статут на културна ценност, разпореди министър-председателят Бойко Борисов по време на съвещание по темата в Министерския съвет.Във връзка с пожара в имота, на премиера докладваха министърът на културата Боил Банов, министърът на вътрешните работи Валентин Радев и кметът на Столична община Йорданка Фандъкова. В съвещанието участваха също вицепремиерът Томислав Дончев и заместник-кметът на София Тодор Чобанов.Министър-председателят Борисов подчерта, че е изключително важно да има пълна координация в действията на отговорните институции, така че да се съхрани културната ценност. От своя страна МВР поема ангажимента за възстановяване на щетите от пожара.Помощ. \"24 часа\":Предлагат 3 148 000 лева от бюджета за общините, засегнати от проливни дъждовеПрието бе решение за предложение към Министерския съвет да одобри 3 148 000 лева от резерва на държавния бюджет за неотложни възстановителни дейности в общини, засегнати от проливни дъждове, съобщават от МВР.Междуведомствената комисия за възстановяване и подпомагане към Министерския съвет проведе извънредно заседание под председателството на министъра на вътрешните работи Валентин Радев. На заседанието бе прието решение, с което ще бъде предложено на Министерския съвет да одобри 3 148 000 лева от резерва на държавния бюджет за овладяване и преодоляване на последиците от бедствия. Средствата са предназначени за неотложни възстановителни работи след проливните дъждове в общините Мизия и Дупница, както и за укрепване и възстановяване на 4-километрова отсечка от пътя Черни Вит - Тетевен.Акция. \"Сега\":530 души са задържани за разпространение на наркотициНад 530 души са задържани при специализирана полицейска операция срещу разпространението на наркотици, която е проведена в периода от 13 до 23 юли. Това съобщи прокурор Емилия Русинова от Софийска градска прокуратура, под чието ръководство е била операцията, предаде БНР. Като част от операцията са правени проверки и на моторни превозни средства, както и тестове за наличие на наркотични вещества в кръвта на водачите им.Зачестяват случаите, при които шофьори сядат зад волана, след като са употребили наркотични вещества, заяви прокурор Емилия Русинова. \"До колкото ми е известно са проверявани и таксиметрови шофьори, т.е. операцията може да се каже, че беше по-мащабна\", заяви Русинова.Направени са множество проверки и на увеселителни заведения, а сред най-куриозните случаи е бил опит на лишен от свобода да внесе наркотици в затворническото общежитие. Става дума за около 111 грама марихуана, кокаин с тегло с 1,04 грама и хероин с тегло 3,17 грама.Сред наркотиците е имало още хашиш и амфетамини. Общо образуваните досъдебни производства след акцията са 17.", "date": "2018.07.31", "title": "ЕК разреши на Петр Келнер да придобие \"Теленор\":  530 души са задържани за разпространение на наркотици"}
{"url": "https://news.bg/world/pompeo-podkrepya-sreshta-na-tramp-s-iranskite-lideri.html", "text": "Американският държавен секретар Майк Помпео подкрепя среща на президента Доналд Тръмп с иранските лидери, предадоха световните информационни агенции. Изявлението му бе направено само два часа, след като самият президент обяви готовност за среща без предварителни условия. Тръмп обяви това по време на срещата си в Белия дом с италианския премиер Джузепе Конте. През последните месеци лидерите на двете държави размениха остри реплики и заплахи и за военни удари. Още с идването си на власт Тръмп обяви оттеглянето на САЩ от ядреното споразумение с Иран. ", "date": "2018.07.31", "title": "Помпео подкрепя среща на Тръмп с иранските лидери "}
{"url": "https://news.bg/regions/zabrani-za-dvizhenie-na-tir-ove-po-patishtata-i-dnes-5.html", "text": "Остават в сила някои забрани за движение по пътищата. Това съобщават от АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ: АМ \"Тракия\":Област Бургас:Движението от км 343 до км 359+475 в участъка Кръстина - Ветрен се осъществява в една лента в отделни участъци поради ремонтни дейности на асфалтовата настилка до 31.07.2018 г.АМ \"Хемус\":Област София:До 20.12.2018 г. в участъците:Област Варна:Шофьорите да се движат с повишено внимание в участъка от км 407 /Слънчево/ до км 425 /Варна/ поради косене на тревни площи до 31.07.2018 г.АМ \"Струма\":Шофьорите да се движат с повишено внимание в участъка Ново Делчево - Кулата от км 152 до км 166 поради косене в средната разделителна ивица до 03.08.2018 г.АМ \"Марица\": няма ограничения. АМ\"Черно море\": няма ограничения.АМ \"Люлин\":Област София:Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 15.08.2018 г.", "date": "2018.07.31", "title": "Забрани за движение на ТИР-ове по пътищата и днес"}
{"url": "https://news.bg/world/sasht-severna-koreya-izgrazhda-novi-raketi.html", "text": "Северна Корея изгражда нови интерконтинентални балистични ракети. Това са съобщили източници от американското разузнаване, цитирани от \"Ройтерс\".Това се случва въпреки контактите между представители на властите на двете държави и опитите за затопляне на двустранните отношения. По-рано президентът Доналд Тръмп изрази задоволството си от напредъка в преговорите с Пхенян. Наблюдатели и медиите обаче подчертаха липсата на конкретни резултати около месец и половина след срещата със севернокорейския вожд Ким Чен-ун в Сингапур.Въпреки опитите за размразяване на отношенията, все още остава напрежението между двете държави.САЩ подозират Пхенян и в незаконно производство на ядрено гориво.По-рано през месеца американското разузнаване разпространи доклад, в който се твърди, че КНДР нарушава резолюцията на ООН за лимит на доставките на преработен петрол.Военните не за първи път предупреждават, че КНДР си остава ядрена сила, въпреки уверенията, че ще се раздели с ядрената си програма. ", "date": "2018.07.31", "title": "САЩ: Северна Корея изгражда нови ракети "}
{"url": "https://news.bg/world/sharif-e-priet-v-bolnitsa.html", "text": "Бившият пакистански премиер Наваз Шариф бе приет в болница в Исламабад. Това се е наложило поради внезапно влошено здавословно състояние. Той ще остане в болничното заведение, докато лекарите не позволят преместването му обратно в затвора. Ексдържавникът се оплаква от болки в гърдите и едното рамо. Припомняме, че Шариф получи присъда от 10 години затвор и 8 млн. долара глоба за корупция. Дъщеря му също бе съдена. Шариф се прибра в страната си, за да обжалва присъдата, която счита за политическа, но властите настояха да влезе в затвора. ", "date": "2018.07.31", "title": "Шариф е приет в болница "}
{"url": "https://news.bg/society/bogorodichni-zagovezni-1.html", "text": "Богородични заговезни са днес. От утре започва поста в чест на Св. Богородица. Днес се заговява от месо и млечни продукти. Телесното самоограничаване по време на поста се изразява най-вече в избягването на обилно хранене, както и на вкусни и сладки храни.От 1 август до 14 август църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август. В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис.Богородичният пост води началото си от дълбока древност. В беседа, произнесена около 450 година, Свети Лъв Велики говори ясно за него: \"Църковните пости са така разположени през годината, че за всяко време епредписан особен закон за въздържание. Така за пролетта е пролетният пост - в Четиридесетница, за лятото е летният - в Петдесетница (Петров пост), за есента е есенният - в седмия месец (Богородичният), а за зимата е зимният (Рождественският).\"", "date": "2018.07.31", "title": "Богородични заговезни"}
{"url": "https://news.bg/weather/poreden-dazhdoven-den-1.html", "text": "И днес ни очаква дъжд. Това съобщават от НИМХ на БАН. Това се отнася предимно за Западна и Централна България. Ще духа слаб северен вятър. Температурите ще са между 26 и 31 градуса. Припомняме, че вчера Община Тетевен отмени бедственото положение, а същия ден бе ударена от нов порой. Загина един човек, а много сгради са отново под вода. ", "date": "2018.07.31", "title": "Пореден дъждовен ден "}
{"url": "https://news.bg/world/kndr-i-republika-koreya-s-pregovori-na-nivo-generali-za-namalyavane-na-naprezhenieto.html", "text": "КНДР и Република Корея проведоха военни преговори на ниво генерали в селцето Панмунджом, за да обсъдят мерки за прилагане на военната част от договорената декларация на срещата на върха през април, информира \"Йонхап\".Срещата, първата от 14 юни, се проведе в Къщата на мира - контролирана от Южна Корея сграда в селцето в демилитаризираната зона, която разделя двете Кореи.Южнокорейският генерал-майор Ким До-гун, който ръководи петчленна делегация, заяви пред журналисти преди да отпътува към селцето, че преговорите целят приемане на практически мерки за намаляване на военното напрежение и изграждане на доверие между двете Кореи с тази среща.Наблюдатели коментират, че двете страни могат да обменят мнения за изтегляне на оръжията от Съвместната зона за сигурност в Панмунждом като част от усилията да се трансформира демилитаризираната зона в \"мирна зона\". Въпросът беше обсъден на проведените през миналия месец разговори.По време на преговорите през юни - първите между генерали от повече от 10 г., двете страни постигнаха съгласие за пълно възстановяване на военните комуникации.", "date": "2018.07.31", "title": "КНДР и Република Корея с преговори на ниво генерали за намаляване на напрежението"}
{"url": "https://news.bg/world/rusiya-obvini-es-v-podrivna-politika.html", "text": "Министерството на външните работи на Русия оценява новите санкции на ЕС във връзка с присъединяването на Крим към Русия като подривна политика, която е насочена срещу жителите на полуострова.Тази позиция изрази официалният представител на външното министерство Мария Захарова.\"\", обяви говорителят, цитиран от Интерфакс.По-рано днес ЕС наложи санкции на шест руски компании във връзка със строителството на Кримския мост.От пресцентъра \"Кримски мост\" заявиха, че новите санкции няма да повлияят на реализирането на проекта.", "date": "2018.07.31", "title": "Русия обвини ЕС в подривна политика"}
{"url": "https://news.bg/economics/pod-5-sa-firmite-sazdadeni-prez-2011-g-i-aktivni-prez-2016-g.html", "text": "По аналогия на статистиката на населението, бизнес демографията описва жизнения цикъл на предприятията - от тяхното раждане през оцеляването и развитието до смъртта им. По-конкретно, бизнес демографията представя данни за броя активни предприятия, броя новородени предприятия, относителния дял на оцелелите предприятия, броя умрели предприятия, както и данни за промяната на заетостта в тях към определен момент.НСИ представя информация от изследването на демографските събития на предприятията в България за 2016 г. и проследява динамиката им за петгодишен период.Обект на наблюдението са предприятията, класифицирани по секторите на Класификацията на икономическите дейности (КИД - 2008), без група 64.2 (Дейност на холдингови дружества), дефинирани в Регламент (ЕО) на ЕП и на Съвета № 295/2008 за структурната бизнес статистика. През 2016 г. в България са действали 347 962 активни предприятия, което е с 2.6% повече в сравнение с предходната 2015 година.Най-голям относителен дял в съвкупността на активните предприятия през целия период (2012 - 2016 г.) имат активните предприятия с нула наети лица. През 2016 г. техният брой е 169 625 и съставлява 48.7% от всички активни предприятия. В следващата група \"1 - 4 наети\" попадат 127 187 предприятия, или 36.6% от общия брой за 2016 година. Най-нисък е делът на предприятията в групата \"5 - 9 наети лица\". Средно за периода той е 7.3%, а в групата \"10 и повече наети лица\" средно за разглеждания петгодишен период попадат 7.9% от активните предприятия.Броят на заетите лица в групата \"10 и повече наети лица\" съставлява 69.4% от заетите в периода 2012 - 2016 г., докато делът на предприятията в тази група е едва 7.9% от общия брой активни предприятия. И обратно - срещу големия брой активни предприятия в групата с нула наети лица - 45.7%, стои малък брой заети лица - 6.5% от общия брой на заетите лица в страната.От общия брой предприятия в разглежданите сектори на икономиката 12.5% са новородени през 2016 година. За последните пет години средногодишно са се раждали 12.2% от броя на активните през периода предприятия.За периода 2012 - 2016 г. най-висок относителен дял имат новородените предприятия в сектор G - \"Търговия; ремонт на автомобили и мотоциклети\", като средно за петгодишния период този дял е 43.5%.Същевременно най-нисък е делът на новородените предприятия в сектор B - \"Добивна промишленост\" - едва 0.1% средно за периода. Тази тенденция се запазва и през 2016 година. Като цяло структурата на родените предприятия по икономически сектори остава относително стабилна през разглеждания петгодишен период.През наблюдавания период от 2012 до 2016 г. най-голям е броят на новородените предприятия, които не са наемали работна ръка. В групата \"0 наети\" през 2016 г. попадат 29 635 новородени предприятия, следвани от групата с 1 до 4 наети - 12 291. През същата година новородените предприятия с 10 и повече наети лица са само 558.От всички родени през 2015 г. предприятия 81.1% оцеляват една година по-късно, като в групата с \"10 и повече наети\" този относителен дял е 91.5%.През 2015 г. новородените предприятия са 40 358, като от тях 32 745 са преживели успешно 2016 година. Най-висок е делът на оцелелите предприятия в сектор H - \"Транспорт, складиране и пощи\" - 89.1%, а най-нисък - в сектор D - \"Производство и разпределение на електрическа и топлинна енергия и на газообразни горива\" - 58.7%.От 2011 г., с отдалечаване от годината на раждане, се наблюдава тенденция на намаляване на броя на оцелелите предприятия и за четирите групи предприятия според броя на наетите в тях.Делът на предприятията, родени през 2011 г. и все още активни пет години по-късно - през 2016 г., е 4.7%.Най-жизнеспособни са предприятията от сектор D - \"Производство и разпределение на електрическа и топлинна енергия и на газообразни горива\", където делът на единиците, оцелели през петгодишния период е 13.2%.Стойността на този показател е най-ниска за предприятията от сектор B - \"Добивна промишленост\" - 2.9%.Общият брой на заетите лица в родените през 2015 г. и оцелели през 2016 г. предприятия за разглежданите тринадесет сектора на КИД - 2008 е 86 493 души.В три сектора са концентрирани 60.8% от всички заети: G - \"Търговия; ремонт на автомобили и мотоциклети\" - 30.8%, C - \"Преработваща промишленост\" - 17.9%, и I - \"Хотелиерство и ресторантьорство\" - 12.0%.През 2016 г. разпределението на заетостта в тези предприятия е следното: група \"1 - 4 наети\" - 38.7%; група \"0 наети\" - 31.3%; група \"10 и повече наети\" - 20.2%; група \"5 - 9 наети\" - 9.7%.Данните за умрелите предприятия през 2015 г. са предварителни, което се дължи на специфичната методология за определянето им. През 2015 г. са умрели 34 853 предприятия, или 10.0% от броя на активните предприятия през същата година, в резултат на което работните си места са загубили 2.7% от заетите през годината.През разглежданата 2015 г. 43.4% от умрелите предприятия са класифицирани в сектор G - \"Търговия; ремонт на автомобили и мотоциклети\".Най-жизнеспособни са предприятията от сектори B - \"Добивна промишленост\", Е - \"Доставяне на води; канализационни услуги, управление на отпадъци и възстановяване\", и D - \"Производство и разпределение на електрическа и топлинна енергия и на газообразни горива\", като при тях умрелите предприятия са под 1%.", "date": "2018.07.31", "title": "Под 5% са фирмите създадени през 2011 г. и активни през 2016 г. "}
{"url": "https://news.bg/crime/zhivotnovadite-v-yambolsko-prodalzhavat-da-tarpyat-zagubi-zaradi-chumata.html", "text": "Животновъдите в Ямболско продължават да търпят загуби, предаде БНР. Втори проби за чума бяха взети от стадото на Николай Димов, в което има 500 овце.\"Трети, ако трябва, пак да вземат и да се приключва. Каквото и да се случи, да го знаем поне. Не може да седим под напрежение така - месец, два. Тези животни искат приготвяне за зимата - бали, фуражи...\", обясни Димов.По думите му стана ясно, че животновъдите търпят сериозни загуби заради забраната за продажба на мляко. \"Някъде над 15 тона мляко съм изгубил. На хората го раздавах и го хвърлях\", посочи той.Друг животновъд също чака повторното взимане на проби. Животните на Георги Гочев са на оборен режим от дни. \"Досега 300 бали са изяли. Как няма да ни изнервят? И по 40 килограма фураж на ден изяждат...\", ядоса се той.Към момента се взимат втори проби за чума от дребните преживни животни в Ямболско. По-късно ветеринарите ще влязат в стадото, за което има съмнение, че има заразени животни. СПрипомняме, още на 30 юли започна повторното взимане на проби в Ямболска област. Общо в 36 населени места ветеринарите проверяват за наличие на чума.", "date": "2018.07.31", "title": "Животновъдите в Ямболско продължават да търпят загуби заради чумата"}
{"url": "https://news.bg/politics/abv-se-prismya-na-izgrazhdaneto-na-chesalo-za-divi-svine-po-granitsata-s-rumaniya.html", "text": "АБВ е за развитие на туризма. Това обяви Христо Михайлов на брифинг. Партията е за втори кабинков лифт.Азбукарите обаче са срещу методиката на кабинета за развитие на Пирин. Решението на ВАС най-вероятно ще бъде обжалвано. Михайлов коментира, че върховният съд е констатирал редица нередности. Нарушения в концесионния договор е констатирал и главният прокурор Сотир Цацаров.Позицията ни е правилна, вярна, смята Михайлов. От партията са притеснени за мерките, които се взимат срещу чумата по дивата свиня, идваща от Север. Те искат президентът да наложи вето върху закона за лова. Все пак земеделският министър е забранил със своя заповед лова на дива свиня през летния сезон. Затова партията е доволна.АБВ е против изграждането на чесало за диви свине по границата с Румъния, посочи Михайлов. Те обаче подкрепят членство на страната ни в еврозоната.Лидерът на АБВ Румен Петков критикува липсата на разяснителна кампания по темата. България трябва да си постави средносрочни цели, смята той.Азбукарите искат бързо присъединяване към банковия съюз. Подходът на управляващите не бил подходящ. Властите трябва да кажат на Брюксел \"стоп на експериментите с България\", по мнението на Петков. ", "date": "2018.07.31", "title": "АБВ се присмя на изграждането на чесало за диви свине по границата с Румъния"}
{"url": "https://news.bg/politics/prezidentat-nalozhi-veto-na-izmeneniyata-na-apk.html", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като оспори 16 негови разпоредби.Държавният глава счита, че с тях уредбата се отдалечава от основни конституционни начала и деформира традиционни принципи и постижения на административното право.Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение.Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията, смята Радев.Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.Президентът счита, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване.Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки.Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона.Така е застрашен правовият и демократичен характер на съвременната държава, обяснява в мотивите си президентът. Публикуваме пълния текст на мотивите без редакторска намеса:", "date": "2018.07.31", "title": "Президентът наложи вето на измененията на АПК"}
