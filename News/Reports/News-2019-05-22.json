{"url": "https://news.bg/int-politics/predsedatelkata-na-kamarata-na-obshtinite-napusna-kabineta-na-tereza-mey.html", "text": "Председателката на Камарата на общините в британския парламент Андреа Лидсъм подаде оставка заради несъгласие с политиката на правителството на Тереза Мей. Лидсъм, която е убедена привърженичка на Брекзит, съобщи за оттеглянето си в социалната мрежа Туитър. Тя възразява срещу опитите на Тереза Мей да прокара сделката за Брекзит през парламента.\"Не мисля, че подходът ни ще доведе до изпълняване на решението от референдума\", посочва тя.Лидсъм отговаряше за връзките между правителството и Камарата на общините.Тереза Мей е подложена на нарастващ натиск да подаде оставка. Лидерът на влиятелния парламентарен Комитет 1922 Греъм Брейди заяви, че ще се консултира с ръководството на комитета след срещата с Мей на 24 май - някои негови членове настояват за промяна на правилата, по силата на които може да се поиска оставката й като лидер на Консервативната партия.", "date": "2019.05.22", "title": "Председателката на Камарата на общините напусна кабинета на Тереза Мей"}
{"url": "https://news.bg/world/v-izrael-otlozhiha-s-tri-mesetsa-izslushvane-na-premiera-netanyahu-za-koruptsiya.html", "text": "Главният прокурор на Израел отложи с три месеца планирано досъдебно изслушване на премиера Бенямин Нетаняху за корупция, съобщава \"Ройтерс\".Адвокатите на Нетаняху поискаха отлагане до май 2020 г., за да получат повече време за проучване на доказателствата по три случая за корупция, което се отрича от лидера на еврейската държава, обявиха от пресцентъра на главния прокурор Авишай Манделблит.В писмо до един от адвокатите на премиера, публикувано от медиите, Манделблит отбелязва, че отлага изслушването от юли за 2-3 октомври. Той пояснява, че не може да го отложи с година, тъй като ще навреди на обществените интереси като се забавя решението дали да бъдат повдигнати обвинения.Нетаняху, който управлява Израел през последното десетилетие, спечели пети мандат през април, въпреки че през февруари Манделблит обяви, че възнамерява да обвини премиера в измама и подкуп.Бенямин Нетаняху, който през юли ще стане най-дълго управлявалият премиер на Израел, определя обвиненията като политически лов на вещици и не възнамерява да подаде оставка, ако официално му бъдат повдигнати обвинения.Премиерът се опитва да сформира нова коалиция с десни, ултранационалисти и религиозни партии, които ще му дадат контрол от 65 места в 120-местния Кнесет. Според закона до 29 май той трябва да сформира коалиция. Ако не успее, президентът на Израел Реувен Ривлин ще връчи мандат на друга партия.", "date": "2019.05.22", "title": "В Израел отложиха с три месеца изслушване на премиера Нетаняху за корупция"}
{"url": "https://news.bg/int-politics/kitay-pritiska-boeing-3-kompanii-tarsyat-kompensatsii-za-737-max.html", "text": "Китай засилва натиска върху Boeing, тъй като авиокомпании изискват компенсации за заземяването на самолети 737 Max след фаталните катастрофи в Етиопия и Индонезия, съобщава АП.Две от трите големи държавни превозвача - Air China и China Southern Airlines заявиха, че искат компенсация за заземяването на техните самолети. Третият, China Eastern Airlines, обяви подобно искане миналия месец.Китай, заедно със Северна Америка и Европа, е един от най-големите пазари за самолети. Това прави реакцията му критична за Boeing.Следователи твърдят, че системата за контрол на полета е виновна и за двете катастрофи на 737 Max.\"Американците трябва да бъдат наказани за практиката им да прикриват и мамят, за да извличат ползи от другите, те извличат ползи само за себе си и това е несправедливо\", коментира \"Глобал Таймс\", който се публикува от управляващата комунистическа партия и е известен с националистичния си тон.Air China, която има 15 от самолета 737 Max, също иска компенсация за закъснения в доставките на самолети, komentira служител на отдела за реклама. Той отказва да посочи подробностите по иска.China Southern иска обезщетение за прекъсване, поради невъзможността да използва самолетите си 737 Max, обяснява служител на отдела за реклама.Регулаторът на авиацията в страната заяви през април, че всички промени в дизайна или обучението ще бъдат \"изцяло оценени\" въз основа на резултатите от разследванията на фаталните катастрофи в Индонезия и Етиопия.Това предполага, че Пекин иска да разгледа и одобри всички промени, вместо да разчита на Boeing или на Федералната авиационна администрация на САЩ.Китай е една от деветте страни, представени в панел за преглед на FAA, заедно с Австралия, Бразилия, Канада, Китай, Европейския съюз, Япония, Индонезия, Сингапур и Обединените арабски емирства.\"Нека всички да участват, за да се покаже, че не сте измамници\", заявява новинарският сайт \"Гунгча\".Според оценките на \"Боинг\" китайските превозвачи трябва купят 7700 лайнера през следващите две десетилетия.Китайското правителство замества поръчките на Boeing с Airbus, за да запази конкуренцията и да задържи цените.Държавният производител също разработва китайски конкурент на на Boeing 737.", "date": "2019.05.22", "title": "Китай притиска Boeing, 3 компании търсят компенсации за 737 MAX"}
{"url": "https://news.bg/regions/kresna-se-palni-predizborno.html", "text": "Броят на новорегистрираните жители на община Кресна нараства главоломно преди провеждането на изборите за Европейски парламент, информира БНТ.Информацията е достигнала от обществената медия посредством сигнали на жители от населени места в общината, намираща се в Благоевградско.От началото на годината в общинската администрация са подали заявление за промяна на постоянен и настоящ адрес над 660 души, показва справка.Новите жители са с български произход, а не чужденци.От общината информират, че 80% от тях са свързани с града и имат там имоти. От местната управа правили проверки по колко души са регистрирани на един адрес и до момента не открили нередности, заяви кметът Николай Георгиев.Той съобщи и че нямало подадени заявления от новите жители за включването им в изборния процес.\"Ние сега не можем да твърдим дали ще гласуват тук, или не. Ние като община и служба ГРАО, след като дойде човек и пусне заявление по надлежния начин, нямаме право да отказваме. Такъв е законът, такъв е Изборният кодекс\", каза още градоначалникът.Местните жители признават, че в града усилено се говори за регистрация на нови хора.От началото на годината с над 100 души се е увеличило населението и в село Горна Брезница. Според местните обаче повечето жители не са свързани с изборите, а с купуването на все повече къщи.От община Кресна смятат, че в последните години в района се разкриват все повече работни места, което може да е причина за големия наплив на желаещи да се заселят там.", "date": "2019.05.22", "title": "Кресна се пълни предизборно"}
{"url": "https://news.bg/world/razgneven-tramp-vnezapno-prekrati-sreshta-s-demokratite-i-gi-napadna.html", "text": "Разгневен президентът на САЩ Доналд Тръмп нападна демократите и се защити, че не е прикривал разследването на Русия, съобщават световни агенции.Престъплението е извършено от другата страна, каза американският лидер пред журналисти пред Белия дом и повтори, че не е имало сговор с Москва. Той допълни, че правителството е прозрачно. Държавният глава твърди, че не е възпрепятствал разследването на специалния прокурор Робърт Мълър и отхвърли обвиненията на демократите.По-рано председателят на Камарата на представителите Нанси Пелоси обвини президента в прикриване.Тръмп заяви, че не е възможно да се водят преговори с Демократическата партия за инфраструктурата и как да намалят цените на лекарствата, докато планират да го отстранят от власт.\"Вие не можете да правите това\", обърна се той към демократите и подчерта, че няма да преговаря с тях, докато го разследват.Той изненадващо се появи в \"Роуз Гардън\" в Белия дом, след като внезапно прекрати среща с лидерите на демократите за американската инфраструктура.\"Не прикривам. Вие знаете вероятно по-добре от всеки друг\", защити се той и обяви, че демократите трябва да изберат дали да го разследват, или да работят заедно по приоритетите на страната.Демократите са изключително недоволни от постоянните усилия на Белия дом да блокира разследванията им.\"Няма сговор, няма възпрепятстване на правосъдието\", продължи Тръмп.По време на изявлението на президента на САЩ пред трибуната беше поставена плакат, на който пише: \"Няма сговор, няма възпрепятстване на разследването\", а също така, че са похарчени 35 милиона долара за разследването на прокурора Робърт Мълър и друга статистика.Малко по-късно Чък Шумър и Нанси Пелоси, лидерите на демократите, дадоха пресконференция.Може да ти падне ченето от това, което се случи в Белия дом, каза Чък Шумър. Той обясни, че са отишли с Пелоси в Белия дом с \"много сериозен\" и подробен план от 35 страници как да подобрят инфраструктурата. Според него изявлението на Тръмп, че няма да преговаря с демократите, докато го разследват, е просто димна завеса - прикритие, че американският лидер не е сериозен да се отделят средства за подобряване на инфраструктурата.Имаше разследвания и когато аз и Пелоси се срещнахме с Тръмп преди три седмици. Сега той е принуден да каже как реално ще плати за инфраструктурата, продължи той.Пелоси коментира от своя страна, че с Шумър са се надявали да обсъдят подобрения, които биха открили нови работни места, биха подобрили пътищата и мостовете.", "date": "2019.05.22", "title": "Разгневен Тръмп внезапно прекрати среща с демократите и ги нападна"}
{"url": "https://news.bg/int-politics/kitay-premahva-i-namalyava-danatsite-za-da-stimulira-proizvoditeli-na-chipove.html", "text": "Китай намалява данъците върху нови софтуери и индустрии с интегрирани схеми, тъй като контролът върху износа на САЩ заплашва да пречи на китайските технологични компании, съобщава АП.Съобщението на финансовото министерство в сряда идва на фона на задълбочаващата се търговска война с Вашингтон за китайските технологични амбиции.Повечето смартфони, таблетни компютри и друга електроника са сглобени в Китай. Производителите обаче обикновено използват микрочипове от САЩ, Япония или Тайван и други компоненти.Пекин развива свои собствени доставчици, за да улови по-голяма част от печалбите на индустрията и да намали това, което управляващата партия вижда като риск за сигурността, като разчита на чуждестранни доставчици.Интегрираните схеми, или микрочипове, са сред технологиите, които Китай иска да развива, и които помогнаха да се възпламени битката за митата между Пекин и Доналд Тръмп.Съединените щати, Европа, Япония и други търговски партньори твърдят, че тези планове нарушават китайските задължения за отваряне на пазара.Китайските власти предложиха да променят детайлите, но е малко вероятно да се откажат от стратегията, която смятат за път към просперитет и глобално влияние.Според новата мярка, софтуерните компании и компаниите за интегрални схеми, създадени до края на 2018 г., няма да дължат данък върху доходите за две години, а процентът ще бъде намален наполовина за три години след това.Но висшият икономически представител, премиерът Ли Кецян, заяви, че политиките за насърчаване на индустрията ще се прилагат еднакво към чуждестранните и китайските компании.Пекин е похарчил милиарди долари през последните две десетилетия за субсидии за научни изследвания и технологии за внос, като понякога използва тактика, която разгневи Вашингтон и други правителства.Тръмп наложи вето на придобиването на технологичната компания Lattice Semiconductor през 2017 г., след като стана ясно, че купувачът е финансиран от китайското правителство.Политическите анализатори твърдят, че чувството за спешност за намаляване на зависимостта от чуждестранни технологии се е увеличило, след като друг производител на телекомуникационно оборудване, ZTE почти е принуден да фалира миналата година от контрола на износа на САЩ.Вашингтон наложи седемгодишна забрана върху продажбите на технологии на ZTE за износ за Иран и Северна Корея.Тръмп се съгласи да възстанови достъпа, след като ZTE се съгласи да плати глоба от 1 млрд. долара и да замени изпълнителния си екип.Също миналата година, администрацията на Тръмп наложи ограничения върху износа на технологии към китайския производител на полупроводници, който е подкрепян от държавата, а Fujian Jinhua Integrated Circuit Co. за вероятно използване за и срещу военни системи.Една от мерките за това колко далеч трябва да отиде Китай, за да покрива своите собствени технологични нужди, са предупрежденията на анализаторите на индустрията за това, колко доставчици в САЩ могат да бъдат сериозно ударени от загубата на Huawei като клиент.Те включват индустриални лидери като Micron Technologies, Qualcomm, Qorvo, Skyworks Solutions, Xilinx, Broadcom и Texas Instruments и др.Заповедта на Тръмп от миналата седмица ще намали или премахне достъпа на Huawei до американските чипове и Google, който осигурява операционната система Android и услугите за смартфоните.От доставчиците се изисква да получат разрешение от правителството за продажби на технологии на Huawei.Министерството на търговията заяви, че е предоставило 90-дневно освобождаване за някои технологии, за да сведе до минимум въздействието върху телефонни оператори, които използват оборудването на Huawei.Huawei, първият световен технологичен конкурент на Китай, разработва свои собствени чипове за смартфони, сървъри и изкуствен интелект. Но се нуждае от американски компоненти за най-добрите си телефони, мрежови уреди и други продукти.Основателят на Huawei Рен Джънфей заяви във вторник, че компанията има план Б за доставки, ако загуби достъп до американски компоненти.", "date": "2019.05.22", "title": "Китай премахва и намалява данъците, за да стимулира производители на чипове"}
{"url": "https://news.bg/regions/alkoholat-v-sofiya-nyama-da-se-zabranyava-za-izborite-zaradi-balovete.html", "text": "В деня за размисъл и изборния ден в София алкохолът няма да бъде забраняван. Причината - изборите за Европейски парламент у нас на 26 май, съответно и денят за размисъл (25 май), съвпадат с провеждането на абитуриентските балове в столицата.Продажбата, сервирането и употребата на алкохол се забранява само в изборните помещения и непосредствено прилежащите до тях територии.Тази забрана ще важи както досега - на 25 и 26 май. Решението на Столична община.В Пловдив обаче това няма да е така.Всички районни кметове вече са издали заповеди за пълна забрана на продажба и консумация на алкохол през цялата събота (25 май) и до 20 часа в неделя (26 май), когато свършва изборния ден.", "date": "2019.05.22", "title": "Алкохолът в София няма да се забранява за изборите заради баловете"}
{"url": "https://news.bg/world/edin-zaginal-i-30-raneni-pri-tezhka-katastrofa-na-avtobus-s-turisti-v-italiya.html", "text": "Една рускиня е загинала и други 19 туристи от Русия са ранени при автобусна катастрофа до Сиена, Италия, потвърди пред ТАСС руското посолство в европейската държава.\"Установихме, че жертвата е рускиня\", обяви посолството и добави, че не могат да разкрият информация за жертвата.Италиански медии информират, че жертвата е 40-годишен екскурзовод, който е водил голяма група руски туристи. В автобуса е имало туристи също от Армения, Казахстан, Украйна, Беларус, Молдова и Румъния. Те са пътували за Сиена от Монтекатини Терме.Пътниците са закупили екскурзии от различни фирми.Руското посолство отбелязва, че на този етап не може да установи коя фирма е организирала пътуването, също така дали има някакви застраховки и дали ще бъдат изплатени компенсации.Шофьорът на автобуса е италианец. Той вече е разпитан от полицията, направена му е алкохолна проба. Предполага се, че инцидентът може да е в резултат на небрежно шофиране.Инцидентът е станал около 09,30 часа на магистрала Сиена-Флоренция до град Монтериджони. Автобусът излязъл от пътя и се преобърнал. Общо над 30 души са ранени.АП съобщава, позовавайки се на местната медия ANSA, че в двуетажния автобус е имало 60 туристи от Източна Европа.", "date": "2019.05.22", "title": "Един загинал и 30 ранени при тежка катастрофа на автобус с туристи в Италия"}
{"url": "https://news.bg/world/siriyskata-armiya-otblasna-tri-golemi-ekstremistki-ataki-v-idlib.html", "text": "Сирийската армия е отблъснала три големи атаки на екстремисти в провинция Идлиб, обяви Министерството на отбраната на Русия, цитирано от \"Ройтерс\".В съобщението се казва, че 500 екстремисти от Хаят Тахрир ал Шам, седем танка и 30 пикапа с картечници са участвали в атаките.Ведомството пояснява, че сирийски екстремисти, базирани в Идлиб, също са извършили ракетна атака към руската военновъздушна база \"Хмеймим\", но ракетите са свалени или не са поразили целта.", "date": "2019.05.22", "title": "Сирийската армия отблъсна три големи екстремистки атаки в Идлиб"}
{"url": "https://news.bg/world/svoboda-na-slovoto-li-nazad-kam-savetskite-standarti.html", "text": "Един от водещите руски вестници остана без политическа редакция. След като бяха уволнени двама журналисти на в. \"\", 13 техните колеги също подадоха молби за напускане. Журналистите смятат, че собственикът и ръководството на изданието са упражнили натиск над авторите да разкрият своя източник на информация. В публикацията е ставало дума за това, че Валентина Матвиенко - председателката на Съвета на федерацията - Горната камара на руския парламент - може би ще премине на работа в Руския пенсионен фонд, а на нейно място ще бъде назначен шефът на руското външно разузнаване Сергей Наришкин. Журналистите са отказали да назоват източника на въпросната информация, позовавайки се на обичайното журналистическо право. Ръководството на вестника пък отрича да е оказвало натиск над авторите.За какво говори този случай? Обичайна атака срещу свободата на словото или става дума за нещо ново? Това съвсем не е първият случай на натиск върху журналисти в Русия. В актуалната класация на \"Репортери без граници\" за свободата на словото Русия заема 149-то място. От организацията посочват, че журналистическата професия никак не е безопасна в Русия, разбира се за онези нейни представители, които не работят в кремълските пропагандни издания, а се придържат към стандартите на тази професия.В издателската къща \"Комерсант\" неведнъж през последните няколко години журналисти са били уволнявани или принуждавани да напуснат. Същото, впрочем, можем да кажем и за повечето други руски печатни издания. Журналистическата гилдия помни масовите уволнения в агенция РБК преди години. Не сме забравили също и как нейният основен конкурент, вестник \"Ведомости\" внезапно се оказа принуден да си смени собственика, след като със закон беше забранено на чужди граждани да притежават повече от 20 процента от руските медии. Да не говорим пък за това как в държавната руска телевизия се спазват журналистическите стандарти.Така че конкретно в случая с \"Комерсант\" става въпрос за уважението и подкрепата за тези журналисти, които последваха уволнените си колеги, и по този начин решиха да запазят професионалната си репутация. Що се отнася до свободата на словото, тя няма как да е пострадала, тъй като на практика не е съществувала и преди това.При управлението на Путин цензурата в Русия следваше два метода. Първият - много пряк и директен - започна с разбиването на телевизия НТВ. Но властите не стигнаха много далеч по този път, защото междувременно бяха открили друг, по-успешен начин за цензуриране. Вторият метод, впрочем, е доста по-предпазлив, неговата цел е близките на държавния глава да бъдат защитени от засиленото внимание на пресата. Затова в Русия не се пише нито добро, нито лошо за президентското семейство, и в резултат на това никой не би рискувал да каже публично дали небезизвестната Екатерина Тихонова наистина е дъщеря на Путин.После настъпи друг период - по негово време беше разрешено да се критикува всекиго, само не и държавния глава. А покрай сюжета с \"Комерсант\" сега научаваме, че никак не е безопасно да се критикува и председателят на Съвета на федерацията или ръководителят на Службата за външно разузнаване.Този списък вероятно много скоро ще бъде разширен. Още повече, че властите постоянно разширяват списъка със забранените теми. В \"Комерсант\" за последен път масови уволнения имаше през 2011 година, след изборите за Държавна дума - заради поместена в списание \"Власт\" снимка на изборна бюлетина с нецензурни думи по адрес на Владимир Путин.\"Шегичката\", която тогава се размина \"само\" с освобождаването на няколко журналисти, сега навярно щеше да предизвика наказателно дело по смисъла на приетия наскоро закон за обида на държавен служител.Днес не е разрешено да се пише, например, и за самоубийствата, тъй като темата е опасно близка до тази за използването на наркотици, нито пък за ЛГБТ-общността, заради опасността това да бъде представено за хомосексуална пропаганда. По дело за клевета срещу собственика на \"Комерсант\" Алишер Усманов следствието настоява за спирането на информационната агенция \"Росбалт\" в Москва, а Държавната дума обсъжда и забрана да се публикуват сведения, които биха могли да послужат за налагането на санкции срещу Русия.Улисана в своята пропаганда, държавата постоянно се опитва да прехвърли своите грехове на малкото останали нормални журналисти в страната. Ето как от \"забранени хора\" бързо се премина към налагането на забранени теми. Журналистите все повече са тласкани към старите съветски стандарти, по които имаше само три основателни причини за написването на статия: великите достижения на социализма, някои дребни негови недостатъци, или проблемите на чуждите страни. И всеки, който прекрачеше границите на позволеното, трябваше да се готви за неприятности.Крайната цел на всичко това е тоталната автоцензура, страхът да се пише по проблемни въпроси, които биха могли да не се харесат на шефовете на съответните издания, на техните съседи по вила или на който и да е редовия държавен служител, разполагащ с огромен законодателен арсенал за задушаване на свободата на словото.", "date": "2019.05.22", "title": "Свобода на словото ли? Назад към съветските стандарти…"}
{"url": "https://news.bg/economics/ot-1-yuni-tragva-vlak-mezhdu-plovdiv-i-odrin.html", "text": "От 1 юни международен влак ще пътува между Пловдив и Одрин, предаде БНТ.Официален представител от Генералната дирекция на турските държавни железници (TCDD) е заявил пред вестник \"Сабах\", че компанията е постигнала споразумение с БДЖ за новата пътническа линия, след като българската страна е поискала нова линия между втория по големина град Пловдив и провинция Одрин в северозападна Турция.\"Одрин приема всеки ден голям брой посетители от България. Смятаме, че тази услуга ще допринесе за икономиката на града.\" - коментира представителят на TCDD.Разписанието и цените на билетите за пътуване с новия международен влак ще бъдат обявени през следващите дни.В момента е единствената пътническа железопътна връзка между България и Турция е експресът Истанбул-София.", "date": "2019.05.22", "title": "От 1 юни тръгва влак между Пловдив и Одрин"}
{"url": "https://news.bg/bulgaria/signal-za-bomba-zatvori-plovdivskata-avtogara-yug.html", "text": "Сигнал за бомба затвори пловдивската Автогара Юг след 19.30 часа тази вечер, предаде БНТ.Районът остана отцепен за няколко часа докато органите на реда извършваха проверка за наличие на взривно устройство. Директорът на полицията старши комисар Атанас Илков съобщи, че не е намерена бомба.Продължават действията по установяване на извършителя. Уточнява се, че той се е обадил от друго населено място. По информация на МВР най-вероятно става въпрос за недоволен пътник.Движението на всички автобуси вече е възстановено.", "date": "2019.05.22", "title": "Сигнал за бомба затвори пловдивската Автогара Юг"}
{"url": "https://news.bg/int-politics/times-putin-ima-apetiti-kam-belarus-no-lukashenko-mozhe-da-se-obarne-kam-zapada.html", "text": "За да остане на власт и след края на мандата си руският президент Владимир Путин може да опита да превземе Беларус, прогнозира анализаторът на в. \"Times\" Роджър Бойъс.По думите му обаче в тази ситуация президентът на Беларус - Александър Лукашенко, може да се окаже съюзник на Запада.Мандатът на Путин приключва през 2024 г., а в конституцията ясно е записано, че никой не може да бъде избиран за президент повече от два поредни мандата, напомня Бойъс. Най-привлекателният вариант за него е сливане на Русия с Беларус, посочва анализаторът.Още през 1996 г. Русия и Беларус подписаха договор за създаване на съюзна държава, предполагащ създаване на федерация. Ако икономиките на двете страни бъдат изцяло интегрирани, ще се появи по-голяма държава, \"Русия плюс\". В този случай Путин би могъл без особени проблеми да оглави новата държава.Проблемът с този сценарий е в това, че в Минск управлява човек, който също няма намерение да напуска поста си, подчертава Бойъс.Беларус може да избегне лепкавите обятия на Путин, прогнозира той.Например, избирането на Владимир Зеленски за президент на Украйна може да промени отношенията между Киев и Москва. Путин може да реши, че лесно ще надделее, но политическата наивност на новия украински президент може да се окаже капан. Зеленски иска мир в Източна Украйна без да дава никакви територии на Русия. Путин иска разхлабване на западните санкции, не иска да отстъпва никакви позиции.Има риск сега Путин да възобнови конфликта с надеждата, че каквито и да са мирните договорености, те ще бъдат сключени според неговите желания. Но поредна ескалация на конфликта в Донбас ще доведе само до нови санкции от страна на Запада и дори от страна на Китай.Каквото и да прави Путин по границите на страната си, рискува да покаже фундаменталната слабост на Русия. Икономиката й е значително отслабена след налагането на санкциите и падането на цените на петрола и газа.Да, Русия ще засили натиска срещу Лукашенко за създаване на съюзна държава. Целта е не само удължаване на управлението на Путин, но и настъпление към границите на ЕС и НАТО.Не става дума Лукашенко да бъде убеждаван да се присъединява към ЕС, нито към НАТО. Но ако Москва продължи да го притиска в ъгъла, той може да се обърне за помощ към МВФ. Фондът ще настоява за сериозни икономически реформи.Лукашенко може да потърси и финансиране от страна на ЕС, но Брюксел ще настоява за честни избори, уважение към неправителствените организации и мораториум върху смъртното наказание.Но ние сме в състояние да дадем на Путин да разбере, че не може да се отнася с бившите съветски републики като с бащиния, обобщава Роджър Бойъс.", "date": "2019.05.22", "title": "Times: Путин има апетити към Беларус, но Лукашенко може да се обърне към Запада"}
{"url": "https://news.bg/int-politics/verhofstad-vizhdam-organiziran-opit-na-rusiya-da-razrushi-es.html", "text": "Налице е организиран опит от страна на Русия за разрушаване на ЕС.Това заяви пред в. Times Ги Верхофстад - председател е на групата на Алианса на либералите и демократите за Европа в ЕП, бивш министър-председател на Белгия.\"Смятам, че Брекзит е само един елемент от по-мащабна картина. Според мен всички са съгласни, че имаше външна намеса в дебатите за Брекзит. Сега виждаме нещо подобно .\" - коментира белгийският политик.По думите му, опитите за такава намеса винаги идват от Москва.\"Това винаги е Русия. Вижте Фарадж - това е Русия. Освен това, привърженик на твърдия Брекзит иска да оглави британската консервативна партия. Смятате, че сам твърде подозрителен? Виждам организиран опит европейският проект да бъде разрушен напълно\" - допълва Верхофстад.Според него, ако европейските лидери не успеят да спрат вълната на популизма, подкрепяните от Русия националисти може да разрушат ЕС, ако не след предстоящите европейски избори, то след изборите през 2024 г.По думите му, лидерите на ЕС трябва да формулират кой е пътят към бъдещето на общността, за да предотвратят подобен развой.", "date": "2019.05.22", "title": "Верхофстад: Виждам организиран опит на Русия да разруши ЕС"}
{"url": "https://news.bg/world/nansi-pelosi-tramp-e-zamesen-v-ukrivane.html", "text": "Демократите в Камарата на представителите вярват, че президентът на САЩ Доналд Тръмп е замесен в \"укриване\", обяви председателят на долната камара Нанси Пелоси, цитирана от \"Ройтерс\".Пелоси направи коментара пред журналисти след среща с демократи в долната камара. Конгресмените спорят как да се справят с множеството разследвания срещу Тръмп, включително и дали да започнат проучване за процедура по импийчмънт.Все повече демократи призовават да започне процедура за отстраняване на Тръмп, след като за пореден път блокира Конгреса. Американският лидер не разреши на бивш адвокат на Белия дом да даде показания пред Конгреса.\"Ние вярваме, че никой не е над закона, включително и президентът на САЩ. И ние вярваме, че президентът на САЩ е замесен в укриване\", обяви Пелоси след срещата.Някои лидери на Демократическата партия сигнализираха, че може да се окаже неизбежно задействането на процедура по импийчмънт.\"Ние се сблъскваме с може би най-голямото, най-мащабното укриване в американската история\", каза лидерът на мнозинството в долната камара Стени Хойер.", "date": "2019.05.22", "title": "Нанси Пелоси: Тръмп е замесен в „укриване”"}
{"url": "https://news.bg/regions/vazrasten-mazh-zagina-pri-pozhar-v-doma-si-1.html", "text": "Възрастен мъж загина при пожар в дома си, съобщават от Областната дирекция на МВР в Габрово.Инцидентът станал в севлиевското село Петко Славейков.Около 18.00 часа вчера в полицията постъпил сигнал от 50-годишен мъж, че половин час по-рано в жилището си е открил мъртъв 74-годишния си баща.На мястото е извършен оглед, при който е установено, че в стаята на къщата, в която живеел възрастният мъж, е избухнал пожар. Не са открити следи от насилие.Тялото на починалия е откарано за аутопсия в МБАЛ \"Д-р Тота Венкова\" в Габрово.По случая е образувано досъдебно производство.", "date": "2019.05.22", "title": "Възрастен мъж загина при пожар в дома си"}
{"url": "https://news.bg/finance/spored-bnb-bezkasovite-plashtaniya-ryazko-narastvat.html", "text": "През последните няколко години се наблюдава постоянно нарастване на плащанията, извършени по безналичен път. Това заяви подуправителят на БНБ Нина Стоянова при откриването на конференцията \"Бъдещето на парите\" на 22 май 2019-а в София.Според нея данните за 2018 г. показват, че стойността на обработените плащания от Системата за брутен сетълмент в реално време РИНГС, оперирана от БНБ, се е увеличила с 32.3%, а техният брой - със 7.2% спрямо 2017 г. По отношение на плащанията в евро, извършени през системния компонент TARGET2-BNB, опериран от БНБ, за 2018 г. при броя на транзакциите се наблюдава увеличение с 22.4% спрямо 2017 г., а по отношение на стойността на обработените плащания се наблюдава нарастване с 27.4% спрямо 2017 г. Подуправителят на БНБ подчертава, че през 2017 г. 56% от нарежданията за кредитен превод са били направени от ползвателите по електронен път, което представлява две трети от общата стойност на всички кредитни преводи. Тази тенденция се запазва и през 2018 г.Нина Стоянова обяви, че през тази година проектите в развитие са свързани главно с повишаване сигурността на безналичните плащания, особено тези, осъществявани в интернет или чрез друг дистанционен способ. В процес на въвеждане са изискванията на Делегиран регламент (ЕС) 2018/389 за допълнение на Директива (ЕС) 2015/2366 по отношение на регулаторните технически стандарти за задълбоченото установяване на идентичността на клиента и общите и сигурни отворени стандарти на комуникация. Най-късно до 14 септември 2019 г. е необходимо доставчиците на платежни услуги да осигурят пълно прилагане на задълбочено установяване на идентичността на платеца по отношение на всички услуги, извършвани по електронен път. Акцент се поставя върху използването на поне два независими елемента за идентификация при извършване на плащане, като например парола и еднократен динамичен код, генериран чрез токен устройство или съобщение през мобилния телефон.\"В същия срок - до 14 септември 2019 г., предстои въвеждане от страна на доставчиците на платежни услуги, обслужващи сметки, на изискванията към интерфейсите, чрез които те трябва да осигурят достъпност до своите системи на доставчиците на новите два вида платежни услуги - по иницииране на плащане и по предоставяне на информация за сметка. Тези две нови платежни услуги ще се извършват изцяло в интернет среда. С цел безпроблемното протичане на тези процедури Българската народна банка е създала необходимата организация за получаване на документите от лицензираните в страната доставчици на платежни услуги с оглед на изпълнение на сроковете и изискванията по делегирания регламент. В процес на подготовка са и съответни изменения в Наредба № 3 на БНБ за условията и реда за откриване на платежни сметки, за изпълнение на платежни операции и за използване на платежни инструменти\", обясни Стоянова.Важна промяна, която се очаква да окаже влияние върху пазара на платежните услуги, е приетият Регламент (ЕС) 2019/518 на Европейския парламент и на Съвета за изменение на Регламент (ЕО) № 924/2009 относно презграничните плащания в рамките на общността. С него се въвежда изискването доставчиците на платежни услуги в държавите членки извън еврозоната да прилагат равни такси за презграничните плащания в евро и за националните плащания на същата стойност във валутата на съответната страна. Досега такова изискване съществуваше в регламента само по отношение на равни такси при националните и презграничните плащания в евро. Доставчиците на платежни услуги трябва да прилагат изискването за равни такси от 15 декември 2019 г.\"В новия регламент са предвидени и изисквания за по-голяма прозрачност и съпоставимост по отношение на таксите за превалутиране при картовите плащания и при електронните кредитни преводи, в случаите, в които ползвателят на платежни услуги е изправен пред избор между алтернативни възможности за превалутиране. С оглед привеждане на националното законодателство в съответствие с регламента в процес на разработване са съответни промени в Закона за платежните услуги и платежните системи\", уточни Нина Стоянова.Подуправителят на БНБ подчерта, че благоприятната икономическа среда и ниските лихвени проценти водят до продължаване на тенденцията за нарастване на кредитирането. Съгласно данните на БНБ към март 2019 г. при кредитите на Нефинансовите предприятия се наблюдава ускоряване на годишния растеж до 5.3%, а при кредитите на Домакинствата - до 11%. Сходна е тенденцията и при депозитите, като към март 2019 г. депозитите на Нефинансовите предприятия нарастват на годишна база със 7.8%, а депозитите на Домакинствата - с 8.9%.Лихвените проценти по срочните депозити се запазват на ниски в исторически план равнища. Към март 2019 г. среднопретеглените лихвени проценти по новите срочни депозити за секторите Нефинансови предприятия и Домакинства са съответно 0.4% и 0.2%. Тази динамика се обуславя от продължаващия висок приток на привлечени средства и високата ликвидност в банковата система.\"Когато говорим за парите като законно платежно средство, е важно да отбележим заявеното намерение от лятото на 2018 г. за предприемане на необходимите действия за присъединяване на българския лев към ERM II. Както е известно, приетият от правителството план включва изпълнението на определени мерки, свързани с надзора на банковия и небанковия финансов сектор, подобряване управлението на държавните предприятия и усъвършенстване на правната рамка, свързана с противодействието на изпирането на пари и несъстоятелността на търговски дружества. Българската народна банка работи за присъединяване към Единния надзорен механизъм и Единния механизъм за преструктуриране, като работните процеси включват нормативни промени, подготовка за включване към Единния фонд за преструктуриране, синхронизиране на надзорните практики и преглед на качеството на активите и стрес тест на шест избрани от ЕЦБ български банки\", заяви Стоянова.", "date": "2019.05.22", "title": "Според БНБ безкасовите плащания рязко нарастват"}
{"url": "https://news.bg/int-politics/v-ukrayna-vazbudiha-novo-nakazatelno-delo-sreshtu-poroshenko.html", "text": "В Украйна са започнали разследване срещу бившия президент Петро Порошенко и редица висши длъжностни лица за злоупотреби в отрасъла на енергетиката. За това съобщиха от Специализираната прокуратура за борба с корупцията, цитирани от украинските медии.Както отбелязват от прокуратурата във \"Фейсбук\", началникът на институцията Назар Холодницкий е разпоредил възбуждане на наказателното производство.\"В изявлението се отбелязва, че длъжностни лица и членове на надзорния съвет на \"Центрэнерго\", съвместно с длъжности лица от Фонда за държавна собственост на Украйна и редица длъжностни лица в органи на държавната власт, са използвали своите служебни правомощия и статус, за да разпределят ключови длъжности в органите на управление и надзорния съвет на \"Центрэнерго\" с цел кражба на средствата на дружеството, чийто контролен пакет акции е собственост на държавата\", се изтъква в публикацията във \"Фейсбук\".При това от прокуратурата твърдят, че действията на тази група лица \"са координирани от народния представител И. В. Кононенко и бившия президент на Украйна\" Петро Порошенко.Резултатът от престъпните действия, подчертаха от спецпрокуратурата, е овладяването на имуществото на \"Центрэнерго\" чрез одобряване на резултатите от търга за приватизация на дружеството, което е собственост на държавата.\"При това средства в размер на повече от 6 млрд. гривни, които е трябвало да бъдат получени от такова отчуждаване, са незаконно изтеглени от \"Центрэнерго\" и са конвертирани чрез контролирани субекти в периода 2016-2018 г.\", се посочва в съобщението.Вчера стана известно, че следствието на Украйна е възбудило наказателно дело за държавна измяна срещу Порошенко.", "date": "2019.05.22", "title": "В Украйна възбудиха ново наказателно дело срещу Порошенко"}
{"url": "https://news.bg/int-politics/77-godishna-monahinya-e-obezglavena-v-tsentralnoafrikanskata-republika.html", "text": "77-годишна монахиня от френско-испански произход, която обучава бедни жени и момичета в нестабилна Централноафриканска република - ЦАР, е обезглавена, съобщават местните власти, цитирани от АП.Тялото на сестра Инес Нивес Санчо е открито рано в понеделник в село Нола, разположено в отдалечения югозапад близо до границите с Камерун и Република Конго.Местните власти осъдиха убийството, но предположиха, че това може да не е свързано с продължаващото сектантско кръвопролитие между групировки, което за първи път обхванаха страната през 2013 г.\"На други места бунтовници убиват, но в Нола хората убиват, за да станат богати\", коментира Жан Марк Ндуку, служител в селото, разположено на около 135 км от Берберати, третият по големина град в страната и традиционно център за диаманти. Властите също така допълват, че ритуалните престъпления не са необичайни в и около Нола, а извършителите рядко са наказани.Ндуку обещава, че неизвестните нападатели ще бъдат наказани, а парламентът на страната призова за разследване.В сряда, папа Франциск поведе хиляди хора в молитва за Нивес Санчо, обяснявайки, че тя е \"варварски убита\" на мястото, където е преподавала. Ватиканът коментира, че е работила с бедните в продължение на десетилетия и ги е обучавала да плетат и шият.Сектантското  г., след като предимно християнски и анимистки бойци отблъснаха мюсюлмански цивилни след грубо управление от страна на предимно мюсюлманско бунтовническо правителство. Насилието обхвана столицата и югозапад, където бяха избити незнаен брой мюсюлмани, докато се опитват да избягат в Камерун.През 2016 г. са проведени президентски избори в период на относителен мир, макар нестабилността по-късно да се върна в много части на страната. Въпреки няколкото мирни споразумения, включително и по-рано тази година, страната остава раздирана от конфликти.", "date": "2019.05.22", "title": "77-годишна монахиня е обезглавена в Централноафриканската република"}
{"url": "https://news.bg/world/tereza-mey-podava-ostavka-tazi-vecher.html", "text": "Политическата драма във Великобритания придоби нови размери. Британски депутат съобщи пред \"Скай нюз\", че премиерът на Великобритания Тереза Мей ще подаде оставка тази вечер.Информацията не се потвърждава към този момент.Все повече слухове се разпространяват, че премиерът ще напусне властта още днес.Политически редактор на Би Би Си пише, че ситуацията е \"много сериозна\". Отделно се съобщава, че вътрешният министър Саджид Джавид е поискал среща с Мей, за да я помоли да . Няколко министри, включително Джереми Хънт и Джавид, са казали пред Мей, че няма да подкрепят новия й законопроект за Брекзит.Очаква се и лидерът на Камарата на общините Андреа Ледсъм да подаде оставка, за да може да участва в битката за лидерския пост. Други министри също могат да подадат оставка. Съобщава се, че Дейвид Лидингтън временно ще поеме управлението на страната.Има други слухове, които не се потвърждават и не се отричат, че премиерът планира обръщение на \"Даунинг стрийт\" тази вечер.", "date": "2019.05.22", "title": "Тереза Мей подава оставка тази вечер?"}
{"url": "https://news.bg/crime/mvr-da-ne-se-vavlicha-v-predizborni-spekulatsii-nastoya-mladen-marinov.html", "text": "\"Държа МВР да не се въвлича с такива скандали и проблеми, тъй като още от самото начало сме създали необходимата организация със съответните нормативни документи, включително и срещи с Централната избирателна комисия (ЦИК), с главния прокурор, издадени са съответните заповеди и ние спазване стриктно закона и нашите правомощия, които имаме като институция, която трябва да гарантира добър обществен ред, охрана на изборните секции и нормално протичане на изборния ден.\"Това заяви вътрешният министър Младен Маринов по повод  на 26 май за Европейски парламент.Припомняме накратко, че БСП се оплакаха от административен, полицейски и икономически натиск през последните седмици. На пресконференция заместник-председателя на левицата Кирил Добрев заяви, че във Видин, Враца и Монтана полицейските служители били свикани и им било казано, че ще бъдат разформировани в други населени места, ако ГЕРБ не спечелят изборите. Нещо повече - докато се лутали в издирването на убиеца от Костенец, полицаи все пак успели да издирят соцръководители и им изготвили предупредителни протоколи за изборите. Монтирана била камера за видеонаблюдение до клуб на БСП в Любимец. Служители на МВР плашели хората във Видин, а в Борован пък забранили поставянето на шатра с предизборна цел на червените.В отговор на това Маринов заяви, че всичко, което било извършено досега от родната полиция, било на база реално подадени сигнали.Всичките проверки били само по сигнали, каза отново Маринов. Те били в рамките на компетентността на МВР.Относно предупредителните протоколи - те също били издавани на база на сигнали. \"Предупредителният протокол е средство да се предупреди за евентуална подготовка за извършване на нарушение или престъпление и не носи правно последствие, ако не бъде извършено такова\", каза силовият министър.В допълнение той обясни, че органите на реда издавали предварителни протоколи на физически лица.В изказването си Маринов беше прекъснат от възрастен мъж, който повтори няколко пъти: \"Не работи МВР, не работи МВР!\"Маринов съобщи и че до момента има образувани 7 досъдебни производства за различни нарушения, свързани с изборния процес. Някои от тях били за нарушаване на физическата цялост на офиси и помещения на политически партии, а други за нарушаване на изборните правила.Вътрешният министър не можа да съобщи колко точно са получените сигнали, но каза, че такива ежедневно се получават от цялата страна.\"Тези избори по нищо не се отличават с предишни такива, тъй като аз съм от дълго време в системата и знам при всички избори какво се случва. Не бива МВР да се въвлича в опити за предизборни скандали, тъй като колегите наистина си вършат професионално работата. Ежедневно комуникираме с ЦИК\", посочи Маринов и допълни, че дори днес съм изпратил писмо до комисията, с което иска ясно и точно да се изяснят компетенциите на МВР, с оглед да се избегнат спекулации за протоколи и други.", "date": "2019.05.22", "title": "МВР да не се въвлича в предизборни спекулации, настоя Младен Маринов"}
{"url": "https://news.bg/regions/pet-detsa-s-povrashtane-sled-obyad-v-detska-gradina-v-burgas.html", "text": "Пет деца са с повръщане и неразположение след консумацията на обяд в детска градина \"Раковина\" в Бургас, предаде БНР.Малчуганите се почувствали зле вчера. Според родителите им проблемът се дължи на храната. По тази причина те настояват за проверка от Регионалната здравна инспекция.Според РЗИ-Бургас най-вероятната причина за неразположението на децата е вирусна инфекция.Директорът на инспекцията д-р Георги Паздеров обясни, че вече всички деца са прегледани от педиатри и им е поставена именно тази диагноза. Той посочи, че учителката в групата има същите оплаквания, въпреки че не е консумирала храната. Взети са проби от храната, както и секрети от петима души от персонала.По информация на Здравната инспекция в останалите групи няма отсъстващи.Очаква се резултатите от пробите да излязат до два дни.", "date": "2019.05.22", "title": "Пет деца с повръщане след обяд в детска градина в Бургас"}
{"url": "https://news.bg/regions/ochakva-se-zadrastvane-na-am-hemus-predi-praznitsite.html", "text": "Задръствания по пътищата се очакват в последния работен ден преди трите почивни дни за Деня на българската просвета и култура и на славянската писменост, съобщиха от АПИ. За да облекчат трафика от 14 ч. до 20 ч., на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., спират движението на камионите над 12 тона по автомагистралите и най-натоваренитe пътища.За улеснение на трафика .В участъците с ремонт на АМ \"Хемус\", в района на виадуктите при 19-ти км /виадукт \"Потоп\"/, при 36-ти и 37-ми км /виадукт \"Коренишки дол\"/ и при 51-ви километър, от 10 ч. в четвъртък - 23 май, до 10 ч. в събота - 25 май, ще има две ленти за Варна и една за София. От 10 часа в събота - 25 май, до 10 часа в понеделник - 27 май в същите участъци ще има две ленти за София и една Варна., а ще бъдат пренасочвани по път I-1 и след прохода Витиня ще продължават пътуването си по АМ \"Хемус\". Целта е повишаване безопасността на движение в тунела., която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.От АПИ съветват шофьорите да предвидят повече време за придвижване, защото е възможно да има задръствания... От 10 ч. в събота - 25 май, до 10 ч. в понеделник - 27 май, в същите участъци ще има по две ленти за София и една Бургас.: - проходът \"Петрохан\" и Искърското дефиле.НА 26 май през Владая ще има две ленти за влизащите в София по път I-1 (Е-79). Алтернативен маршрут на първокласния път през Владая е АМ \"Струма\".На 23 май /четвъртък/ от 14 ч. до 20 ч. на 24 май /петък/ от 9 ч. до 12 ч., и на 26 май /неделя/ от 12 ч. до 20 ч., се спира движениетона камионите над 12 тона по следните участъци:Забраната не важи за автомобили, превозващи бързоразвалящи се хранителни продукти и товари на температурен режим, живи животни и опасни товари (ADR).Всички граждани и транспортни фирми могат да получават информация за актуалната пътна обстановка от интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Агенция \"Пътна инфраструктура\" апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.", "date": "2019.05.22", "title": "Очаква се задръстване на АМ \"Хемус\" преди празниците"}
{"url": "https://news.bg/politics/bsp-se-oplaka-ot-administrativen-politseyski-i-ikonomicheski-natisk.html", "text": "Административен, полицейски и икономически  в последната седмица. Това се оплака заместник-председателят на БСП Кирил Добрев.Много се говори за , и то от устата на министър-председателя, подчерта той. Държавата ползвала структурите си за натиск.МВР, по думите му, повтаряла модела Галиче и Ценко Чоков. МВР взема страна на една политическа сила, подчерта Добрев. Събрани били служителите на реда във Видин, Враца и Монтана и им било казано, че ще бъдат разформировани в други места, ако ГЕРБ не спечели.Докато  полицаите открили местни соцръководители и им изготвили предупредителни протоколи за изборите. Монтирана била камера за видеонаблюдение до клуб на БСП в Любимец. Така и се отказвали членовете на секции от червената партия. Партиен лидер на местно ниво бил накаран да подпише протокол, че няма да купува гласове. Служители на МВР плашели хората във Видин. В Борован пък забранили поставянето на шатра с предизборна цел.Георги Свиленски се оплака от икономически натиск. Вчера до цялото ръководство на БСП е изпратено писмо от фирма \"Телетол\" заради неговото изявление за съмнение за връзка на фирмата с офшорки. 30% от фирмата е собственост на офшорка, по думите му. В писмото фирмата настоява той да се извини и партията да го порицае.Кирил Добрев отново се оплака, че милиардери от обществени поръчки оказвали натиск върху партията. Добрев припомни сблъсъка на БСП със строителите след  за качественото ремонтиране на пътищата. Левите захапаха и . То се превърнало в най-скъпият водопад, според Добрев.Той бе категоричен, че партията няма да позволи милиардери от обществени поръчки да й се месят.", "date": "2019.05.22", "title": "БСП се оплака от административен, полицейски и икономически натиск"}
{"url": "https://news.bg/int-politics/kitay-v-oon-sasht-sa-kato-don-kihot-vizhdat-vragove-vav-vyatarni-melnitsi.html", "text": "Китай вижда, че външната политика на САЩ дестабилизира, озадачава и заприличва на \"Дон Кихот\", испанският измислен герой, чието неуместно възприятие към заплахи го води към поредица от обречени усилия, съобщава \"Ройтерс\" от Световния форум за разоръжаване в ООН.\"Манталитетът на Студената война се върна, за да направлява стратегията за сигурност и политиката на голяма сила\", заяви посланикът на Китай по въпросите на разоръжаването Ли Сон пред Конференцията за разоръжаване, която е дългосрочна арена за преговори относно оръжия в ООН в Женева.\"По-специално, САЩ продължават да твърдят, че други страни ги карат да се чувстват несигурни - това наистина е озадачаващо\", обясни той.Ли коментира призивите на САЩ към други ядрени сили да приемат общи стандарти за прозрачност на ядрените оръжия, което според него представлява опит на Вашингтон да тормози по-слабите за приемане на създадени от САЩ правила.\"Идеята за изискване на такива общи стандарти е подигравка с положението, пред което е изправен светът в международна среда за сигурност, характеризираща се с широко разпространено чувство за несигурност, в което \"едностранни и изнудвачески практики\" са новите форми на хегемония\", коментира Ли Сон.\"Не можем да не ви напомним за Дон Кихот, изобразен в творбата на Сервантес, който бе готов да воюва с вятърни мелници\", допълва той.\"Дон Кихот\" е история за един заблуден рицар-мечател и верния му слуга Санчо Панса. Героят атакува вятърните мелници, вярвайки, че те са гиганти, което певръща неговото име в нарицателно за изправяне срещу въображаеми врагове\".\"Политиката за национална сигурност, формирана от подобно мислене, сама по себе си представлява потенциална заплаха за международния мир и сигурност\", обяснява китайският представител.Други въпроси, свързани с нарастващия брой на горещи точки в отношенията между САЩ и Китай, включват напрежението около корабоплаването в Южен Китай, търговската война, американските санкции и Тайван.ООН заяви, че рискът от използване на ядрени оръжия сега е най-висок след Втората световна война, спешен проблем, на който светът трябва да гледа по-сериозно.Ли Сон коментира, че САЩ преследват интересите си в сигурността на цената на международните правила, като вече им е навик да саботират и разкъсват сделки, като същевременно разширяват своите собствени офанзивни и отбранителни способности, като \"увеличават напрежението, подбуждат надпреварата във въоръжаването и намаляват стратегическата стабилност.\"\"Избирайки да гледат на страните като на съперници, САЩ вероятно ще ги превърнат във врагове, въпреки че страните нямат такова намерение\", допълва той.", "date": "2019.05.22", "title": "Китай в ООН: САЩ са като \"Дон Кихот\", виждат врагове във вятърни мелници"}
{"url": "https://news.bg/world/varhovnata-rada-se-zayade-sas-zelenski.html", "text": "Украински партийни лидери се обявиха срещу решението на президента да разпусне парламента и пренебрегнаха призива му за промени в Изборния кодекс, информират АП и радио \"Свободна Европа\".Парламентарните лидери се срещнаха с новия президент Владимир Зеленски във вторник и публично подкрепиха плана му за предсрочни избори при нови правила.Но днес те изненадващо се изметнаха. Председателят на Върховната рада Андрей Парубий заяви пред депутатите, че указът на Зеленски за свикване на предсрочни избори е в нарушение на закона. Парламентът също отказа да дискутира предложените от държавния глава поправки за по-прозрачни избори.Във вторник  заради липса на обществена подкрепа. Той иска промяна в избирателната система, тъй като в момента системата е корумпирана. Държавният глава конкретно поиска изцяло пропорционална избирателна система.Днес парламентът проведе извънредно заседание, но не обсъди поправките на Зеленски. 127 депутати срещу 92 гласуваха против обсъждане на внесените промени.Следващото заседание е насрочено за 28 май.Андрей Парубий добави, че депутатите ще обжалват указа на президента за разпускане на парламента пред Конституционния съд.", "date": "2019.05.22", "title": "Върховната рада се заяде със Зеленски"}
{"url": "https://news.bg/crime/rumaniya-zadarzha-trima-balgarski-kanaldzhii-za-opit-da-prevedat-migranti-prez-dunav.html", "text": "Румъния задържа трима български каналджии за опит да преведат мигранти през Дунав, предаде БНТ.През нощта на 20 май граждани забелязали петима иракчани и тримата българи да се качват на лодка на русенския бряг. Те сигнализирали на Гранична полиция.Мигрантите и сънародниците ни били арестувани от румънските гранични власти, след което чужденците били върнати в България. След като бъде установена самоличността им, те ще бъдат съдени.Тримата каналджии от Русе обаче остават в Румъния, където ще им бъдат повдигнати обвинения за нелегален трафик.Това не е първият опит за нелегално пресичане на българо-румънската граница по вода.", "date": "2019.05.22", "title": "Румъния задържа трима български каналджии за опит да преведат мигранти през Дунав"}
{"url": "https://news.bg/int-politics/kraynodesnite-evrodeputati-mogat-da-zastrashat-politikata-na-es-za-klimata.html", "text": "Наплив на отричащи климатичните промени крайнодесни депутати в Европейския парламент може да представлява \"токсична\" заплаха за политиката на ЕС в областта на климата след евроизборите. Такива притеснения имат високопоставени настоящи евродепутати и учени, пише британското издание \"Гардиън\".Популистките партии се очаква да вземат до една трета от местата в Европейския парламент след евроизборите, като крайнодясната италианска партия \"Лига\" на Матео Салвини вероятно ще бъде най-голямата отделна партия, а френската крайнодясна партия \"Национален сбор\" на Марин льо Пен изпреварва \"Република, напред!\" на френския президент Еманюел Макрон в някои социологически проучвания.Сътрудничеството между раздразнителните крайнодесни сили далеч не е гарантирано, но онези, които са в центъра на съюза, който Салвини се опитва да създаде с Льо Пен, унгарския премиер Виктор Орбан и полската партия \"Право и справедливост\" на Ярослав Качински, разглеждат действията за климатичните промени като потенциална бариера пред икономическия растеж, задвижван от изкопаемите горива.Докато се задават ключови решения относно целите на Европейския съюз за емисиите, нарастват опасенията, че крайнодесните могат да блокират или разводнят действията на ЕС в областта на климата.Александър Кариус, който е директор на мозъчния тръст Adelphi, чието седалище е в Берлин, коментира: \"Климатичната политика ще бъде новото бойно поле между демократичния център и десните популисти, атакуващи институции и поставящи под въпрос научната основа на вземането на решения. Предизвикателството пред демократичните партии ще бъде да намерят отговор на това.\"Говорителят на британската Лейбъристка партия в Европейския парламент Себ Данс подчерта: \"Те (популистите) ще се опитат да бъдат разрушители и саботьори. Ако спечелят достатъчно места в Европарламента, опасението ми е, че ще действат като магнит, премествайки политическия център надясно.\"Един силен популистки вот би могъл също да \"доведе до лоши кандидатури от страните членки за постове в Европейската комисия\", добави той и посочи: \" Тази комбинация може да е доста токсична.\"По-голям брой евродепутати популисти биха спечелили по-голяма видимост и достъп до ресурси. Те също така биха имали повече влияние в битките за избиране на представители в Европейската комисия, членове на комисии към парламента, докладчици и законодателни изменения.\"Тонът в дискусиите ще се промени\", предупреди Кариус, допълвайки: \"Политиката на ЕС в областта на климата и дебатът за нивото на амбиция на мерките в следващия Европейски парламент ще бъдат значително намалени.\"Проучване на Adelphi през февруари установи, че популистки групи са използвали предизборната кампания, за да засилят говоренето за несъгласието сред учените по отношение на климатичните промени, суверенитета, икономическите загуби и многостранния глобален елит, за да се противопоставят на Парижкото споразумение за климата.", "date": "2019.05.22", "title": "Крайнодесните евродепутати могат да застрашат политиката на ЕС за климата"}
{"url": "https://news.bg/bulgaria/agentsiyata-za-sotsialno-podpomagane-s-nov-zam-direktor.html", "text": "Изпълнителният директор на Агенцията за социално подпомагане Румяна Петкова назначи за заместник-изпълнителен директор Мая Василева.Досега Мая Василева беше началник на отдел \"Здравеопазване, социални и младежки дейности и спорт\" в Община Ловеч, където работи от 2004 г. насам на експертни и ръководни длъжности.Новият заместник-изпълнителен директор на Агенцията за социално подпомагане притежава степен бакалавър от Медицински университет - Плевен, бакалавър \"Социални дейности\" и магистър по публична администрация с профил \"Икономика и управление в публичния сектор\" от Великотърновския университет \"Св.св.Кирил и Методий\". Преминала е квалификационни курсове и специализации, свързани с подобряване на капацитета и качеството на предоставяните на населението социални услуги.От 2016 г. Василева е заместник-председател на Постоянната комисия по труда и социалната политика към Националното сдружение на общините в Република България и член на Постоянната комисия по здравеопазване. През последните две години участва в работни групи към Министерството на труда и социалната политика за изготвяне на Закона за предприятията на социалната и солидарна икономика, Плана за изпълнение на Националната стратегия за дългосрочна грижа и приетия през март тази година Закон за социалните услуги.", "date": "2019.05.22", "title": "Агенцията за социално подпомагане с нов зам.-директор"}
{"url": "https://news.bg/world/pravosadnoto-na-sasht-se-saglasi-da-spodeli-dokumenti-na-malar-na-kongresa.html", "text": "Министерството на правосъдието на САЩ се съгласи да сподели някои документи от разследването на специалния прокурор Робърт Мълър на ръководената от демократите Комисия по разузнаване към Камарата на представителите на САЩ, съобщават \"Фокс нюз\" и \"Ройтерс\".Споразумението идва на фона на преговорите между председателя на комисията Адам Шиф и министерството за предаване на пълния доклад на Мълър и съответните доказателства и документи от разследването.Шиф съобщи от своя страна, че ще спре изпълнението на призовка към главния прокурор Уилям Бар след решението на правосъдното министерство.Министерството на правосъдието прие нашето предложение като първа стъпка към съобразяване с нашата призовка, и тази седмица ще започне предаването на 12 категории контраразузнавателни и разузнавателни материали на комисията, обяви Шиф.Той поясни, че отменя среща, на която комисията трябваше да обсъди прилагането на призовката, но отбеляза, че тя ще остане в сила и ще започне да действа, ако министерството не изпълни молбата за предаване на всички документи.Екипът на Мълър е събирал разузнавателна информация на базата на доказателства за опити на Русия да се намеси на американските президентски избори през 2016 г. и ги предаде на ФБР и правосъдното министерство.Но Бар отказа да ги предаде на комисията, която гласува да се обвини в неуважение към Конгреса.", "date": "2019.05.22", "title": "Правосъдното на САЩ се съгласи да сподели документи на Мълър на Конгреса"}
{"url": "https://news.bg/comments/identichnostta-na-es-e-v-kriza.html", "text": "Европейските избори вече не само чукат на вратата, те са прекрачили прага на къщата ви с единия крак. Ще влязат спокойно на 26 май, независимо дали ще упражните правото си на глас, или не. Ако не гласуваме, вероятността следващите български представители в Европейския парламент да са до голяма степен определени от купен и/или корпоративен вот, се увеличава значително.За всяка партия, особено за управляващите от ГЕРБ и опозицията от БСП е от изключително значение какъв ще бъде резултатът от тези избори. За ГЕРБ - за да затвърдят позицията си начело на държавата и да изкарат поне един пълен мандат, за БСП - за да покажат и докажат, че са алтернатива на сегашното управление и имат кредит на доверие от обществото.Въпросът с европейските избори не е само вътрешен. Страните - членки на Стария континент ще гласуват за своите 751 представители в ЕП от 23 до 26 май (различно за всяка държава). Дискусиите за бъдещето на ЕС са изострени още от мигрантската криза, но днес те вече могат да имат своя реален изразител в лицето на бъдещите групи в парламента. Европейските структури разгърнаха сериозна интернет кампания за важността точно на тези евроизбори. Платформата  (\"Този път ще гласувам\") се занимава изключително с популяризиране на значението да се гласува. Регистриралите се в платформата могат да участват виртуално в дискусии, да поставят свои въпроси или да споделят мнение. Например, Мирослав от Словакия казва: \"Европейските избори са важни не само за бъдещето на Европа, но и за нашето бъдеще в нея.\" И е прав. Страницата на Европейския парламент във Фейсбук показва клип, озаглавен , с подзаглавие на български \"Днес се раждам аз. Как ще изглежда светът, когато порасна?\". Клипът представя гледната точка на бебе, което се ражда днес и се вълнува как ще изглежда нашият свят утре.Най - сериозното опасение на двете големи партии в ЕС - ЕНП и ПЕС е, че националистическите формации ще успеят да формират внушителна по брой депутати група в Европейския парламент. Партията на Найджъл Фарадж (Великобритания), която съвсем недсмусмилено се нарича \"Брекзит\", води в социологическите проучвания в добрата стара Англия; Националният фронт на Марин Льо Пен във Франция също набира скорост - от 22 до 24% показват проучвания, т.е, изпреварва партията на президента Макрон; Лигата на Матео Салвини в Италия е друга част от голямата игра, която може да доведе до формирането на националистическа супергрупа в следващия Европарламент.Защо се стигна до тук ли? Защото Европа, която се основава на свобода на личността, на словото, на мисълта, на толерантността, Европа, която спазва и зачита законите и правата на всички, забрави някои от тези основни ценности. Да си припомним случая в Кьолн на Нова година 2016. Как тогава бяха защитени правата на малтретираните жени? Следващата година в Берлин просто съобщиха, че ще отделят зона само за жени на площада за Нова година. Това, ако е равноправие, защита на права и недискриминация, здраве му кажи. Ами скандалът със сексуално насилваните в продължение на години момичета в английския град Телфорд, Обединено кралство? Властите са мълчали, според думи на депутатка от консерваторите, защото извършителите са от пакистански произход и е имало опасения, че при мерки, упваляващите ще бъдат обвинени в ксенофобия. За ценности като права ли говорехме...?В допълнение, Европейският съюз се занимава със санкции срещу Русия и я обвинява във вътрешна намеса, която няма с какво да докаже. Същевременно, Съединените щати съвсем открито заявиха на европейските държави, че ако строят \"Северен поток - 2\", ще наложат рестрикции на компании от ЕС. Всеки сам може да прецени кое е вътрешна намеса и кое е празнословие.Европейският съюз в момента е в криза на идентичността. Не може да нарушаваш правата на едни, за да прокламираш колко толерантен и отворен си към други. Няма как гражданите на ЕС да вярват на традиционните популистки обещания, като в същото време виждат как част от града им се е превърнала в гето, в което никой не смее да влезе. Все едно Мария Габриел, говорейки за цифровизация пред баба Донка, която взима криво - ляво 200 лв. пенсия и не може да си купи лекарствата...Различни светове.Европа трябва отново да бъде социална, справедлива и правова. Такава, каквато привличаше останалите извън ЕС държави, които дори и при невъзможност за пълноправно членство, ставаха асоциирани такива. Европейският съюз има възможността да бъде истински субект на глобалната икономика. На реалната геополитика също. Необходими са политическа воля и управленски решения на неговото ръководство.", "date": "2019.05.22", "title": "Идентичността на ЕС е в криза"}
{"url": "https://news.bg/politics/vaprosat-za-partiynite-subsidii-ne-kam-nas-otseche-kiril-dobrev.html", "text": "БСП очаква отговори от прокуратурата за  Това стана ясно от коментара на Кирил Добрев на брифинг на \"Позитано\" 20.Властта определя бюджета. Субсидиите се разпределяли съобразно бюджетния закон. Червените можели да коментират темата, като имат финансов министър. Въпросът не бил към социалистите.БСП има внесени законопроекти за намаляване на , поясни заместник-председателят на левицата.Премиерът заложи себе си, след десет години игра Борисов заложи себе си, това пък отговори Кирил Добрев в отговор на въпрос на News.bg кога точно обществото да очаква , за което предупредиха ГЕРБ.Той обича много играта на карти, припомни социалистът и обясни, че в играта на карти всеки играч има своите раздадени карти. Ще видим дали неговата карта е печеливша на 26 май, коментира социалистът.", "date": "2019.05.22", "title": "Въпросът за партийните субсидии - не към нас, отсече Кирил Добрев"}
{"url": "https://news.bg/world/vremeto-ti-izteche-obarna-se-korbin-kam-mey-i-poiska-predsrochni-izbori.html", "text": "Лидерът на Лейбъристката партия на Великобритания поиска предсрочни избори по време на дебат за Брекзит в Камарата на общините, пише \"Гардиън\".Джереми Корбин призова правителството да защити работните места. Според него приоритетът на кабинета е търговско споразумение със САЩ, което ще доведе до продажбата на хлорирани пилета на Острова.По въпроса за организиране на втори референдум, той попита премиера Тереза Мей дали ще позволи на нейните депутати свободно да гласуват.Ако тя наистина мисли, че споразумението й е добро, тя не трябва да се страхува от това, обяви Корбин. По думите му Брекзит е разделил обществото и е довел до пренебрегване на много важни въпроси.Страната се нуждае от лидерство. Но този премиер не е човекът за това. Тя не се потруди да запази страната единна. Тя се съсредоточи само върху партията си. Но това не проработи. Времето й изтече. Време е за парламентарни избори, призова лидерът на Лейбъристката партия.Корбин отбеляза пред законодателния орган, че  не включва промени по отношение на митническия съюз, защитата на околната среда и на правата на работниците.Според него предложението е \"пълно с противоречия и самозалъгване\". Той е на мнение, че планът на лейбъристите за постоянен митнически съюз е по-добър.Мей от своя страна заяви, че депутатите имат задължението да приемат решения, а не да ги отхвърлят. Тя призна, че скоро ще бъде заменена от друг премиер.Ако законопроектът бъде отхвърлен, всичко, което ще остане, ще бъде безизходица и разделение, обяви тя и потвърди, че законопроектът за напускане на ЕС ще бъде публикуван в петък.По-рано министърът по околната среда Майкъл Гоув заяви, че законопроектът ще бъде публикуван днес.По отношение на свободното гласуване, Мей отговори, че консерваторите разрешиха на депутатите свободно да гласуват по време на предишните проучвателни гласувания. На тази база беше отхвърлено да се организира втори референдум.Министър-председателят също потвърди, че гласуването на проектозакона ще се проведе в началото на юни. Тя очаква законопроектът да бъде подложен на гласуване в Камарата на общините.Тереза Мей отказа да се ангажира да даде на торите свобода при гласуването на алтернативните планове за митнически съюз.", "date": "2019.05.22", "title": "Времето ти изтече, обърна се Корбин към Мей и поиска предсрочни избори"}
{"url": "https://news.bg/int-politics/putin-i-tramp-si-prilichat-po-edno-neshto-iskat-da-otslabyat-es.html", "text": "Между САЩ и Русия има поне едно общо нещо - тяхната готовност да отслабят Европейския съюз, коментира пред СиЕнБиСи вицепрезидентът на Европейската комисия Юрки Катайнен.Докато европейските избиратели се подготвят тази седмица за избор на нови депутати в Европейския парламент, има много дебати за предизвикателствата в рамките на съюза. Въпреки това външните предизвикателства никога не са били толкова тежки, допълва Катайнен.\"Страни като Русия, Китай, но също и Съединените щати ни предизвикват много повече, отколкото преди\", коментира той в Брюксел.\"За първи път в историята сме в ситуация, в която президентът на САЩ и президентът на Русия изглежда споделят една и съща гледна точка за Европа: колкото по-слаба, толкова по-добре, защото мислят, че е по-добре за тяхната собствена страна, което очевидно не е правилно\", обяснява вицепрезидентът на ЕК, който е и бивш премиер на Финландия.Трансатлантическите отношения са особено предизвикателни за ЕС, откакто Тръмп е президент от 2016 г., а различията са ясни по въпроси като изменението на климата и търговията.Но отношенията на ЕС с руския президент са още едно предизвикателство.По същество ЕС е в противоречие с Русия, особено от 2014 г., когато Москва анексира Крим и 28-членният блок реши да наложи санкции срещу Кремъл.Според Катайнен, Русия също е отговорна и за насърчаването на някои популистки партии, които разтърсват ЕС и представляват вътрешно предизвикателство. \"Европейският съюз е изправен пред предизвикателства отвътре\", допълва той  във връзка с националистическата реторика, която нараства в ЕС.\"(Тези партии) искат да отслабят и раздробят ЕС - а някои от тях също имат много тясна връзка с Русия, към президента Путин. Така че Русия очевидно е финансирала някои от тези партии, те са се намесили в нашите демократични процеси, например референдуми или национални избори, за да отслабят ЕС, за да създадат разделение между хората вътре в страната\", коментира той.В Австрия европейските избори бяха замъглени от скандал, включващ заместник министър-председателя на страната. Хайнц-Кристиан , след като бе показано видеото, в което предлага договори с правителството на предполагаема племенница на руски олигарх.Социологическите проучвания сочат, че националистическите партии могат да спечелят до 30% от местата в Европейския парламент след изборите тази седмица.Въпреки това, Катайнен е спокоен, че въпреки нарастващия им брой в политиката на ЕС, мнозинството в Европейския парламент и повечето европейски правителства все още са проевропейски.", "date": "2019.05.22", "title": "Путин и Тръмп си приличат по едно нещо - искат да отслабят ЕС"}
{"url": "https://news.bg/regions/avtobusi-zakasnyavat-s-blizo-chas-zaradi-remont-kray-stochna-gara.html", "text": "Задръстване в района на площад \"Сточна гара\" предизвика големи закъснения на някои градски линии в София, предаде bTV.В началото на деня там се образуваха колони от автомобили заради ремонт на мост \"Изида\" - част от проекта \"София - Елин Пелин\" на Националната компания \"Железопътна инфраструктура\".От дружеството посочват, че реконструкцията на съоръжението ще продължи до края на юли. Тя е започнала в началото на седмицата.Движението в района на \"Сточна гара\" се регулира от екипи на КАТ и Пътна полиция. Въпреки това обаче някои линии на градския транспорт са се движели с огромно закъснение през деня.Сред засегнатите райони е столичният квартал \"Младост\", откъдето тръгва автобус 213. Линията свързва квартала с центъра на столицата и Централна гара. Днес обаче автобусите са се движели по маршрута с над 50 минути закъснение.Останалите линии на градския транспорт, които минават през \"Сточна гара\", са автобуси № 11, 78, 79, 213, 305, 404, 413, 85, 86, 285, 309, 310, 20, 21/22 и тролеи № 6, 7, 9, 11.", "date": "2019.05.22", "title": "Автобуси закъсняват с близо час заради ремонт край \"Сточна гара\""}
{"url": "https://news.bg/society/bul-ins-shte-plati-obezshteteniyata-za-katastrofata-kray-svoge.html", "text": "Проведените днес сутринта между ръководствата на Комисията за финансов надзор (КФН) и застрахователната компания \"Бул Инс\" АД явно са дали своя резултат.След тях застрахователното дружество даде пресконференция и разпространи прессъобщение, от които стана ясно, че компанията е готова да плати обезщетенията на близките на загиналите в катастрофата край Своге.В съобщението до медиите се казва следното: \"Управителният съвет на дружеството взе решение да уважи предявените претенции, като обезщети близките на загиналите в катастрофата край град Своге.\"Компанията продължава: \"Независимо от нашата убеденост в правотата на защитаваната позиция, поставихме моралните норми над юридическите изисквания, защото считаме, че човешкият живот не струва нито 10 лв., нито 50 хил. лв.\"В тази връзка \"Бул Инс\" се обръща към всички засегнати лица с молба да предявят своите претенции в офисите на компанията.От \"Бул Инс\" заявиха, че съществува реална необходимост от по-строга регулация и контрол при извършване на обществения превоз.Застрахователят обяви, че ще реагира адекватно при всяка злонамерена публикация или манипулативно твърдение, уронващи престижа на компанията.В продължение компанията призова всички застраховани лица да се обръщат директно към своите застрахователи в случаи на настъпили застрахователни събития, а не да ползват услугите на съмнителни посредници и представители на организации, преследващи личен интерес.Припомняме, че вчера, 21 май, до премиера Борисов, омбудсмана Манолова и председателя на КФН Бойко Атанасов. В него те обясняват, че застрахователната компания \"Бул Инс\" АД е изпратила на някои от близките на загиналите сумата от 10 лева вместо полагащите се по закон минимум 50 000 лева. Писмото може да прочетете .В тази връзка малко по-късно от КФН заявиха, че минималната сума за изплащане по застраховката според Кодекса за застраховането е", "date": "2019.05.22", "title": "\"Бул Инс\" ще плати обезщетенията за катастрофата край Своге"}
{"url": "https://news.bg/comments/voyna-za-mir.html", "text": "\"Това е война\", казват някои, позовавайки се на трупането на американска военна сила, свързано с пристигането на самолетоносача \"Ейбрахам Линкълн\" в региона, предшествано от бомбардировачите Б-52 до базата \"ал-Айдид\" близо до столицата на Катар Доха, последвано от информациите, че държавите от региона са се съгласили на тяхна територия да бъдат разположени американски войници. Оптимистите вярват, че няма да има истинска война, няма да има сухопътен сблъсък, както при операцията за освобождаване на Кувейт, и може би няма да има десант на иранска земя, както при инвазията в Ирак, защото проблемът няма да изисква повече от целенасочени и прецизни ракетни удари по командни центрове в Техеран и Кум, както и по площадките за изстрелване на балистични ракети. Това ще бъде електронна война, която може да наруши способността да се използват тези оръжия. Това пише в свой анализ излизащият в Саудитска Арабия вестник \"Ал-Хаят\".Други смятат, че войната се е превърнала в необходимост, за да се сложи край на насилствените сътресения, които регионът преживява повече от три десетилетия, откакто моллите дойдоха на власт в Техеран, обявиха своята конституция, която проповядва износ на иранска революция във всички страни от региона и започнаха пряка война с Ирак. После преминаха към прокси-война чрез подривни и терористични групи, милиции и партии, разположени в столиците на държавите от региона, като се започне с ливанската \"Хизбулла\" и се завърши със Силите за народна мобилизация в Ирак и \"Ансар Аллах\" в Йемен.Третата гледна точка е, че последните три десетилетия след революцията на Хомейни бяха всъщност състояние на непрекъсната война, която принуди държавите и народите, тръгнали по пътя на развитие към разпалване на пожари и надпревара във въоръжаването. Богатството на страната беше изгубено, за да се постигнат амбициите за контролиране на региона, за да се достигне до двете свещени джамии и да се подготви завръщането на \"скрития имам\". Това експанзионистично намерение е постановено още в конституцията от Хомейни, неговия наследник Хаменей и онези, които поеха председателството с неговото благословение, от ръководителите на милициите, управлявани от революционната гвардия и всички депутати, които се хвалят, че контролират четири арабски столици, за да демонстрират своята отдаденост на доктриналния и конституционен принцип на Ислямска република Иран.Що се отнася до състава на иранската държава, е ясно точно къде са концентрирани реалните власти, въпреки наличието на парламентарни, президентски и правителствени институции, както цивилни, така и военни, а нито избирателните урни, нито правителствената йерархия могат да имат власт, ако не ги одобри висшия лидер, който трябва да одобри президента и депутатите. Революционната гвардия е сила, която превъзхожда техниката, силите и обхвата на вътрешната и външната дейности на всички въоръжени сили и сили за сигурност, а командирът на тази институция получава своите инструкции и правомощия от лидера в Кум, който ръководи всички милиции, които са на подчинение на съседните държави, както и изпраща, тренира и финансира диверсионни и терористични отряди.Въпросът сега е: Наистина ли се нуждаем от война, за да убедим моллите в Техеран да спрат дестабилизирането на страните от региона и да се откажат от експанзионистичните си амбиции?Отговорът може да бъде намерен в преразглеждането на опита на бившата администрация на САЩ да популяризира идеята за ядрено споразумение, което ще забави опитите на Техеран за производство на ядрени оръжия с няколко години и след това ще подпише споразумение, което да освободи замразените ирански активи и да върне западните компании в Иран. Като че ли Западът даде на режима сертификат за \"добро поведение\", докато в действителност това споразумение постави ръката на Техеран на лоста за възпламеняване на повече пожари в региона и се опита да потърси контрол над Йемен, за да затегне захвата на коридорите за снабдяване на света с енергия, произведена в региона, контролирайки Баб ал-Мандеб и Ормузкия пролив. А в същото време иранците не се ангажираха да спрат разработването на програмата за балистични ракети. Сегашната американска администрация е достигнала до същото убеждение, до което е стигнала и Саудитска Арабия за десетилетия опити за постигане на мир, мюсюлманско братство и разговори с иранските президенти Рафсанджани, Хатами и Наджад, които нарушаваха обещанието си, веднага след като самолетите им напускаха въздушното пространство на Саудитска Арабия.Саудитската позиция беше много ясна за администрацията на Обама в консултациите, които предшестваха и последваха подписването на ядреното споразумение. Доказателствата бяха ясни: опитът на Саудитска Арабия с Техеран беше много ожесточен от опитите да се саботира хаджа с демонстрации и бомбени атентати, обучение на терористи и финансирането и въоръжаването на милициите на хутите в Йемен, които обстрелваха с ирански ракети саудитски градове, като изключение не правеше дори Мека. Последните инциденти бяха насочени към кораби в близост до пристанището на Фуджейра и опити да се удари по тръбопроводи за транспортиране на петрол до Червено море.Позицията на Саудитска Арабия по отношение на мобилизацията на силите тези дни произтича от същите твърди предпоставки на саудитската военна доктрина, която се основава на възпиране и защита на земите и хората на кралството и братските държави и не означава непременно смяна на режима в една страна. Саудитският принц Мохамед бин Салман говори горчиво за саудитския опит с политическите измами и лошите намерения на Техеранския режим, но твърди, че на Техеран не може да бъде позволено да започне битка на саудитска земя и ако времето на измамата е дошло, то ще бъде посрещнато само с твърд отпор.", "date": "2019.05.22", "title": "Война за мир"}
{"url": "https://news.bg/int-politics/tryabva-da-se-borim-s-klimatichna-katastrofa-s-drastichno-po-kratki-rabotni-sedmitsi.html", "text": "Хората в цяла Европа ще трябва да работят драстично по-малко часове, за да се избегне катастрофално затопляне на климата, освен ако не се стигне до радикално спиране на използването на изкопаеми горива и декарбонизиране на икономиката. Това показва ново проучване, цитирано от \"Гардиън\".Изследването, проведено от мозъчния тръст Autonomy, показва, че работниците във Великобритания ще трябва да преминат към 9-часови работни седмици, за да може страната да има шанс да избегне затопляне над 2 градуса по Целзий при настоящите нива на изхвърляне на въглеродни емисии в атмосферата. Сходни намаления са установени като необходими в Швеция и Германия.Констатациите се основават на данни на ОИСР и ООН за емисиите на парникови газове за всеки индустриален отрасъл в трите страни. Проучването е установило, че при сегашните равнища на въглеродните емисии, и трите страни ще трябва драстично да намалят работното време, както и че трябва да бъдат предприети спешни мерки за декарбонизиране на икономиката, за да се предотврати срив на климатичните условия.Уил Строндж, директор на Autonomy, заяви, че изследването подчертава необходимостта от включването на намаления на работното време като част от усилията за справяне с извънредните ситуации в областта на климата.\"Превръщането в зелено, устойчиво общество ще изисква редица стратегии - по-кратка работна седмица е само една от тях\", коментира той, допълвайки: \"Това проучване и други изследвания в начална фаза в тази област трябва да ни дадат много храна за размисъл, когато обмисляме колко спешен е Зеленият нов курс и как трябва да изглежда.\"Проучването се съсредоточава върху емисиите, произведени от всяка индустрия във всяка от икономиките, но не взема предвид други екологични предимства на намаляването на работното време - от по-малко пътуване до по-малко произведени стоки и използвани ресурси.Съществува нарастваща подкрепа в САЩ и Европа за така наречения Зелен нов курс, който цели бързо декарбонизиране на икономиката и създаване на сигурни и добре платени устойчиви работни места. Ускоряването на автоматизацията също доведе до нарастващи призиви за намаляване времетраенето на работната седмица.", "date": "2019.05.22", "title": "Трябва да се борим с климатична катастрофа с драстично по-кратки работни седмици"}
{"url": "https://news.bg/crime/osadiha-na-probatsiya-huligan-shturmuval-zavedenie-s-motorna-rezachka.html", "text": "Мъж, срязал входната врата на заведение с моторна резачка, се споразумя с прокуратурата и се призна за виновен по повдигнатото му обвинение.През нощта на 14 октомври миналата година в Бяла Слатина подсъдимият Г.А. включил моторна резачка пред заведение \"Бар Лебар\" и срязал входната му врата. По същото време то е работело и в него имало посетители. Мъжът арогантно влязъл вътре с работещия инструмент в ръцете.Според съда извършеното деяние се отличава с изключителен цинизъм и дързост. Стойността на унищоженото чуждо имущество е 1500 лева.След постигнатото между страните споразумение на подсъдимия е наложено наказание \"пробация\". Той е задължен да се регистрира по настоящ адрес два пъти седмично в продължение на една година, да се среща с пробационен служител и да положи 320 часа общественополезен труд.Освен това му е забранено да посещава заведението за срок от две години, както и да напуска жилището си между 23.00 часа и 06.00 часа през следващите шест месеца.", "date": "2019.05.22", "title": "Осъдиха на пробация хулиган, щурмувал заведение с моторна резачка"}
{"url": "https://news.bg/world/v-holandiya-narekoha-predstoyasht-debat-za-evrovota-falshiva-borba.html", "text": "Телевизионен дебат за изборите за Европейски парламент между дясноцентристкия премиер на Холандия Марк Рюте и крайнодясната изгряваща политическа звезда Тиери Боде е разкритикуван и определен като \"преструвка\". Дебатът дори принуди вестник да публикува статия на цяла страница, в която избирателите се призовават да пренебрегнат резултатите от дебата, пише \"Гардиън\".Първият изстрел произведе Рюте, лидерът на Народната партия за свобода и демокрация, който не се бори за място в Европейския парламент. Той публикува видео в \"Туитър\", в което директно се обърна към десния холандски популист Тиери Боде, лидер на \"Форум за демокрация\": \"Аз и ти, един срещу друг, на живо по телевизията. Какъв е отговорът ти? Да или не\".Но дни преди това задкулисно са водени преговори за организиране на дебата. Видеото на Рюте и последвалите коментари от двамата се възприемат като предварителен план да се популяризира програмата към обществената телевизия NPO, която ще излъчи дебата в сряда вечерта.Преди дебата Тиери Боде предизвика полемика с публикуването на есе на работата на френския писател Мишел Уелбек, в което поставя под въпрос \"свободния статут на жените\" и пита: \"Какво се случва, когато навършат 30? Ако продължат да работят на пълна смяна, изграждането на семейства става изключително трудно, ако не и невъзможно\".В сряда сутринта холандското движение DeGoedeZaak плати за статия на гърба на холандския вестник Metro, с която призовава читателите \"да позволят на Рюте и Боде да говорят, след това ние ще гласуваме за друг климат\".Рюте обяви, че иска да обори позицията на \"Форум за демокрация\" за излизане на Холандия от ЕС, известно като Некзит.Франс Тимерманс, бивш външен министър на Холандия, който е заместник-председател на Европейската комисия и кандидат на социалистите за председател на Комисията, попита как този дебат ще помогне на избирателите при положение, че в него ще участват десен и крайнодесен и ще се обсъжда Некзит, което така или иначе никой не иска.Тези избори са за това, което се залага на карта през следващите пет години: европейската борба срещу климатичните промени, за равенство и социална справедливост, включително за необходимостта най-накрая да се обложат с данъци големите технологични компании, отбеляза той.Лидерът на партия \"Зелени леви\" Йесе Клавер определи дебата като \"фалшива борба\" между партии с подобни виждания.Социологическите проучвания показват, че партията на Боде ще спечели 27 парламентарни места, а партията на Рюте - 25 места. \"Зелени леви\", Християндемократически призив и Партията на труда ще получат по 15 места. Дори и обединени първите две партии няма да привлекат 40% подкрепа.Изборите за Европейски парламент в Холандия ще се проведат утре. ", "date": "2019.05.22", "title": "В Холандия нарекоха предстоящ дебат за евровота „фалшива борба”"}
{"url": "https://news.bg/culture/kolko-balgari-poseshtavat-kulturni-meropriyatiya-i-kakvi.html", "text": "Колко са посещаеми родните културни институции?На този въпрос news.bg търси отговор в основните данните на Националния статистически институт (НСИ) относно културата в България през 2018 година.Статистическите изследвания на НСИ в областта на културата осигуряват информация за дейността на музеите, театрите, оперите и другите музикални колективи, библиотеките, кината, радио- и телевизионната програмна дейност и производството на филми.Основните показатели и обхватът на изследванията са в съответствие с методологическите изисквания на ЮНЕСКО. Въпреки това трябва да се има предвид, че обхватът на данните на националната статистика не е пълен - липсват различни по вид културни мероприятия като модни ревюта, премиери на книги и доста други подобни.МузеиОбщият брой на посещенията в родните музеи през 2018 година е 5 милиона и 84 хиляди.В сравнение с данните за 2017 година се отчита малко намаление на посещенията - спад с 0.5%.Приблизително 25% от всички посещения - 1 милион и 25 хиляди - са осъществени в дните със свободен вход.През 2018 година спрямо 2017 година е регистрирано увеличение на посещенията на чужденци в музеите - със 147 хиляди, или с 13.2% спрямо миналогодишните данни.Иначе към 31 декември 2018 година в страната са функционирали 174 музея, които са регистрирани съгласни Закона за културното наследство. По тематичен обхват 93 музея са общи, а 81 - специализирани, включително и художествени галерии.През 2018 година движимите културни ценности, формиращи Националния музеен фонд, са 7 милиона и 419 хиляди фондови единици. В сравнение с миналата година техният броят на експонатите се увеличава с 13 хиляди, или с 0.2%.Цифровизирани са 368 хиляди фондови единици, което е с 24 хиляди повече спрямо предходната година.Общите приходи на музеите през 2018 година са 68 милиона и 879 хиляди лева.От тези приходи размерът на бюджетната субсидия е 50 милиона и 617 хиляди лева или 73.5% от всички приходи. Парите от посещения, които са влезли в хазните на музеите, са 9 милиона и 841 хиляди лева, или 14.3%. От европейски програми и проекти родните музеи са получили 1 милион и 412 хиляди лева, или 2.0% от всички средства.Към 2018 година за посетителите в музеите у нас са се грижили 3 296 души. По този показател се регистрира ръст - спрямо 2017 година през миналата такава персоналът се е увеличил с 2.2%.Сценични изкустваПрез 2018 година в страната е имало 75 действащи театъра, в които са се провели 15 155 представления. Общият брой на посетителите на тези мероприятия е бил 2 милиона и 389 хиляди зрители.Спрямо предходната 2017 година представленията бележи спад с 1.2%. броят на посещенията обаче се увеличава със 7.5%.Средният брой посетители на едно представление също се увеличава - от 145 през 2017 г. на 158 през 2018 година, отчита НСИ.Какви театри по вид има у нас и колко реализирани постановки са се състояли в тях в рамките на миналата година?Относно музикалните колективи - през 2018 година у нас са функционирали 51 музикални колектива - 5 филхармонии, 25 професионални ансамбъла за народни песни и танци и 21 оркестъра.Представленията на тези колективи се увеличават с 1.6%, а посещенията намаляват с 0.1% в сравнение с 2017 година.Колко са организираните представления от различните колективи у нас през 2018?БиблиотекиПрез 2018 година броят на библиотеките с фонд над 200 хиляди библиотечни единици в страната остава непроменен спрямо предходната година - 47 броя.Общият фонд на тези библиотеки се състои от 34 милиона и 320 хиляди библиотечни документа - книги, продължаващи издания - вестници, списания, бюлетини и други. Логично най-висок е делът на книгите - 55.3% от всички, или 18 милиона и 971 хиляди. След това по този показател се нареждат другите библиотечни документи (аудио-визуални, електронни, графични и картографски издания, микроформи, патенти и стандарти) - 29.7%, или 10 милиона и 179 хиляди, следвани от продължаващите издания - 15.1%, или 5 милиона и 170 хиляди.През миналата година в родните библиотеки са се регистрирали 239 хиляди читатели. Спрямо данните за 2017 година по този показател се отчита намаление - с 3.6%.Въпреки това обаче се регистрира ръст на посещенията - с 6.7%, достигайки до 4 милиона и 563 хиляди.Заетият библиотечен фонд за миналата година е 6 милиона и 676 хиляди библиотечни единици.От края на 2017 до края на 2018 година в Националната библиотека \"Св.св. Кирил и Методий\" са регистрирани 72 хиляди нови библиотечни документа.Библиотечният фонд в 26-е регионални библиотеки в областните центрове е 11 милиона и 899 хиляди единици, като заетият библиотечен фонд в тях се увеличава с 3 хиляди, или 0.1% в сравнение с 2017 година.Данните на НСИ продължават с аудио-визуалната дейност в страната, която включва филмовото производство, дейността на кината, както и радио- и телевизионната програмна дейност.Филмово производствоПрез 2018 година са произведени общо 77 пълнометражни, късометражни и среднометражни филма, в това число 46 за киномрежата, 30 за телевизията, включващи 6 сериалa с общо 331 епизода.Произведените пълнометражни филми са 30 - 29 за киномрежата и 1 за телевизията. Спрямо 2017 година се наблюдава ръст с 5 броя, или 20%.Произведените късометражни и среднометражни филми са 47, от които 13 игрални, 28 документални и образователни и 6 анимационни.В сравнение с 2017 година производството на този вид филми намалява с 34, или 42%.КинаВ края на 2018 година кината в страната са 69, а киноекраните - 226, като броят им остава непроменен спрямо 2017 година. Мултиплексите са 11 и в тях са осъществени 61.6% от всички прожекции и 68.1% от посещенията.През 2018 г. в сравнение с предходната година прожекциите в кината намаляват с 2.1%, а посещенията - с 11.3%.Прожектирани са 8 575 филма, които според националността им се разпределят, както следва: 1 077 български, 2 359 европейски, 4 463 от САЩ и 676 от други страни.Най-голям е броят на кината в Югозападния район на България - 22 броя със 173 хиляди прожекции, посетени от 2.7 милиона зрители.В столицата функционират 16 кина със 101 екрана, в които са прожектирани 2 722 филма.Радионпрограмна дейностПрез 2018 г. в страната функционират 83 регистрирани и лицензирани радиооператори, които са излъчили 727 хиляди часа радиопредавания, или с 0.5% (3.4 хил. часа) повече в сравнение с 2017 година, като увеличението се развнява на 3.4 хиляди часа.Най-голям е делът на излъчените музикални предавания - 52.5%, следван от новините (бюлетини, коментари, спортни новини и прогнози за времето) - 11.8%.Телевизионна програмна дейностПрез миналата година в страната функционират 116 регистрирани и лицензирани български телевизионни оператора, или с 1 по-малко от 2017 година.Телевизиите с наземно разпръскване и тези по кабел и сателит са излъчили програми с обща продължителност 742.8 хиляди часа, което е с 0.9% по-малко в сравнение с 2017 година.Специализираните предавания са разпределени по часове, както следва:", "date": "2019.05.22", "title": "Колко българи посещават културни мероприятия и какви?"}
{"url": "https://news.bg/politics/samo-prezidentat-proyavyaval-razbirane-kam-zhurnalistite.html", "text": "Никоя епоха не е комфортна за журналиста, посветен на истината, а първата жертва на всяка диктатура е истината на върха на перото. Това се казва в адреса на държавния глава Румен Радев до Съюза на българските журналисти по случай 175 години българска журналистика и 125 години от създаването на организирано журналистическо движение у нас.Днес той отличи Съюза с почетен президентски плакет \"Св. св. Кирил и Методий\".В своя адрес до СБЖ президентът изрази увереност, че и днес в българските медии има личности, които знаят, че журналистиката е преди всичко мисия и след това професия. Той напомни и че свободата на словото не е отговорност само на издатели и журналисти, но и битка на всеки гражданин.Румен Радев посочи, че озаптяването на свободното слово днес е въздигнато в сложна и ефикасна система. По-огорчаваща от агресията на цензурата според Радев обаче е моралната дилема на автоцензурата, пред която са изправени все повече български журналисти.\"След тридесет години демократични промени родната журналистика живее в паралелни реалности. От една страна, реалността на тези, които удобно не виждат проблем с медийната среда в България. От друга - тази на драматичния срив на държавата в глобалните класации за свобода на словото\", коментира той. Според него фактът, че България се нарежда едва на  е \"позорно\". Каквато е свободата на словото, такава е и демокрацията, убеден е той.По думи на Радев у нас единствено президентската институция проявявала разбиране и говорела открито за проблемите на българската журналистика.От своя страна председателят на Управителния съвет на СБЖ Снежана Тодорова призова за реален диалог със законодателната власт и отчитане на позициите на СБЖ, когато се предлагат законодателни промени, които регламентират дейността на медиите в България.", "date": "2019.05.22", "title": "Само президентът проявявал разбиране към журналистите"}
{"url": "https://news.bg/economics/babh-nyama-halogenirani-raztvoriteli-v-zehtina-na-balgarskiya-pazar.html", "text": "В зехтина на българския пазар няма халогенирани разтворители, съобщиха от Българската агенция по безопасност на храните (БАБХ).От агенцията са проверили \" за маслиново масло, съдържащо остатъци от халогенирани разтворители. Взетите проби по официален контрол от продуктите на марките са изпратени в лаборатория в град Хамбург, Германия. Тази лаборатория има акредитация. На територията на България няма акредитирана лаборатория за изпитване на халогенирани разтворители в маслиново масло.Резултатите от анализа на пробите показват отсъстствие на халогенирани разтворители в маслиново масло \"помаче\" с марка \"Родон\" и маслиново масло \"екстра върджин\" с марка \"Офелия\", съобщиха от БАБХ.", "date": "2019.05.22", "title": "БАБХ: Няма халогенирани разтворители в зехтина на българския пазар"}
{"url": "https://news.bg/int-politics/rusiya-obyavi-za-nedopustimi-ultimatumite-na-sasht-sreshtu-turtsiya-za-s-400.html", "text": "Русия смята за недопустими настояванията на САЩ към Турция да се откаже да придобие руски противовъздушни ракетни системи С-400. Това обяви Дмитрий Песков, говорителят на руския президент Владимир Путин, цитиран от руските медии.\"Като цяло се отнасяме към ултиматумите изключително негативно, смятаме, че такива ултиматуми са недопустими\", изтъкна говорителят на Кремъл пред журналисти.По думите му Русия изхождала от обстоятелството, че държавното ръководство на Турция многократно е заявявало, че тази сделка вече е приключена.По-рано американската телевизия CNBC информира, че Вашингтон е предоставил на Анкара две седмици, за да се откаже от С-400.", "date": "2019.05.22", "title": "Русия обяви за недопустими ултиматумите на САЩ срещу Турция за С-400"}
{"url": "https://news.bg/world/podgotvete-se-za-trudni-vremena-prizova-si-dzinpin-kitay.html", "text": "Китай трябва да се подготви за трудни времена, тъй като международната ситуация продължава да се усложнява. Това призова президентът на азиатската държава Си Дзинпин, цитиран от държавната медия, предаде \"Ройтерс\".Дзинпин направи коментара на фона на ескалиралия търговски конфликт между Китай и САЩ, който пряко засегна технологичния гигант Huawei. Миналата седмица ВашингтонПо време на тридневна обиколка в южната провинция Дзянси, люлка на комунистическата революция в Китай, Си призова хората да се поучат от изпитанията и лишенията в миналото.\"Днес, на новия Дълъг марш, ние трябва да преодолеем много големи рискове и предизвикателства у нас и от чужбина\", цитира \"Синхуа\" думите на Си Дзинпин, който има предвид военното отстъпление на Червената армия на Китайската комунистическа партия с цел избягване на гонитбата от армията на Гоминдан в периода октомври 1934 г. - октомври 1935 г. Впоследствие армията се прегрупира и взема властта през 1949 г.\"Страната ни все още е в период на важни стратегически възможности за развитие, но международната ситуация все повече се усложнява\", продължи китайският лидер.\"Ние трябва да осъзнаем дългогодишното и комплексното естество на различните неблагоприятни фактори у дома и в чужбина и по необходимия начин да се подготвим за различни трудни ситуации\", подчерта Си Дзинпин.Не се посочва за какви трудности става въпрос, а също не се споменава пряко търговската война или САЩ.Не са планирани нови търговски преговори между двете държави от последния кръг разговори на 10 май, когато президентът на САЩ Доналд Тръмп увеличи митата върху китайски внос за 200 милиарда долара.Си Дзинпин коментира още, че технологичните иновации трябва да превърнат Китай в притежател на интелектуална собственост. Той призова за разширяване на индустриалната верига и увеличаване на качественото производство в страната.", "date": "2019.05.22", "title": "Подгответе се за трудни времена, призова Си Дзинпин Китай"}
{"url": "https://news.bg/crime/sigurni-sa-dokazatelstvata-po-ubiystvoto-v-kv-orlandovtsi.html", "text": "Прокуратурата е убедена, че е разкрила убийството в квартал \"Орландовци\".В хале са открити нейни следи, както и следи от тримата извършители. Има множество доказателства кои са извършителите, стана ясно на брифинг на прокуратурата. Директорът на СДВР Георги Хаджиев обясни, че убийството е изключително жестоко. Жертвата е със счупени глава и ръце. Той е убеден, че убийците ще понесат най-тежкото наказание.Жертвата е криминално проявена - тя е крадяла и е бил наркоманка. Извършителите са се предали на органите на реда. Единият от тях е изтърпял присъда в друга страна, като е освободен предсрочно.Софийският градски съд гледа мярката им за неотклонение.Припомняме, преди седмица в столичния квартал младата жена беше  Според роднините й тя е била Вчера Софийска градска прокуратура о за жестокото деяние.", "date": "2019.05.22", "title": "Сигурни са доказателствата по убийството в кв. \"Орландовци\""}
{"url": "https://news.bg/politics/s-13-lv-za-glas-v-partiynite-kasi-se-narushava-zakona-ubedena-manolova.html", "text": "Омбудсманът Мая Манолова е убедена, че става дума да нарушение на закона и гражданите са ощетени с над 6 млн. лв., които са отишли в партийните каси.Повод за думите й е поисканата тази сутрин от главния прокурор Сотир Цацаров проверка на информацията, че  в последните парламентарни избори, са получили по-високи от определените субсидии за действителен глас.Субсидиите за партиите трябваше да са в размер на 11 лева на получен глас, но се оказа, че в партиите се разпределят по 13 лева.Манолова отказа да отсъди кой е виновен по казуса. Според нея е факт, че . Омбудсманът очаква депутатите да упражнят своите правомощия по време на парламентарен контрол върху действията на изпълнителната власт.Тя определи ситуацията като деликатна. От една страна народните представители са получавали по-високите субсидии, от друга - от тях се очаква да установят как изпълнителната власт в лицето на финансовия министър Владислав Горанов изпълнява законите.През 2016 година по предложение на тогавашния председател на правната комисия Данаил Кирилов са направени промени по отношение квадратчето \"Не подкрепям никого\", което е направило невъзможно разпределянето на вота.\"Това се вижда от протокола, от стенограмата и от самия текст, там за квадратче: \"Не подкрепям никого\" и за независими кандидати и дума не става, коментира още Манолова.Тя се надява в основата на данните да не стои финансовия министър с неговите действия.Националният омбудсман Мая Манолова влезе на срещата с правосъдния министър Данаил Кирилов и адвокати във връзка с достъпа до данни от търговския регистър.", "date": "2019.05.22", "title": "С 13 лв. за глас в партийните каси се нарушава закона, убедена Манолова"}
{"url": "https://news.bg/society/sreden-3-ot-balgarite-za-rabotata-na-nashite-evrodeputati.html", "text": "Оценка среден 3 поставят българите за работата на нашите евродепутати. Това показват данни от проучване на \"Маркет линкс\". Според тях нагласите към политическата класа са силно негативни като неодобрението надхвърля 70%.Съотношението между дяловете на критично настроените към развитието на страната (63%) и тези с положително мнение (33%), формира отрицателен индекс от -1.9. При оценката за очакванията за бъдещо развитие, също се отчита водеща негативна тенденция (49% от всички).Гражданите остават критични към българската политическа класа и институциите след скандалите с къщите за гости и \"Апартамент гейт\".Над ¾ от българите смятат, че в България отсъства добре работещ механизъм за контрол на усвоените в евросредства. Според 84% от симпатизантите на БСП контролът отсъства, докато 52% от подкрепящите ГЕРБ споделят същата позиция.Отчетено е също, че през мандата на последния ЕП, че малко теми са влезли в дневния ред на българското общество.Последната беше свързана с дебатите и гласуването на пакета \"Мобилност\", които показаха по-широк, вътрешно-политически консенсус.41% от запитаните декларират, че ще гласуват на предстоящите евроизбори. Според данните се прогнозира избирателна активност, близка до тази на последните избори за европейски парламент или около 35%.Резултатите от социологическото проучване показват още, че седмица преди евровота ГЕРБ води пред БСП с около 2,1%.Четири партии със сигурност ще изпратят евродепутати, като е много вероятно те да бъдат и пет. Според проучването, ГЕРБ получава 29,6% от гласовете на избирателите, БСП -27,5%, ДПС - 6,9%, ВМРО-БНД - 5,7%, Демократична България - 4,7%.", "date": "2019.05.22", "title": "Среден (3) от българите за работата на нашите евродепутати"}
{"url": "https://news.bg/world/farazh-pobeda-na-partiya-brekzit-na-evrovota-utre-shte-svali-mey-i-korbin.html", "text": "Победа на Партия \"Брекзит\" на изборите за Европейски парламент ще свали премиера Тереза Мей, вероятно и лидера на Лейбъристката партия Джереми Корбин.Това смята лидерът на евроскептичната партия Найджъл Фараж, който изрази позицията си по време на дебат с председателя на Либералните демократи сър Винс Кейбъл, цитиран от \"Гардиън\".Фараж обяви, че голяма победа на партията му на утрешните избори за Европейски парламент ще свали Тереза Мей, вероятно и Джереми Корбин. По думите му победа с такъв мащаб също ще убие перспективите за втори референдум.\"Ако отбележим голяма победа за Партия \"Брекзит\", ние ще сложим край на всички мисли за втори референдум, защото страната на Винс ще осъзнае, че не могат да спечелят. И също мисля, че ако тези социологически проучвания, които гледаме тази сутрин, се окажат верни, ние ще се отървем от Мей невероятно бързо. Дори може да сложим край и на Джереми Корбин също\", вярва евроскептикът.Фараж има предвид последното проучване на YouGov за \"Таймс\", което отрежда първо място на партията му.Проучването показва, че Партия \"Брекзит\" ще получи 37% подкрепа; Либералните демократи - 19%; Лейбъристката партия -13%; Зелените - 12%; Консервативната партия - 7%; \"Да променим Великобритания\" - 4%; Партията за независимост на Обединеното кралство - 3% и други.Изследването е проведено в периода 19-21 май 2019 г.", "date": "2019.05.22", "title": "Фараж: Победа на Партия \"Брекзит\" на евровота утре ще свали Мей и Корбин"}
{"url": "https://news.bg/crime/fenski-spor-mezhdu-mladezhi-v-osnovata-na-napadenieto-s-nozh-kray-pliska.html", "text": "Софийската градска прокуратура е повдигнала обвинение на извършителя на. Това обяви Емилия Русинова, административен ръководител на СГП. Извършителят е непълнолетен.Пред клуба където става инцидентът е имало други лица, които не са били поканени на рожден ден на момиче. Имало е вербален контакт между двете групи. Младежите се скарали на фенска основа, а не заради момиче.След приключване на рождения ден обвиняемият е извадил нож и е нападнал момчето от групата отвън. Ножът бил в черен калъф. Първоначално обвиняемият е опрял ножа в гърлото на пострадалия.Раните са можели да причинят смърт. Затова му е повдигнато обвинение за опит за убийство.Около 30-31 лица са разпитани още същата вечер. От дома на нападателя са иззети два ножа, които съответстват на оръжието на престъплението.Георги Хаджиев, директор на СДВР обясни, че е правен опит да се заличат следите.", "date": "2019.05.22", "title": "Фенски спор между младежи в основата на нападението с нож край Плиска"}
{"url": "https://news.bg/society/v-yuzhna-evropa-sa-nay-aktivni-za-evrovota.html", "text": "В Южна Европа предизборната кампанията за Европейски парламент е най-активна. На второ място по активност се подрежда Източна Европа, следвана от Северна Европа и накрая - от Западна Европа.Това сочат данните от втория междинен доклад на Европейския център за мониторинг на изборите.Информацията за проект \"Платформа Европа\" е генерирана от над 100 изследователи от всички страни-участнички, сред които и представителите на България.По отношение на видовете рекламни материали, които използват кандидат-депутатите за ЕП, най-активни са постовете в социалната мрежа \"фейсбук\", след това са публикациите в пресата, следвани от рекламните плакати и накрая видеоклиповете.Най-много \"фейсбук\" постове до момента има в Италия, след това в Португалия, а България е по средата по брой публикувани предизборни послания. С най-ниска активност са Прибалтийските републики, Холандия и Ирландия.В Южна и Източна Европа преобладаващата тема е националната, като до момента България изпреварва всички страни по брой вътрешнополитически послания спрямо изцяло европейските.В Западна Европа е точно обратното, европейската тема е по-силно застъпена пред националната, особено във Великобритания. В Северна Европа има паритет между двете тематики.В посланията на всички 28 страни-членки се наблюдава позитивна нагласа към ЕС.Негативни послания се срещат най-силно в Северна и Западна Европа, като фокусът им по-скоро е свързан с проблемите на миграцията. В Източна Европа присъства най-малко негативизъм.По отношение на останалите теми на първо място е европейската тематика за цяла Европа. На второ място е темата за ценностите, а на трето - за икономиката.В Южна Европа статистиката е аналогична. В Северна и Западна Европа на първо място отново е европейската тематика, на второ - трудовата заетост, следвана от темата за ценностите. В Източна Европа на първо място също е европейската тематика, на второ - темата за ценностите и на трето - благосъстоянието.Най-силен рационален подход имат страните в Южна Европа. Държавите от Източна и Северна Европа държат сравнителен паритет, а най-ограничен рационален подход имат кандидат-депутатите за ЕП в Западна Европа.Интересен факт е, че темите, които преобладават в политическата реторика във Великобритания, са свързани най-вече с Европа. В Унгария основната тема е имиграцията, в България - благосъстоянието, в Италия - трудовата заетост, а околната среда е тема № 1 в Швеция и Финландия.Очаква се финалният доклад с обобщените данни от изследването ще бъде представен след приключване на изборите във всички държави-членки на ЕС.", "date": "2019.05.22", "title": "В Южна Европа са най-активни за евровота"}
{"url": "https://news.bg/crime/prokuraturata-tarsi-oshte-v-zabolekari-v-shemata-za-iztochvane-na-nzok.html", "text": "Петима зъболекари са източвали НЗОК чрез здравните книжки на непълнолетни лица - това е установената схема с помагач, който е осигурявал здравните книжки. Градският прокурор на София Емилия Русинова обясни обаче, че кръгът на обвинеямите не е изчерпан.Децата не са посещавали кабинетите на стоматолозите, а медиците не са посещавани и от родителите им. 120 000 лева източили стоматолозите от Касата.По-голяма част от децата са от малцинствата. Децата са от един град. Документите са представяни пред НЗОК надлежно, а престъплението е извършено в периода 2015 - 2018 г. Над 1200 амбулаторни листа са проверени.Работата по делото продължава. Работи се и по варианта за участие на НЗОК в схемата.", "date": "2019.05.22", "title": "Прокуратурата търси още в зъболекари в схемата за източване на НЗОК"}
{"url": "https://news.bg/world/tramp-bez-razsledvaneto-na-rusiya-reytingat-mi-shteshe-da-e-65.html", "text": "Президентът на САЩ Доналд Тръмп обяви, че рейтингът му на одобрение е щял да бъде на ниво 65%, ако не е било разследването за Русия, което той определи като \"незаконно\" и \"най-голямата измама в историята на Съединените щати\".\"Без незаконния \"лов на вещици\", рейтингът ми на одобрение, особено заради нашата исторически \"велика\" икономика, щеше да бъде 65%. Много лошо! Най-голямата измама в историята на САЩ\", написа той в \"Туитър\".По-рано той отбеляза, че разследването, проведено от специалния прокурор Робърт Мълър, не е открило доказателства за тайно споразумение с Русия.", "date": "2019.05.22", "title": "Тръмп: Без разследването на Русия рейтингът ми щеше да е 65%"}
{"url": "https://news.bg/int-politics/silniyat-chovek-v-polsha-partiyata-na-marin-lyo-pen-e-svarzana-s-rusiya.html", "text": "Лидерът на дяснопопулистката националистическа управляваща партия \"Право и справедливост\" в Полша Ярослав Качински обяви, че някои политически партии и групи в някои страни от Европейския съюз, включително партията на Марин льо Пен във Франция, са \"очевидно свързани с Москва и получават нейната подкрепа\", съобщава \"Асошиейтед прес\".Коментарът на Качински в седмичника \"Газета Полска\", публикуван днес, показва, че предпазливостта на партията му към Русия може да бъде пречка за работата с партията \"Национален сбор\" на Марин льо Пен или крайнодясната партия \"Лига\" на италианския вътрешен министър Матео Салвини, който също е приятелски настроен към Русия.Салвини се позиционира в челните редици на разрастващото се движение на националистически лидери, които се стремят да освободят 28-те страни членки от това, което той нарече \"незаконна окупация\" на Брюксел.Салвини събра националисти, включително Льо Пен, от цяла Европа в Милано в събота, стремейки се към единство преди изборите за Европейски парламент в предстоящия уикенд.Италианският вицепремиер също така посети Варшава по-рано тази година, опитвайки се да привлече \"Право и справедливост\" към своята група, но установи ограничения за сътрудничество заради горчивите спомени на Полша от окупацията и контрола на Москва през вековете.\"Виждам политически формации, действащи в отделни страни, които очевидно са свързани с Москва и получават нейната подкрепа. Формацията на г-жа Льо Пен е добър пример за това\", подчерта Качински, който освен лидер на \"Право и справедливост\" е и ключовата фигура, направляваща политиката на правителството и назначенията.\"Така че най-важният въпрос е: до каква степен политиката на тези формации ще бъде повлияна от Кремъл, ако се превърнат в ключова сила в ЕС? С други думи, колко силни са тези връзки и зависимости\", запита Качински.Партията на Марин льо Пен, която преди се казваше \"Национален фронт\", е взела милиони евро като заеми от чешко-руска банка.Също така руският президент Владимир Путин я прие в Кремъл през 2017 г. по време на предизборната президентска кампания във Франция, част от по-голямата му прегръдка на националистическите и антиглобалистки сили на Запад.Ала по-рано този месец по време на посещението си в Естония Льо Пен се опита да омаловажи връзката си с Путин: \"Аз не съм под контрола на която и да е чужда страна\" и че \"няма да позволя да бъдем изцяло под влиянието на Путин\".", "date": "2019.05.22", "title": "Силният човек в Полша: Партията на Марин льо Пен е свързана с Русия"}
{"url": "https://news.bg/society/zabranyavat-ulova-na-byala-mida-za-mesets.html", "text": "Забраняват улова на бели пясъчни миди от видовете Donax trunculus и Chamelea gallina в българската акватория на Черно море, съобщи БНР.Това в станало със заповед на министъра на земеделието Десислава Танева.Забраната се въвежда за срок от 30 дни. Целта е опазване и осигуряване на оптималните условия за размножаване и развитие на популациите от бели пясъчни миди.", "date": "2019.05.22", "title": "Забраняват улова на бяла мида за месец"}
{"url": "https://news.bg/society/kfn-ubezhdava-zastrahovatelya-da-plati-za-katastrofata-kray-svoge.html", "text": "Днес, 22 май 2019 година, Комисията за финансов надзор (КФН) привика на срещна представители на застрахователната компания \"ЗД Бул Инс\" АД. \"Срещата беше с цел провокиране на конструктивен диалог и прозрачност в процеса на изплащане на застрахователните премии с оглед на националната трагедия и загубата на двадесет живота. Комисията провокира диалог със \"ЗД Бул Инс\" АД в посока изпълнение на задълженията им, така че да се осъществи изплащането на законоустановените обезщетения по застраховка \"Злополука\" на близките на загиналите в трагичния инцидент край град Своге\", пише в прессъобщението на надзорния орган.Припомняме, КФН обяви, че в комисията са постъпили 6 жалби от наследници на общо 7 от загиналите лица при пътния инцидент край Своге. Според съобщението на комисията по отношение на две от жалбите спрямо застрахователното дружество \"ЗД Бул Инс\" АД са приложени принудителни административни мерки (ПАМ) да изплатят обезщетения по сключената от тях застраховка \"Злополука\" на пътниците в средствата за общински превоз.\"Минималната сума за изплащане по тази застраховка според Кодекса за застраховането е 50 000 лв. за всеки пътник. Изплащането на сумата от 10 лв. обезщетение за пътник в катастрофиралото превозно средство е противозаконно, защото законът изрично е предвидил минимална сума от 50 000 лв. за всеки пътник\", пише в съобщението на КФН.Регулаторът уточнява, че направената проверка е установила, че при завеждане на претенциите на наследниците пред \"ЗД Бул Инс\" АД заедно с писменото искане са представени констативен протокол за пътно-транспортното произшествие (ПТП), препис - извлечение от акт за смърт; удостоверение за наследници; справка от Информационния център към Гаранционния фонд (ГФ) и удостоверение за банкова сметка.Според КФН относно документа, който да доказва, че пострадалите са били пътници, трябва да се посочи, че в констативния протокол за ПТП се съдържа подробен списък на пътниците в автобуса.\"В тази връзка документите, представени заедно със завеждане на претенциите, напълно установяват основанието за изплащане на застрахователното обезщетение.\"ЗД Бул Инс\" АД с писмо от 9 ноември 2018 година е поискало от Националната следствена служба (НСС) отговор на следните въпроси: дали е установено наличието на алкохол и упойващи вещества в кръвта на водача на автобуса, дали за автобуса има издаден лиценз - Удостоверение на пътно превозно средство за обществен превоз на пътници, и дали са изпълнени изискванията за случаен превоз на пътници. \"Съгласно чл. 106, ал. 5 от Кодекса за застраховането (КЗ) не се допуска изискване на доказателства, за които може да се направи разумна преценка, че нямат съществено значение за установяването на основанието и размера на претенцията и целят необосновано забавяне и удължаване на процедурата по уреждането ѝ. Поисканите от НСС документи нямат пряко отношение за установяване на основанието на претенциите, а биха имали значение единствено за възникването на правото на регрес на застрахователя. Ето защо, освен неморално, е и незаконно да се отказва изплащането на застрахователно обезщетение поради това, че НСС не е отговорила на запитването, а представените документи са установили основанието на претенциите\", се казва в писменото становище на КФН.Според експертите на комисията освен изведените по-горе доводи и с оглед значимите обществени отношения, които защитава задължителната застраховка \"Злополука\" на пътниците в средствата за обществен превоз, изключените от покритие рискове са детайлно уредени в чл. 475 от КЗ. Събитието, за което са заведени претенциите, не попада в хипотезата на нито едно от изброените изключения.Недопустимо е разширяване на законоустановените и изключени от покритите рискове, защото обратното би обезсмислило целта ѝ, а именно да обезщети най-ценното - живота, здравето и телесната цялост на пътниците в средствата за обществен превоз.\"Наложените от КФН на \"ЗД Бул Инс\" АД принудителни административни мерки са обжалвани от застрахователното дружество пред Административния съд София - област, като застрахователят е поискал съдът да спре предварителното изпълнение на мерките.По останалите 4 жалби са открити производства за прилагане на принудително административни мерки, като предстои да бъдат издадени решения в рамките на следващата седмица\", пише във вчерашното становище на КФН.В студиото на bTV изпълнителният директор на \"Бул Инс\" Стоян Проданов заявипо-рано днес, че застрахователят е постановил отказ от изплащане на застрахователно обезщетение. \"Това плащане от 10 лева което сме направили е част от административна процедура и сме го направили за да не ескалира тази процедура срещу нас. Ние обжалваме принудителната административна мярка на КФН\", уточни Проданов.След срещата с КФН на 22 май ръководството на \"Бул Инс\" обяви, че по-късно през деня ще даде пресконференция.Припомняме, че вчера, 21 май, до премиера Борисов, омбудсмана Манолова и председателя на КФН Бойко Атанасов. В него те обясняват, че застрахователната компания \"Бул Инс\" АД е изпратила на някои от близките на загиналите сумата от 10 лева вместо полагащите се по закон минимум 50 000 лева. Писмото може да прочетете .В тази връзка малко по-късно от КФН заявиха, че минималната сума за изплащане по застраховката според Кодекса за застраховането е", "date": "2019.05.22", "title": "КФН убеждава застрахователя да плати за катастрофата край Своге"}
{"url": "https://news.bg/int-politics/vtori-poreden-den-f-22-na-sasht-prihvashtat-ruski-bombardirovachi-i-su-35-v-alyaska.html", "text": "Общо четири стелт F-22 са участвали в прихващане на два руски бомбардировача Ту-95 във вторник, които влизат в зоната за въздушна отбрана на Аляска - ADIZ, по данни на NORAD. Зоната се простира на около 200 мили от западното крайбрежие на Аляска.Бомбардировачите отново се връщат в района, този път придружени от изтребители Су-35 и впоследствие са съпроводени от американски самолети, съобщава СиЕнЕн.\"По-конкретно, два руски бомбардировачa влязоха в ADIZ и бяха прихванати от два F-22, докато E-3 осигуряваше цялостно командване и контрол\", се казва в изявлението на NORAD.\"Бомбардировачите излязоха и влязоха отново в Аляска, придружени от два изтребителя Су-35. NORAD изпрати допълнително два F-22 и E-3\".Прихващането във вторник е час след като четири F-22 съпроводиха четири руски бомбардировачи и два руски изтребителя Су-35 в понеделник.И в двата случая, прихванатите руски бомбардировачи и самолети \"оставаха в международното въздушно пространство и в нито един момент въздухоплавателно средство не влиза в американско или канадско въздушно пространство\", допълва NORAD.Полетът на руски бомбардировачи се възприема от американските военни като част от усилията на Москва да обучи военните си за потенциална криза, като едновременно с това изпрати послание за сила на противниците.Последните прихващания идват на фона на напрежението с Русия по широк кръг от геополитически въпроси и седмица след като държавният секретар Майк Помпео се срещна с Владимир Путин в Сочи, където той предупреди Русия за намеса в американските избори, като по-строга публична линия от Доналд Тръмп по въпроса.Американски официални лица твърдят, че руските бомбардировачи и самолети летят в района няколко пъти в годината през последните няколко години и по подобен начин са прихващани от американски или канадски изтребители, като част от NORAD.Руските бомбардировачи възобновиха полетите си през 2007 г. като част от усилията на Москва да укрепи възможностите на своите въоръжени сили.", "date": "2019.05.22", "title": "Втори пореден ден F-22 на САЩ прихващат руски бомбардировачи и Су-35 в Аляска "}
{"url": "https://news.bg/world/parvo-familiyata-a-posle-imeto-prizova-yaponski-ministar-mezhdunarodnite-medii.html", "text": "Министърът на външните работи на Япония поиска от международните медии първо да използват фамилното име, когато изписват японските имена, както е по традиция в японския език, пише \"Гардиън\".Таро Коно - може би трябва да бъде Коно Таро - заяви, че международните медии трябва да прибягват до същата практика, когато отразяват събитията в други азиатски държави, където традиционно първо се пишат фамилните имена, а след това името. Като пример Таро Коно посочи името на премиера Шиндзо Абе, което според него трябва да се изписва Абе Шиндзо.Някои разглеждат молбата като част от движение, водено от консервативния Абе, за да се демонстрира растящата увереност в културата и историята на Япония, докато страната се подготвя повече от година за международни събития като Г-20, Световната купа по ръгби през есента и Олимпийските игри 2020 г.Коно предложи промяната да се въведе за срещата на Г-20 в Осака в края на юни, на която ще присъстват лидерите на Китай и Южна Корея, Си Дзинпин и Мун Дже-ин, чиито имена на английски език се изписват като в родните им езици - първо фамилното име.\"Планирам да поискам от международните медии да го направят\", каза Коно пред журналисти и добави, че японските медии на английски език също трябва да обмислят приемане на промяната.Практиката първо да се изписва името, а след това фамилията, е широко приета в края на XIX и началото на XX век, когато Япония се обръща към Европа, за да модернизира икономиката и армията си.Исторически обществото е разделено по казуса. Проучване показва, че 34,9% от анкетираните предпочитат японския ред, докато 30,6% смятат, че западният ред е по-добър, 29,6% нямат предпочитания.Коно, който е завършил образованието си в САЩ и владее добре английски език, не крие желанието си да насърчи промяната. По-рано тази година външното министерство обмисляше да променят реда на имената в официалните документи. На визитната му картичка името е изписано \"Коно Таро\".", "date": "2019.05.22", "title": "Първо фамилията, а после името, призова японски министър международните медии"}
{"url": "https://news.bg/health/evropeyskata-organizatsiya-na-lekarite-raztrevozhena-ot-nasilieto-nad-meditsi-u-nas.html", "text": "Европейската организация на всички лекари (СРМЕ) е подкрепила усилията на Българския лекарски съюз за ограничаване случаите на агресия срещу лекари, медицински сестри и фелдшери в България.От БЛС съобщават, че на 18 април са изпратили писмо до европейските си партньори от CPME заради В него се казва: \"При острия дефицит на кадри в здравеопазването заради тези проблеми ние не спираме да губим опитни специалисти. Ние продължаваме да настояваме институциите в България, които са ангажирани да оказват дисциплиниращ ефект, да бъдат максимално строги и безкомпромисни. Да не се взимат предвид смекчаващите вината обстоятелства и да има ефективни присъди\".Европейската организация е получила и данни за регистрираните случаи на физическа и вербална агресия у нас.В резултат на това от Европейската организация на лекарите са изпратили писмо до премиера Бойко Борисов, министъра на здравеопазването Кирил Ананиев, председателя на парламентарната комисия по здравеопазване д-р Даниела Дариткова и главния прокурор Сотир Цацаров.В него те изразяват своята загриженост, че въпреки наличието на действащо законодателство за действия срещу агресорите, неговото прилагане не е ефективно и много престъпления остават несанкционирани.CPME не може да толерира ситуация, в която лекарите и другите здравни специалисти се сблъскват с такава опасност в ежедневната си практика, се казва в писмото.Според организацията случаите на насилие срещу здравни специалисти са \"неприемливи\". По тази причина те призовават институциите да предприемат \"спешни действия за подобряване на защитата на здравните специалисти в ежедневната им практика\".В писмото си СРМЕ изразява своята подкрепа на Българския лекарски съюз при застъпничеството за по-добрата защита на лекарите.", "date": "2019.05.22", "title": "Европейската организация на лекарите разтревожена от насилието над медици у нас"}
{"url": "https://news.bg/world/prezidentat-na-avstriya-naznachi-novite-ministri-v-kabineta-na-kurts.html", "text": "Новите министри в кабинета на Австрия положиха клетва пред президента на страната, информира АП.Технократите заменят политиците от крайнодясната Австрийска партия на свободата, които напуснаха правителството след разразилия се политически скандал. Но не е ясно дали правителството на канцлера Себастиан Курц ще оцелее на Австрия ще проведе предсрочни избори през септември, след като коалицията на Курц с крайнодясната партия се разпадна. Хайнц-Кристиан Щрахе подаде оставка като вицеканцлер и лидер на Австрийската партия на свободата след публикуването на видео.Президентът Александър Ван дер Белен призова временните министри да помогнат \"Австрия да заеме конструктивна роля в ЕС\". Сред новите министри е вътрешният министър Екарт Рац, който преди оглавяваше топ съд в страната.Опозиционната партия за вот на недоверие срещу Курц преди насрочените за септември парламентарни избори.Коалицията между Австрийската народна партия и Австрийската партия на свободата се, където на среща в Ибиса, Испания, жена е предложила на австрийския лидер на крайнодясната партия Хайнц-Кристиан Щрахе да даде пари на партията, а в замяна той щял да предложи доходоносни обществени поръчки. По-късно политикът заяви, че жената е рускоговорящ латвийски гражданин и добави, че целият разговор е бил капан. управлението на партията.Австрийският президент", "date": "2019.05.22", "title": "Президентът на Австрия назначи новите министри в кабинета на Курц"}
{"url": "https://news.bg/politics/maya-manolova-iska-ot-tsik-kontrolno-broene-na-mashinniya-vot.html", "text": "Националният обществен защитник Мая Манолова настоява за евровота да бъде осигурено ръчно преброяване на гласовете от машинния вот. Целта е да се установи съответствието между разписките и разпечатания финален протокол с резултатите от машинното гласуване, както и неговото публикуване на интернет страницата на ЦИК.Така ще се гарантира достоверността на резултата от машинното гласуване, ще се избегнат съмнения в манипулиране на изборите и , пише омбудсманът до ЦИК.Манолова се позовава на сигнали от граждани и от експерта по наблюдение на избори - Стоил Стоилов.В писмо от Централната избирателна комисия с № 12-23/20.05.2019 г. до Стоилов от ЦИК са  Ако се налага преброяване, то ще се прави от Конституционния съд.От Комисията мотивират отказа си, че . Подадените гласове с машинно гласуване ще се броят ръчно само при технически проблем, свързан с отчитането на изборните резултати в изчислителните пунктове на \"Информационно обслужване\" АД.За да започне контролно преброяване ще е необходимо решение на съответната Районна избирателна комисия. В писмото не са изложени мотиви и аргументи, които да се основават на нормативни разпоредби, уточняват от администрацията на обществения защитник.На 26 май ще се гласува с машини в 3 000 избирателни секции. Това е около ¼ от всички секции, а в местните избори през есента на 2019 г. машините ще бъдат 6 000.От администрацията на омбудсмана изтъкват, че методическите указания за машинно са приети от ЦИК само пет дни преди изборите - №358-ЕП/20.05.2019г.. Резултатите от машинното гласуване се описват в общ протокол с резултатите от гласуването с хартиените бюлетини в съответните секции. Ако няма контролно преброяване на хартиените разписки в СИК, при евентуално оспорване на изборните резултати, тези разписки трябва да бъдат броени от Конституционния съд, обясняват от ЦИК.Според указанията на Комисията , включително и съответните преференции.  и се вписват в протокола на СИК.С контролното ръчно преброяване на хартиените разписки от машинното гласуване ще стане ясно  на отчетените във финалния протокол гласове за партии, коалиции и независими кандидати и преференции.Подобни съображения са изпратени и до Конституционния съд - за разпоредби от Изборния кодекс, които създават опасност за свободното провеждане на изборите. в избирателната секция. Такива числови данни са били вписвани в протокола на СИК при произвеждане на изборите за президент и вицепрезидент през 2016 г.Това означава, че на евровота в неделя избирателите, решили да гласуват машинно, няма да могат да пуснат празна бюлетина, каквато възможност са имали в предходни избори. Това е неравнопоставеност между избирателите, които гласуват по различен начин, както и противоречи на условията за обществената поръчка за машините.В протокола на СИК , и броя на избирателите, гласували с хартиена бюлетина. По този начин , отчетено като общ брой, както и по партии, коалиции и независими кандидати и преференции..", "date": "2019.05.22", "title": "Мая Манолова иска от ЦИК контролно броене на машинния вот"}
{"url": "https://news.bg/society/s-kameri-sledyat-za-visyashti-ot-kolite-abiturienti.html", "text": "По повод наближаващите абитуриентски балове в цялата страна от полицията напомнят основните правила за безопасно поведение в дните около празниците:- Не помрачавайте празника си с необмислени постъпки.- Спазвайте Закона за движение по пътищата. Правилата за движение по пътищата важат и по време на празниците.- Шофирайте винаги със съобразена скорост. Не предприемайте рисковани маневри.- Не сядайте зад волана след употреба на алкохол. Подгответе се за забавление в добра компания, но с трезвен и опитен водач на празничната кола.- Ако не сте правоспособен водач, не демонстрирайте шофьорските си \"умения\" точно на бала.- Бъдете толерантни към другите участници в движението, които не празнуват.- Спазвайте правилата при возене в празничния автомобил - не се показвайте през прозорците и люковете на автомобилите; не сядайте върху рамките на вратите. Неправилното положение при возене може да доведе до тежки наранявания, ако на пътя внезапно възникне препятствие.- При нужда позвънете на телефон 112 или отидете в най-близкото районно управление.От полицията предупреждават, че по време на абитуриентските балове ще се извършва засилен контрол на местата за събиране на абитуриенти и заведенията, в които ще се провеждат тържествата.Повишават се изискванията към пропускателния режим, за да не се допускат хора с огнестрелно оръжие, агресивно поведение, в нетрезво състояние, видимо употребили наркотици и др.\"Пътна полиция\" ще осъществява видеоконтрол, за да следи за нарушения - пътници, които опасно се показват в движение от прозорците на автомобилите, преминаване на червено, отнемане на предимство на превозни средства и пешеходци, рискови маневри и др.", "date": "2019.05.22", "title": "С камери следят за висящи от колите абитуриенти"}
{"url": "https://news.bg/politics/prodalzhavame-satrudnichestvoto-si-s-unitsef.html", "text": "България и УНИЦЕФ продължават сътрудничеството си. Това стана ясно, след като на днешното заседание на Министерския съвет беше одобрен работен план за изпълнение на Програмата за сътрудничество в периода 2019-2020 г.Планираните мерки са насочени към подкрепянето на институциите у нас за повишаване на ефективността на политиките за деца, както и укрепването на капацитета на системите за закрила на детето, социално подпомагане и предоставяне на индивидуализирана подкрепа на уязвими деца и семейства.Двугодишният план цели да подкрепи усилията на България за гарантиране на правата на всички деца, включително на тези в неравностойно и уязвимо положение, така че те да развиват своя пълен потенциал в обществото.Предвидените дейности са от значение за изпълняваните национални политики, насочени към ранното детско развитие, и гарантиране на правото на детето да живее в сигурна семейна среда, приобщаващо образование, превенция на насилието над деца и закрила на жертвите, достъп до правосъдие/детско правосъдие и гарантиране правата на децата.", "date": "2019.05.22", "title": "Продължаваме сътрудничеството си с УНИЦЕФ"}
{"url": "https://news.bg/politics/otpusnaha-300-hil-lv-za-izkupuvane-na-ulitsi-kray-azotno-toroviya-zavod-v-stara-zagora.html", "text": "Правителството одобри допълнителните 300 хил. лв. за придобиване на частните улици край Азотно-торовия завод в Стара Загора. Припомняме, че на 18 май премиерът Бойко Борисов в Стара Загора. Средствата са за придобиване на поземлени имоти с обща площ 83 266 кв. м., в землището на село Хрищени, община Стара Загора, с цел изграждане на техническа инфраструктура на територията на града.Предоставянето им ще даде възможност за развитие на местната икономика и за повишаване на нейната конкурентоспособност.Допълнителните трансфери по бюджета на община Стара Загора се предоставят за сметка на преструктуриране на разходите и/или трансферите по централния бюджет за 2019 г.", "date": "2019.05.22", "title": "Отпуснаха 300 хил. лв. за изкупуване на улици край Азотно-торовия завод в Стара Загора"}
{"url": "https://news.bg/int-politics/nike-adidas-i-mnogo-drugi-zovat-tramp-da-prekrati-targovskata-voyna-s-kitay.html", "text": "Част от най-големите световни фирми, произвеждащи обувки призовават американския президент Доналд Тръмп да сложи край на търговската война на САЩ с Китай, предупреждавайки за \"катастрофалния\" ефект върху потребителите, съобщават световните осведомителни агенции.В писмо, подписано от 173 компании, включително от Nike и Adidas, те изтъкват, че решението на американския държавен глава да повиши вносните мита до 25% ще окаже несъразмерно влияние върху работническата класа.Те също така предупреждават, че по-високите налози застрашават бъдещето на някои компании.\"Време е да се сложи край на тази търговска война\", настояха фирмите.Тръмп увеличи митата върху вноса на китайски стоки в САЩ на стойност 200 млрд. долара от 10 на 25 процента преди повече от седмица, след като Вашингтон и Пекин не успяха да постигнат споразумение за търговията.Китай отвърна с обявяването на планове за повишаването на митата върху американски внос на стойност 60 млрд. долара от 1 юни.Обувните компании, които са подписали писмото, включително Clarks, Dr Martens и Converse, твърдят, че докато средното американско мито за обувките е 11,3%, в някои случаи то може да достигне 67,5 процента.\"Добавянето на 25% увеличение на данъка в допълнение към тези мита би означавало, че някои работещи американски семейства биха могли да плащат почти 100% мито върху обувките си\", пишат компаниите.След като повиши митата по-рано този месец, Тръмп каза на компаниите, че биха могли да намалят разходите, като изместят производството си в САЩ.Производителите на обувки и търговците на дребно обаче посочват, че докато преместват снабдяването си от Китай: \"Обувките са много капиталоемка индустрия, с години на планиране, необходими за вземане на решения за снабдяването, а компаниите не могат просто да преместват фабрики, за да се приспособят към тези промени.\"Вчера американските търговски камари в Китай публикуваха проучване на своите членове, което е установило, че малко над 40 процента са се преместили или са обмислили преместване на производствени съоръжения извън Китай заради митата.Проучването на американските търговски камари в Китай и Шанхай установи, че една трета от анкетираните са отложили или отменили инвестиционните си решения, за да се справят с митата.Неотдавнашната ескалация на търговския конфликт, включително по-строгите ограничения върху китайския телекомуникационен гигант Huawei, създадоха нови притеснения за бизнеса в Китай, изтъкнаха американските търговски камари в Китай.Миналата седмица администрацията на Тръмп добави Huawei в своя \"списък с юридически лица\", който забранява на компанията да придобива технологии от американски фирми без разрешение от правителството.Говорейки пред Би Би Си, председателят на Американската търговска камара в Китай Тим Стратфорд заяви, че нейните членове са имали \"истински опасения\" относно последиците от действията на САЩ срещу Huawei.", "date": "2019.05.22", "title": "Nike, Adidas и много други зоват Тръмп да прекрати търговската война с Китай"}
{"url": "https://news.bg/world/polovinata-amerikantsi-ochakvat-voyna-s-iran-do-nyakolko-godini.html", "text": "Половината американци очакват война с Иран \"през следващите няколко години\", показва проучване на Reuters/Ipsos на фона на растящото напрежение между САЩ и Ислямската република.Днес американците са по-обезпокоени, че Техеран представлява заплаха за сигурността на САЩ, но малко от тях подкрепят превантивна атака срещу иранската армия. Но ако Иран първи нападне Съединените щати, четирима на всеки петима американци вярват, че САЩ трябва да отговорят военно напълно или по ограничен начин, разкрива сондажът, направен на 17-20 май.Близо половината анкетирани - 49% - от всички американци не одобряват политиката на президента Доналд Тръмп към Иран. 31% са категорично против, докато 39 на сто одобряват действията на американския лидер.51% от респондентите смятат, че САЩ и Иран ще влязат във война до няколко години, което е с 8% повече от подобно проучване, публикувано миналия юли. В тазгодишното изследване демократите и републиканците е по-вероятно да гледат на Иран като заплаха и да кажат, че е вероятно да избухне война.Иран се определя от 53% от анкетираните в САЩ като \"сериозна\" или \"непосредствена\" заплаха - 6% повече в сравнение с юли 2018 г. За сравнение 58% и 51% от респондентите съответно определят КНДР и Русия като заплаха.Въпреки че са обезпокоени от развитието на ситуацията, 60% от американците са категорични, че САЩ не трябва да нанасят превантивен удар на Иран, докато 12% мислят точно обратното.Ако Иран атакува обаче, 79 на сто вярват, че САЩ трябва да отвърнат. 40% подкрепят ограничен отговор като бомбардировки, а 39% са за пълномащабна инвазия.61% от американците подкрепят ядрената сделка с Иран от 2015 г., въпреки че Доналд Тръмп изтегли страната от договореностите.В проучването са участвали 1007 души, включително 377 демократи и 313 републиканци.", "date": "2019.05.22", "title": "Половината американци очакват война с Иран до няколко години"}
{"url": "https://news.bg/health/davat-na-kasata-i-13-pomeshteniya-ot-tsentara-po-higiena.html", "text": "13 помещения в сградата на Центъра по хигиена бяха предоставени на Националната , решиха министрите от кабинета \"Борисов-3\".Досега помещенията са били в управление на Министерството на здравеопазването. Те се предоставят на Касата, за да се разположи там дейността от закрития Център \"Фонд за лечение на деца\".В помещенията ще бъдат настанени новите структурни звена на централното управление на Касата, което ще бъде мярка за подобряване на ефективността, организацията и качеството на работа и оптимизиране процеса на обслужване.", "date": "2019.05.22", "title": "Дават на Касата и 13 помещения от Центъра по хигиена"}
{"url": "https://news.bg/society/v-nad-40-sofiyski-zavedeniya-shte-praznuvat-abiturienti.html", "text": "МВР е готова с мерките за сигурност за предстоящите празници и европейските избори. Полицията е провела срещи ръководствата на частните охранителни фирми, местната власт и ръководствата на училищата.Това заяви на пресконференция в ГДНП главен инспектор Георги Георгиев.По думите му в 28 училища в София ще има балове, като зрелостниците ще празнуват в над 40 нощни заведения.По отношение на заведенията са проведени срещи с техни представители, особено внимание е обърнато на пропускателния режим за отстраняване на лица в нетрезво състояние, при употреба на наркотици и наличие на оръжие.634 обекта са проверени във връзка с изправността им и възможността за спешни реакции в случай на пожар.Инспектор Мария Ботева от \"Пътна полиция\" призова младежите в момент на еуфория и употреба на алкохол да не се показват демонстративно през прозорци и люкове, за да предотвратят произшествия.\"Всяка година сме свидетели на какви ли не изобретения, но най-много ни вълнува празнуващите да мислят за собствената си безопасност\", подчерта Ботева. До момента полицията е приключила с беседите с абитуриентите. В тях служителите на КАТ са акцентирали и на разговори с родителите.От полицията съветват водачите на абитуриентите да избягват нарушения и да се придържат към правилата, тъй като до 3 месеца след установяване на нарушението може да бъде съставен акт.\"Да не се успокояват, че ако не са спрени от полицейски автомобил, няма да бъдат санкционирани\", допълни още Ботева. Тя призова и гражданите да бъдат толерантни по време на празниците.За 2018 година в същия период са нарушени повече от 400 правила като неправилно превозване, липса на колан или каска, а повече от 610 са мерките, предприети спрямо нарушителите.\"Движението на товарни автомобили над 12 тона по автомагистралите от утре се забранява\", уточни инспектор Ботева.Заместник - началникът на КАТ обясни, че ще бъдат разположени екипи на всички по-големи места, където ще се очакват абитуриенти. На всички възлови кръстовища ще има мотопатрули, които при нужда ще накъсват колоните от автомобили.От Пътна полиция ще следят и за оскверняване на храмове и паметници в празничните дни. На 26 май, в изборния ден, няма да има училища, които ще се посещават от абитуриенти.", "date": "2019.05.22", "title": "В над 40 софийски заведения ще празнуват абитуриенти"}
{"url": "https://news.bg/politics/prieha-godishniya-doklad-za-borbata-s-izmami-sreshtu-es.html", "text": "Правителството одобри Доклад за дейността на Съвета за координация в борбата с правонарушенията, засягащи финансовите интереси на Европейския съюз през 2018 година. Одобрен е и Отчетът за изпълнение на Плана за действие за 2018 г. за изпълнение на Националната стратегия за превенция и борба с нередностите и измамите, засягащи финансовите интереси на ЕС, за периода 2014-2020 г.Двата документа са изготвени на базата на представена от членовете на Съвета и Прокуратурата информация.Докладът обхваща мерките, които са предприети у нас за борба с измамите, засягащи приходната и разходната част на бюджета на ЕС.Освен това в документа са представени и по-важните законодателни, административни, организационни и оперативни мерки за превенция и противодействие на нередностите и измамите. Той съдържа и анализ на статистиката за 2018 г. за докладваните нередности, засягащи бюджета на Европейския съюз, делегиран за изпълнение на България в режим на споделено управление.Отчетът за изпълнение на задачите, заложени в Плана за действие за 2018 г., отразява достигнатите стойности на заложените индикатори за наблюдение, като неговото изпълнение е 81%.Двата документа са приети единодушно на редовното заседание на Съвета от 27 март тази година.", "date": "2019.05.22", "title": "Приеха годишния доклад за борбата с измами срещу ЕС"}
{"url": "https://news.bg/int-politics/putin-merkel-i-makron-potvarzhdavat-angazhimentite-s-iran.html", "text": "Руският президент Владимир Путин, германският канцлер Ангела Меркел и френският президент Емануел Макрон, потвърждават подкрепата си за взаимноизгодно икономическо сътрудничество с Иран и подчертават важността на запазването на ядреното споразумение с Иран, по време на телефонен разговор, съобщава официалният уебсайт на Кремъл.\"По време на обсъждането на ситуацията около Съвместния цялостен план за действие по иранската ядрена програма е отбелязано значението на запазването на това споразумение, което е ключов фактор за поддържане на международната стабилност и сигурност. Русия, Франция и Германия потвърдиха ангажимента си за по-нататъшно взаимноизгодно сътрудничество с Иран в областта на търговията и икономиката\", се казва в изявлението.След като САЩ се изтеглиха от Съвместния план за действие (JCPOA) миналата година, Вашингтон възстанови санкциите срещу Иран, насочени предимно към петролния сектор.Другите страни, подписали ядрената сделка с Иран, Китай, Франция, Германия, Иран, Русия, Обединеното кралство и Европейският съюз, отхвърлят едностранното оттегляне на Вашингтон, подчертавайки, че възстановяването на санкциите заплашва не само Иран, но и други страни и компании. Като се има предвид това, тези страни се споразумяха, че ще бъде , в подкрепа на търговията (INSTEX), за  на фона на санкциите на Вашингтон.Друга тема, която е обсъдена по време на телефонния разговор, е правото на Русия да гласува в Парламентарната асамблея на Съвета на Европа (ПАСЕ). Според изявлението на Кремъл лидерите на Русия, Германия и Франция подкрепят възстановяването на правото на глас на руската делегация в ПАСЕ.\"Лидерите на трите страни се изказаха в подкрепа на решаването на ситуацията в Съвета на Европа (СЕ), която възникна в резултат на неуместното лишаване на руската делегация от ключови правомощия в Парламентарната асамблея (ПАСЕ). Като се вземат предвид резултатите от срещата на Комитета на министрите на Съвета на Европа от 17 септември в Хелзинки и влизането на Франция в правата на председателя на този комитет, се запази принципна линия за възстановяване на пълните права на руската делегация към ПАСЕ.\", се казва в изявлението.През април 2014 г. Русия е лишена от правото на глас в ПАСЕ след украинската криза и обединението на Крим с Русия. От 2016 г. руската делегация не е подновила своите акредитации преди заседанията на асамблеята в знак на протест срещу дискриминацията, която среща в рамките на организацията.През юни 2017 г. Москва замрази част от приноса към Съвета на Европа, предназначен за членството на Русия в ПАСЕ за 2018 г., докато правата на нейната делегация в организацията не бъдат напълно възстановени. Комисията по международни отношения на долната камара на руския парламент препоръча на Русия да не изпраща делегацията си в ПАСЕ през 2019 г.Тримата лидери са обсъдили и ситуацията в Украйна. \"Като се взеха предвид неуспешните политики на администрацията на П. А. Порошенко и неотдавнашната промяна на държавното ръководство в Киев. Беше изразено общото мнение за липсата на алтернативна на \"пакета от мерки\" в Минск през 2015 г. като основа за мирно уреждане\", се казва в изявлението.\"Президентът на Русия още веднъж припомни за приоритета на влизането в сила на закона за специалния статут на отделните региони на Донецк и Луганск, давайки му постоянен характер, провеждайки амнистия, разреждайки силите и средствата в предварително договорените области на контактната линия на страните, както и стъпки за създаване на пряк диалог между Киев и Донецк и Луганск. Вниманието на събеседниците беше обърнато и към дискриминационния закон, приет от Върховната Рада \"За осигуряване \". Беше изразено недоумение към отказа на редица страни да обсъдят този документ в Съвета за сигурност на ООН, който противоречи на Конституцията на Украйна, Минските споразумения и международните задължения на Киев да защитават националните и езиковите малцинства\", съобщава Кремъл.Путин, Меркел и Макрон обсъдиха положението в Сирия с акцент върху създаването на конституционен комитет в разкъсваната от войната страна.\"Беше проведена задълбочена размяна на мнения по сирийския въпрос, включително в светлината на многобройните нарушения от страна на радикалните въоръжени формирования за прекратяването на военните действия в Идлиб. Руският президент информира колегите си за мерките, предприети съвместно с Турция за стабилизиране на ситуацията в Северозападна Сирия, за защита на цивилното население и неутрализиране на терористичната заплаха\", допълва Кремъл.Специално внимание е отделено на перспективите за формиране и стартиране на Конституционна комисия, включително като се вземат предвид споразуменията, постигнати на срещата на върха Франция-Русия-Турция-Германия през октомври 2018 г. Постигнато е съгласие да продължи координацията на усилията в хода на политическото уреждане на сирийската криза въз основа на резолюция 2254 на Съвета за сигурност на ООН, в съответствие с принципите за гарантиране на суверенитета и териториалната цялост на Сирия.", "date": "2019.05.22", "title": "Путин, Меркел и Макрон потвърждават ангажиментите с Иран"}
{"url": "https://news.bg/world/velikobritaniya-da-ne-iznasya-krizata-si-v-evropa-prizova-parizh.html", "text": "Великобритания не трябва да \"изнася политическата си криза\" в Европа. Това призова френският политик Натали Лоазо, ръководителят на предизборната кампания на \"Република, напред!\" на президента на Франция Еманюел Макрон, предаде \"Ройтерс\".\"Уважаваме британците. Искаме да ни позволят да продължим напред по нашия си път, в същото време желаем Великобритания да не изнася политическата си криза в Европейския съюз\", призова Лоазо пред радио RTL.Вчера премиерът на Обединеното кралство , което включва възможност депутатите да решат дали да се проведе втори референдум.Натали Лоазо повтори, че от Лондон зависи дали избере втори референдум.", "date": "2019.05.22", "title": "Великобритания да не изнася кризата си в Европа, призова Париж"}
{"url": "https://news.bg/society/ordeni-za-vasil-mihaylov-i-iriney-konstantinov-predlagat-ot-ms.html", "text": "Министрите от кабинета \"Борисов-3\" предлагат на президента Румен Радев да издаде указ за награждаване на четирима видни българи. Актьорите Васил Михайлов и Ириней Константинов да бъдат удостоени с орден \"Стара Планина\" - първа степен. Те са отличени за изключително големите им заслуги в областта на културата и изкуството, съобщиха от Министерския съвет.. Той пресъздава над 200 роли, но българите го свързват с образа на Петко Войвода в телевизионния сериал \"Капитан Петко войвода\". Носител е на множество български и чуждестранни награди, сред които: \"Златен век\" - огърлие на Министерство на културата, \"Награда за мъжка роля\" - във филма \"Герловска история\" на Х фестивал на българския филм - (Варна, 1971 г.) и др.Ириней Константинов е български актьор. Играл е на сцената на Драматичен театър \"Стоян Бъчваров\"- Варна, на театър \"Сълза и смях\". От 1984 г. играе в театър \"София\". Има многократни участия в радио-театъра, литературни предавания на БНР и телевизионния театър. Носител е на \"Награда за актьорско майсторство\" (Варна, 1975), Литературна награда на гр. Варна и др. Той е Гавриил, син на Борис I във филма \"Борис I\"..Дончо Папазов работи над 20 години като журналист в Българската национална телевизия. Депутат в 36-то Народно събрание и заместник-председател на Съюза на българските журналисти (1993-95 г.). През 2000 г. е експерт в Националния съвет за радио и телевизия. Рекордьор по гмуркане и участник в леководолазни археологически експедиции. Ръководител е на програмата \"Планктон\" (1970-1982 г.), провеждана под егидата на Междуправителствената комисия по океанография на ЮНЕСКО, Българска академия на науките и вестник \"Орбита\". Програмата продължава 12 години и преминава през 5 етапа: престой с рибарска лодка в Бургаски залив; прекосяване на Черно море с корабна спасителна лодка с платно; прекосяване на Атлантическия океан и на Пасифика със спасителна лодка с платна, обиколка на света с яхтата Тивия., описващи морските приключения, преведени на пет езика: \"С 'Джу' през Атлантика\" (1975 г.), \"С 'Джу' през Пасифика\" (1977 г.), \"С Яна около света\" (1985 г.), \"Невъзможният път\" (1994 г.). През 1977 г. Папазов е удостоен с орден \"Народна република България\", I степен. и председател на Българската федерация по вдигане на тежести, а от 1976 до 1992 г. е член на борда и вицепрезидент на Международната федерация по вдигане на тежести.Той ръководи подготовката за нашите олимпийци в Токио през 1964 г. като зам.-председател на БСФС. След това води цялостната спортно-учебна дейност на Съюза. Той разработва , за центрове за високо спортно майсторство в страната, за научно-приложна дейност в спорта и ръководи тяхното внедряване. Помагал е и за разкриване на спортни школи при построяването на стадиона и ., монографии, статии и др., между които: \"За славата на спорта и честта на родината\" (1974 г.), \"Система за олимпийска подготовка\" (1976 г.), \"Анализ на програмата и участието на България на олимпийските игри\" (1980 г.), \"Българският спорт\" (2008 г.), \"Златният век на българския спорт\", (2012 г.), \"Да върнем спорта на обществото\" (2013 г.), \"Българският олимпийски спорт - възход и падение\" (2017 г.).Удостоен с най-високите отличия и звания от БСФС и от Международната федерация по вдигане на тежести и с почетен знак от ФИЛА (Международната федерация по борба). През 2017 е удостоен със званието \"Почетен гражданин на Харманли\".", "date": "2019.05.22", "title": "Ордени за Васил Михайлов и Ириней Константинов предлагат от МС"}
{"url": "https://news.bg/crime/davat-na-sad-dvanadesetoklasnik-za-iznudvane.html", "text": "Повдигнаха обвинение на дванадесетокласник за изнудване.18-годишният И.Х. е обвинен за това, че между 15 и 18 февруари във Велико Търново, за да принуди К. С. да му даде 300 лева, го заплашил, че ще разпространи негови интимни снимки.Чрез \"Месинджър\" с пострадалия се свързал непознат профил, който му изпратил скрийншотове на интимни разговори на пострадалия с друг мъж, както и негови голи снимки, на които се виждало лицето му. Непознатият го заплашил, че ако не му даде 300 лева, ще разпространи снимките и неприличния чат в интернет, където ще го видят всички.Изнудваният му обяснил, че няма толкова пари, а непознатият му наредил да събере 200 лева и да чака инструкции къде да ги занесе. Няколко дни по-късно той отново се свързал с пострадалия и му казал къде да остави парите.При разследването е установено, че профилът, от който е направено изнудването, е създаден и използван от обвиняемия.Предстои делото да бъде насрочено за разглеждане от съда.За подобно деяние законът предвижда наказание \"лишаване от свобода\" от 1 до 6 години и глоба от 1000 до 3000 лева.", "date": "2019.05.22", "title": "Дават на съд дванадесетокласник за изнудване"}
{"url": "https://news.bg/world/izbornite-rezultati-v-indoneziya-predizvikaha-konflikt-sas-zaginali.html", "text": "Шестима души загинаха, а повече от 200 души са ранени, съобщи управителят на столицата на Индонезия Джакарта, след като обявиха официалните резултати от президентските избори, пише \"Гардиън\".Недоволни граждани влязоха в стълкновение с полицията и подпалиха полицейски пансион и автомобили в индонезийската столица.Говорител на националната полиция поясни, че протестите на поддръжници на загубилия кандидат за президент прераснаха в насилие във вторник вечерта и продължиха през нощта. Полицията допълни, че е арестувала 20 \"провокатори\".Управителят на Джакарта Аниес Басведан заяви, че шестима души са загинали и 200 са ранени при насилието. Провежда се аутопсия за установяване на причините за смъртта им. Шефът на индонезийската полиция Тито Карнавиан също потвърди броя на загиналите.Междувременно властите обявиха, че ще ограничат достъпа до социалните мрежи в някои райони, за да се предотврати разпространението на фалшиви новини.KompasTV показа протестиращи да хвърлят камъни и да подпалват пансион на полицията, а също така и разполагането на стотици служители за борба с безредиците в централната част на града. Полицията отговори с използване на сълзотворен газ и водно оръдие срещу протестиращите, които хвърляха камъни и коктейли \"Молотов\".През последните дни се покачи напрежението в столицата, след като властите обявиха официалните резултати от президентските избори. Индонезийският президент Джоко Видодо е преизбран за втори мандат. , а опонентът му Прабово Субианто е подкрепен от 45,5%. Субианто отказва да приеме резултатите.Повече от 30 000 войници са разположени в столицата Джакарта за опазване на реда. Някои правителствени учреждения и училища са затворени като предохранителна мярка.", "date": "2019.05.22", "title": "Изборните резултати в Индонезия предизвикаха конфликт със загинали"}
{"url": "https://news.bg/world/ognen-gigant-nad-avstraliya.html", "text": "За невероятно светлинно шоу над Австралия информират медиите на екзотичния континент.Вероятно става въпрос за метеорит. Все още не е напълно ясно.Явлението е видяно около 22.30 часа местно време над югоизточните части на Австралия, най-вече над щата Виктория.Кадри от падането на \"огнената топка\" (fireball) бързо заляха интернет пространството.Свидетелите на явлението разказват за брилянтна експлозия от светлина в нощното небе. Падането на обекта е записано и от Dash cams.Ето и видео, споделено в социалната мрежа \"Фейсбук\":На видеото се вижда как обектът пада, осветявайки небето. Точно преди да падна се вижда и взрив.Заместник-председателят на организацията \"Астрономическо общество\" Пери Влахос коментира случката пред медията 9News. До думите му сравнително рядко имаме честта да наблюдаваме \"парче космически прах, което осветява небето по такъв начин\".Според специалиста въпреки ярката светлина, най-вероятно става въпрос за не толкова голям метеорит, който е бил \"погълнат\" от Земята, влязъл в атмосферата и изгорял някъде около 90 километра над главите на хората.Макар и малък, обектът отделял много енергия за много малък период от време, поради което свидетелите на феномена са забелязали и зеленикави оттенъци, преди оранжевия взрив.Падането на обекта на земята е накарало хората да подадат редица сигнали към службите във щата Виктория. Имало е известно притеснение, допълват от медията.Явлението е било забелязано и в град Аделайда, Южна Австралия, намиращ се на стотици километри от точката на падане. Свидетели от града разказват, че \"огромното огнено кълбо е запалило цялото небе\". За миг станало като ден, споделят още очевидците.", "date": "2019.05.22", "title": "Огнен гигант над Австралия"}
{"url": "https://news.bg/int-politics/prodazhbite-na-petrol-ot-rusiya-kam-sasht-narastvat-glavolomno.html", "text": "Износът на петрол от Русия в САЩ нараства главоломно, тъй като доставчиците се възползва от изгубените доставки от  и от намаляване на , съобщава \"Блумбърг\".През първата половина на май 13 кораба от Русия доставиха почти 5 милиона барела суров петрол и петролни продукти, според доклад на управляващия партньор на \" Каракас Кепитъл Маркетс\", Ръс Далън.По маршрута идват повече доставки, а американските рафинерии ще утроят месечния си прием на руски суров петрол, най-големият чуждестранен производител извън ОПЕК.\"От Русия с любов ... напоследък руските пратки, идващи в САЩ, изглежда са на стероиди\", пише \"Блумбърг\".Доставките през 2013 г. са 1 милион барела, 2016 вече са близо 3 милиона, 2018 са 7,5 милиона, а за 2019 вече са 5 милиона барела. През февруари купувачите в САЩ получиха над 16 милиона барела суров петрол и продукти, в сравнение с около 20 милиона за същия период на миналата година.За цялата 2018 г. общите доставки в страната са около 137 милиона, според данни на Администрацията за енергийна информация на САЩ, която е и принципал на Федералната статистическа система на САЩ.", "date": "2019.05.22", "title": "Продажбите на петрол от Русия към САЩ нарастват главоломно"}
{"url": "https://news.bg/society/bdzh-puska-8000-dopalnitelni-mesta-za-praznitsite.html", "text": "БДЖ осигурява над 8 000 допълнителни места във влаковете за почивните дни по повод Деня на славянската писменост и култура.За тази цел ще бъдат увеличени с допълнителни вагони съставите на някои влакове, които пътуват по основните направления в страната.От 23-и до 26-и май включително, с увеличени състави ще пътуват някои влакове по следните маршрути:- София-Варна-София;- София-Бургас-София;- София-Пловдив-София;- София-Свиленград-София;- София-Стара Загора-София;- София-Горна Оряховица-София;- София-Лом-София;- София-Видин-София;- София-Благоевград-София;- София-Кюстендил-София;- София-Петрич-София;- Септември-Добринище-Септември.От националния превозвач напомнят, че при закупуване на двупосочен билет, гражданите могат да ползват от 10 % до 30 % намаление от редовната цена на билета в зависимост от различните търговски оферти на дружеството.Допълнителна информация за свободните места могат хората могат да получат на гишетата и на билетните каси в гарите, както и на телефон 0700 10 200.", "date": "2019.05.22", "title": "БДЖ пуска 8000 допълнителни места за празниците"}
{"url": "https://news.bg/int-politics/severna-koreya-otgovori-na-dzho-baydan-nareche-go-glupak-s-nisak-intelekt.html", "text": "Северна Корея нарече бившия вицепрезидент на САЩ Джо Байдън \"глупак с нисък коефициент на интелигентност\" и \"малоумник, лишен от елементарно качество като човешко същество\", след като той каза, че севернокорейският вожд Ким Чен-ун е тиранин.Официозната Корейска централна информационна агенция обвини Байдън в извършването на \"неприемлива и сериозна политически мотивирана провокация\" срещу Пхенян.Това става, след като вицепрезидентът на Барак Обама обвини настоящия американски държавен глава Доналд Тръмп в подмазване на \"диктатори и тирани\" като Ким и руския президент Владимир Путин по време на предизборен митинг във Филаделфия.Официозната агенция коментира: \"Това, което изрече той, е просто софизъм на малоумник, лишен от елементарно качество като човешко същество, какво остава за политик.\"Агенцията също така обвинява Байдън, че е \"безразсъден и глупав\" и \"завладян от амбицията за власт\".Байдън участва в надпреварата за номинацията на Демократическата партия за президентските избори в САЩ през 2020 г.Севернокорейската държавна медия също така е споменала някои от очевидните гафове на Байдън, включително заспиването му по време на реч на Обама, когато той беше президент.Не за първи път Северна Корея отправя подобни обиди към своите политически опоненти от САЩ.През 2017 г. Ким нарече Тръмп \"\", след като американският президент заяви, че той би \"унищожил напълно Северна Корея\", ако бъде принуден да се защитава.Изолираната комунистическа държава също така е известна, че понякога прави расистки и сексистки изобличителни речи, като веднъж нарече Обама \"маймуна\", а бившият южнокорейски президент Пак Гън-хе, първата жена президент на страната, \"проститутка\".", "date": "2019.05.22", "title": "Северна Корея отговори на Джо Байдън, нарече го \"глупак с нисък интелект\""}
{"url": "https://news.bg/energy/petkova-ochakva-gazovata-vrazka-s-gartsiya-da-zaraboti-dogodina.html", "text": "През втората половина на следващата година трябва да започне да се пренася и търгува газ през интерконектора Гърция-България. Това прогнозира пред БНР министърът на енергетиката Теменужка Петкова.По нейни думи проектът е стратегически за целия Европейски съюз, а не само за България и Гърция. Неслучайно интерконекторът Гърция-България е включен в 7-те топ приоритета на ЕС в сектор \"Енергетика\", подчерта Петкова. Министърът посочи, че той ще даде възможност за реална диверсификация на източника за доставка на природен газ за целия регион на Югоизточна Европа.Петкова напомни, че проектът трябва да бъде и финансово стабилен, тъй като се реализира на територията на две държави. Тя обясни, че за да се пристъпи към подписване на окончателните договори с компаниите, които са резервирали капацитет, е необходимо най-напред българският и гръцкият регулатор да одобрят тръжния кодекс.В момента сме отправили молба към двата регулатора за максимално скъсяване на тези срокове, така че до края на месец юли ние да сме приключили с този процес по подписването на окончателните споразумения, заяви енергийният министър.По нейни думи през 2020 г. проектът ще бъде въведен в търговска експлоатация. За целта вече са избрани , ,  и , а договорът с Европейската инвестиционна банка се финализира.Петкова посочи, че българското правителство е предоставило 110 млн. евро държавна гаранция за проекта, която ще бъде използвана за финансирането от страна на Европейската инвестиционна банка. \"Предоставени са 39 млн. евро от българската оперативна програма \"Иновации и конкурентоспособност\", 45 млн. евро по механизма за свързване\", съобщи още тя.Министърът обясни, че в момента се очаква регулаторите на България и Гърция да се произнесат и да бъде одобрен мрежовият кодекс, след което ще се финализират договорите за пренос на газ.Днес предстои премиерите на двете страни Бойко Борисов и Алексис Ципрас да дадат началото на изграждането на междусистемната газова връзка.", "date": "2019.05.22", "title": "Петкова очаква газовата връзка с Гърция да заработи догодина"}
{"url": "https://news.bg/energy/za-90-dni-tarsyat-strategicheski-investitor-za-aets-belene.html", "text": "Откриват процедурата за за АЕЦ \"Белене\". Срокът е 90-дневен, съобщиха от Министерството на енергетиката.Документацията по процедурата е публикувана днес, 22 май 2019 г., в брой С176 в Официалния вестник на Европейския съюз.Срокът за получаване на заявления е до 90-тия ден, считано от датата на публикуване на поканата в Официален вестник на ЕС. Индикативният срок за приключване на процедурата е 12 месеца от днешна дата.Размразяването на проекта за втора атомна електроцентрала бе обявено с Решение на Народното събрание на Република България от 7 юни 2018 г. и Решение № 447 от 29 юни 2018 г. на Министерския съвет.. Заявление за участие в процедурата за избор на стратегически инвеститор, съответно интерес за придобиване на миноритарно акционерно участие в проектната компания, могат да подават български или чуждестранни юридически лица, както и обединения от такива.Припомняме, на 7-ми юни 2018 г.  за строителство на втора ядрена централа в България - 30-годишният проект \"Белене\", след което такова решение гласува и Министерския съвет.Срещу строителството се обявяват категорично против всички десни формации, които в момента са извън парламента. Критика изказват и , които не са доволни от изискванията на държавата към стротиелството на нова ядрена мощност.Мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ. Темата за проекта АЕЦ \"Белене\" обаче стана отново актуална, след като от  за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на 2018-та година, след изрично разрешение от БЕХ (като поръчител), но дори и това не намали на изграждането на нова ядрена централа.На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за , но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.БАН публикува доклада си в началото на годината, след изрично разрешение от БЕХ (като поръчител), но д на а.След това обаче премиерът Борисов излезе с още една , който да се осъществи с европейско финансиране.До този момент от Министерство ан енергетиката са съобщили за четири компании, които са проявили интерес към изграждането на проекта - китайската CNNC, Корейската хидроатомна корпорация, френската \"Фраматом\", както и американската \"Дженерал електрик\".Миналата седмица руският премиер Дмитрий Медведев бе на посещение в България, който също заяви, че е\".", "date": "2019.05.22", "title": "За 90 дни търсят стратегически инвеститор за АЕЦ \"Белене\""}
{"url": "https://news.bg/int-politics/frantsiya-predlaga-na-turtsiya-pvo-samp-t-na-myastoto-na-patriot-v-indzhirlik.html", "text": "Франция предложи временно да разположи в Турция системи за противовъздушна отбрана SAMP-T, коментира министърът на националната отбрана на Турция Хулуси Акар, съобщава \"Хюриет\", цитирани от ТАСС.\"Ние достигнахме определен етап от преговорите по тази тема. Те (Франция) предложиха да се поставят комплексите SAMP-T в Турция. Ние продължаваме да работим в тази посока\", допълва той.Акар посочва, че в момента \"испански комплекс Patriot се намира в базата Инджирлик, а италиански SAMP-T се намира в Кахраманмараш\".Според Акар, френската страна предлага да се проучи възможността за разполагане на системи за ПВО в Инджирлик и Кахраманмараш.\"Ако турският президент смята този вариант за приемлив, ще продължим да работим в тази посока, за да потвърдим добра воля в отношенията с Франция\", допълва министърът.SAMP-T е система за противовъздушна отбрана от ново поколение на френско-италианския консорциум Eurosam.Турция и преди това е разглеждала заявления на компанията и по-късно отменен търг за закупуване на средства за противовъздушна отбрана.Анкара продължава да проучва възможностите за двустранно сътрудничество в производството на системи.Във връзка с това, Акар коментира, че \"в ход са предварителни преговори с Eurosam за набавянето и производството на SAMP-T. Те ще продължат до октомври. Ако тази подготвителна работа бъде успешна, ние вече ще започнем преговори за производството на комплекси\", допълва той.", "date": "2019.05.22", "title": "Франция предлага на Турция ПВО SAMP-T на мястото на Patriot в Инджирлик"}
{"url": "https://news.bg/int-politics/ukrayna-prizova-za-izklyuchvaneto-na-rusiya-ot-saveta-za-sigurnost-na-oon.html", "text": "Изпълняващата длъжността министър на здравеопазването на Украйна Уляна Супрун, говорейки по време на 72-та сесия на Световната асамблея по здравеопазване в Женева, заяви, че ООН трябва да \"престане да търпи\" присъствието на Русия в Съвета за сигурност на ООН, пише \"Укринформ\".По думите ѝ това е свързано с руската агресия срещу Украйна. При това Супрун заяви, че ООН също така трябва да се откаже от \"руските пари\".\"ООН не трябва да търпи присъствието на Руската федерация в Съвета за сигурност. Страните членки на Световната здравна организация (СЗО) и други международни организации трябва да кажат \"не\" на руските пари, които пълнят западните сметки, иначе рискувате да станете заложници на Кремъл\", изтъкнала Супрун.Освен това Супрун призовала за разширяване на санкциите срещу Москва, заявявайки, че в противен случай ще бъде \"възнаградено поведение, което анулира ползите, които обществото получава от мира и просперитета\".Също така изпълняващата длъжността здравен министър добавила, че Украйна \"е надежден партньор на световната общност\" и ще продължи \"да защитава ценностите, които донесоха мир и просперитет\", а Русия пречела на Киев да извършва реформи.Оставката на Супрун е искана отдавна от парламентарните групи на Опозиционния блок и Радикалната партия на Олег Ляшко, които смятат, че нейната работа е неефективна. Съгласно украинското законодателство министрите се назначават и освобождават от Върховната рада (парламента), но тъй като Супрун е изпълняваща длъжността, тя може да бъде освободена само от правителството.Премиерът на Украйна Володимир Гройсман се обяви в защита на изпълняващата длъжността министърка на здравеопазването. През февруари съд в Киев забрани на Супрун да изпълнява задълженията си като министър на здравеопазването по време на съдебна договорка по дело на депутата от Радикалната партия Игор Мосийчук, който я обвини в некомпетентност. Правителството на Украйна подаде жалба срещу това решение. По-късно съдът върна Супрун на поста.", "date": "2019.05.22", "title": "Украйна призова за изключването на Русия от Съвета за сигурност на ООН"}
{"url": "https://news.bg/crime/mazh-napadna-mitnichar-za-47-kutii-kontrabandni-tsigari.html", "text": "52-годишен мъж ще бъде привлечен като обвиняем заради посегателство срещу митничар, информира БНР.Инцидентът станал на граничния пункт \"Капитан Андреево\". Мъжът преминал границата с Турция пеш. Той преминал паспортния контрол, но се опитал да избегне митническата проверка и да напусне пункта.Тогава мъжът бил спрян от служител на \"Митническа полиция\". Той обаче не се подчинил на нареждането на униформения, обидил митничаря и го ударил два пъти.Впоследствие мъжът е бил задържан и проверен. В него са открити 47 кутии цигари без бандерол, които били облепени около краката му.Митничарят е извадил медицинско свидетелство, според което е с лека телесна повреда.Нападателят е задържан за срок до 24 часа. Разследването по случая продължава под надзора на Районната прокуратура в Свиленград.", "date": "2019.05.22", "title": "Мъж нападна митничар за 47 кутии контрабандни цигари"}
{"url": "https://news.bg/crime/trima-zadarzhani-za-lihvarstvo-i-tormoz-v-nesebar.html", "text": "Трима са задържани за лихварство и тормоз в Несебър, предаде БНР.Според събраните по случая данни те не само отпускали незаконни заеми, но и тормозели психически и физически длъжниците, които закъснявали с вноските си.В началото на май е образувано досъдебно производство срещу 49-годишен криминално проявен мъж от Несебър, за когото се предполагало, че се занимава с незаконна лихварска дейност. Ако получателите на заемите се забавели с връщането им, той и двама негови помагачи на 54 и 31 години започвали да ги рекетират. Тримата всеки ден се обаждали по телефона на длъжниците и заплашвали тях и семействата им. Освен това посещавали домовете и работата им.При извършения обиск на жилищата на лихварите били открили мобилни телефони, лаптоп, документи и различни парични суми.Работата по случая продължава. Мъжете са задържани за 24 часа.", "date": "2019.05.22", "title": "Трима задържани за лихварство и тормоз в Несебър"}
{"url": "https://news.bg/crime/47-godishen-opita-da-podkupi-katadzhii.html", "text": "47-годишен мъж от благоевградското село Сатовча опита да подкупи полицаи при проверка на автомобила му. Това съобщиха от Областната дирекция на МВР в Разград.Мъжът е спрян за проверка в исперихското село Райнино. Той е бил без колан и за да не му съставят акт, водачът предложил на полицаите 20 лв.За това си деяние е задържан в РУ-Исперих. По случая е образувано бързо производство.", "date": "2019.05.22", "title": "47-годишен опита да подкупи катаджии "}
{"url": "https://news.bg/crime/bivsh-saprug-prostrelya-zhena-si-v-5-sutrinta.html", "text": "Сигнал за простреляна жена е получен в шуменската полиция в 5:10 ч. тази сутрин, съобщи БНР. Жената е приета в шуменската болница, не е сериозно пострадала, заявиха от Областната дирекция на МВР.Пострадалата е отивала за работа, когато е ранена с изстрел от бившия си съпруг. По първоначална информация раната й и е в областта на ухото.От хирургията в МБАЛ - Шумен увериха, че няма опасност за живота й и че е била приета от тях.Задържан е мъжът, който стрелял с оръжие. Изясняват се причините за инцидента.Малко по-късно Шуменската окръжна прокуратура информираха, че има досъдебно производство за опит за убийство при домашно насилие. Две сачми са попаднали в главата на 26-годишната Нурсел, но няма опасност за живота й.От държавното обвинение съобщават, че 30-годишният Нелгин направил опит да убие бившата си съпруга в околностите на Шумен. Изяснява се видът на оръжието, с което е бил извършен опитът за убийство на 26-годишната Нурсел.Жената била в автомобила на свой колега, с когото работели в завод \"Алкомет\" в Шумен. Те често пътували за работа заедно, тъй като живеели наблизо и били семейни приятели. 30-годишният Нелгин започнал да ги преследва и принудил колегата на бившата си жена да спре. Извадил оръжие и стрелял по нея. След това направил обратен завой, произвел още един изстрел и избягал от местопроизшествието. Открит е от полицията в Разград, където е задържан за 24 часа.Нелгин преследвал често бившата си съпруга. Ден преди инцидента тя подала втора жалба за домашно насилие срещу него. Разследването продължава.", "date": "2019.05.22", "title": "Бивш съпруг простреля жена си в 5 сутринта"}
{"url": "https://news.bg/regions/prezidentat-poslednata-nadezhda-na-gorublyantsi.html", "text": "\"Всички протестират за пари - ние искаме да не ни крадат\". Това каза за news.bg председателят на Инициативния комитет в Горубляне Иван Димитров по време на гражданския протест пред президентската институция. заради плановете на Столична община да изгради парк на техни терени. Няколко пъти през април месец те бПротестът събра около 20 души. Гражданите излязоха с искане държавният глава да наложи вето върху промените в Закона за държавната собственост. По думите на Димитров те налагат одържавяване на безценица на техните имоти.Последната надежда на събралите се в центъра на София е президентът. От Инициативния комитет са разочаровани, тъй като на всяка среща с кмета на София Йорданка Фандъкова и депутата Александър Ненков се разбират едно, а след 15 дни разбират съвсем друго.Промените, които Ненков е внесъл, са противоконституционни според протестиращите, затова те ще сезират и Прокуратурата. По Конституция одържавяването трябва да става на пазарни цени, изтъкна Димитров: \"А те ни дават 30 лева на квадратен метър, нали се сещате, че 30 лева са две пържоли с две бири\", допълни той.Протестиращите не излизат с искания за оставка, но смятат, че \"тези хора мислят само как да ни прецакат нас, хората от Горубляне\". Нас ни интересува нашият имот и да може ние да си го ползваме, обясни Димитров, като отбеляза, че комитетът не желае да се обвързва с политически и партийни интереси.", "date": "2019.05.22", "title": "Президентът - последната надежда на горублянци"}
{"url": "https://news.bg/regions/7-godini-ot-zemetresenieto-v-pernik.html", "text": "Днес се навършват точно 7 години от .Годишната от бедствието ще се отбележи с молебен и водосвет в областния град, информира БНР.Перничани ще се съберат пред черквата \"Св. Иван Рилски\", за да се помолят да няма повече бедствия. След богослужението ще бъде раздаден курбан.Курбан за здраве ще има и в село Дивотино, което беше сред най- засегнатите при земетресението селища.Земетресението беше регистрирано в 3 часа през нощта на 22 май 2012 година. То беше с магнитуд от 5.8 по скалата на Рихтер.След земетресението последва серия от вторични трусове.Инцидентът се размина без жертви. Материалните щети обаче бяха за милиони левове.След бедствието в правителството постъпиха около 8 000 молби на граждани с искане за отпускане на помощ. Около 4 000 от молбите не бяха одобрени.Хиляди други семейства ремонтираха домовете си със собствени средства, без да искат помощ от държавата.Последва издаването на заповеди за събаряне на повече от 220 жилища.", "date": "2019.05.22", "title": "7 години от земетресението в Перник"}
{"url": "https://news.bg/int-politics/turtsiya-izprati-v-rusiya-voenni-za-obuchenie-da-rabotyat-sas-s-400.html", "text": "Турция е изпратила в Русия военен персонал за обучение да работи със зенитно-ракетните комплекси С-400 \"Триумф\". Това обяви турският военен министър Хулуси Акар.\"То (обучението) вече започна\", цитира го турската телевизия NTV.По-рано в Анкара подчертаха, че няма да се откажат от покупката на С-400, а първата партида трябва да пристигне през юли.\"Подписахме споразумение с Русия, имаме отлични отношения, казваме: сделката за С-400 приключена\", заключи Акар.САЩ заявяват, че С-400 са несъвместими със стандартите на НАТО, заплашват със санкции за възможното им придобиване и многократно са изтъквали, че могат да забавят или да отменят процеса на продажба на Турция на най-новите си изтребители F-35.Анкара е един от участниците в международната програма на Вашингтон по създаването на F-35. В Турция също така неведнъж обясняваха, че С-400 не представлявала заплаха за американските F-35.Както по-рано съобщи CNBC, позовавайки се на осведомени източници, Вашингтон е дал на Анкара срок от две седмици да се откаже от руските зенитно-ракетни комплекси и да закупи американски системи \"Пейтриът\". В противен случай САЩ ще изключат Турция от програмата за F-35. С-400 \"Триумф\" е най-новата руска противовъздушна ракетна система с голям обсег. Предназначена е за унищожаване на авиация, крилати и балистични ракети, включително със среден обсег на поразяване, а също така могат да се използват и срещу наземни цели. Обхватът им на действие достига 400 км, способни са да унищожат цели на височина до 30 км.", "date": "2019.05.22", "title": "Турция изпрати в Русия военни за обучение да работят със С-400"}
{"url": "https://news.bg/world/makron-iska-po-shirok-sayuz-v-ep-sled-vota.html", "text": "Европейският парламент се нуждае от прогресивна коалиция, водена от лидери като белгийския премиер Шарл Мишел. Това мнение изрази президентът на Франция Еманюел Макрон в интервю за белгийския всекидневник \"Соар\".Пред вестника Макрон похвали \"политическия кураж\" на белгийския лидер и изрази надежда, че Мишел ще спечели белгийските и европейските избори тази неделя, защото той смята, че Европейският парламент се нуждае от лидери като Мишел.\"Европейският парламент...се нуждае от по-голяма и по-балансирана коалиция. Тази коалиция трябва да бъде изградена от лидери като Шарл Мишел, Марк Рюте, Антониу Коща и други\", отбеляза той, като имаше предвид лидерите на Белгия, Холандия и Португалия.Макрон поясни още, че политиката на Мишел е \"смела и ефективна\". По думите му лидерството на белгийския премиер му се е отплатило с \"реална тежест и сила на Белгия\" на европейско ниво.Според френския държавен глава политическата кариера на Мишел го прави идеален кандидат за топ пост в ЕС.\"Качествата и политическата му кариера означават, че той е напълно квалифициран да има легитимни европейски амбиции\", допълни Макрон.Белгия провежда федерални и местни избори, както и за Европейски парламент на 26 май.", "date": "2019.05.22", "title": "Макрон иска по-широк съюз в ЕП след вота"}
{"url": "https://news.bg/regions/otkriha-trup-na-mazh-v-kladenets-vav-vrachansko.html", "text": "Труп на 59-годишен мъж е открит в кладенец в с. Малорад, съобщават от Областната дирекция на МВР във Враца.Безжизненото тяло било открито вчера следобед. По него не са открити следи от насилие.По случая е образувано досъдебно производство.По информация на  мъртвият бил самотно живеещ местен жител. Тялото му било открито от кмета на селото, който се обезпокоил, че от няколко дни не го е виждал, въпреки че починалият всяка сутрин си пиел кафето в центъра на Малорад и пазарувал в местния магазин.Съседи разказали, че мъжът се канел да ремонтира водната помпа в кладенеца край дома си. Разследващите предполагат, че докато работел, му прилошало и паднал в дълбокия кладенец.", "date": "2019.05.22", "title": "Откриха труп на мъж в кладенец във Врачанско"}
{"url": "https://news.bg/interviews/tatyana-doncheva-gerb-tryabva-da-poluchi-cherven-karton-v-nedelya.html", "text": "В България ЕС се вижда или като панацея за нашите си вътрешни проблеми, или като касичка. И двете представи са неверни и трябва да бъдат преодолявани. Как?Ние обичаме да си създаваме прекомерни очаквания. ЕС беше виждан като панацея преди самото влизане на България в него. Хората очакваха, че жизненият стандарт ще се подобри, а бизнесът ще бъде по-конкурентоспособен. Нищо от това не се случи. През последните години лидерството на ЕНП и принадлежащите ѝ партии като ГЕРБ, които са управляващи, създадоха схеми за разпределяне на евросредства и облагодетелстването им. И липсата на върховенство на закона у нас и на работеща правосъдната система дадоха възможност на тези управляващи в последните 10 години за големите кражби и източването на европейските фондове.Това може да се промени единствено като на 26 май покажем категоричен червен картон на ГЕРБ. Трябва да има ясен знак, че тази партия вече не е в състояние да получи вота на хората. Назначаването в общините и в държавната администрация на неподходящи и некомпетентни, но изключително послушни на властта хора трябва да спре.Първо трябва да променим манталитета си и да разберем дали борбата с истинската корупция ни трябва или само ще се възмущаваме, без нищо да правим. Трябва да отпушим процеса за стартиране на чисто. Само така българите ще имат самочувствие и ще се борят за бъдещите си по-добри години.В момента се формира Европейска прокуратура. Каква е позицията на България и каква трябва да бъде?България трябва да подкрепи създаването на Европейска прокуратура. Аз обаче съм силно скептична дали ще е възможно такава да бъде създадена. При доминацията на Европейската народна партия, която е разпростряла схемите си върху по-голямата част от ЕС, не си представям как това мнозинство ще поиска създаване на институция с избор на прокурор като Лаура Кьовеши, който да разнищи схемите им.Мисля също обаче, че благодарение на натиска, който може да дойде от една Европейска прокуратура, може да обърка плановете на нашата, която счита че има последната дума и по сходни случаи може да привлича под наказателна отговорност определени лица, а над други да слага чадър. Нямаме случай, в който прокуратурата да е взела адекватно решение, когато се е касаело управляващите. В условията обаче на действаща и независима европейска прокуратура нашата ще бъде принудена да се съобразява, защото няма да може да брани избраниците си.Кои са трите големи теми, които трябва да бъдат отстоявани в следващия ЕП и върху които настояват кандидати на Движение 21?\"Движение 21\" е несистемна партия от едни много симпатични, разумни, подготвени и обучени млади хора. За тези 17 човека най-важната цел, за да могат да се защитават по-добре правата на българите в Европейския парламент, е да получат повече правомощия при вземането на решения, да имат законодателната инициатива и повече парламентарен контрол върху ЕК. Така съществените и важни решения в Европа, като пакета \"Мобилност\" и квотите за бежанци, няма да се взимат само в Съвета на ЕС от лидерите на държавите, без да се отчита интереса на граждани.\"Движение 21\" ще работи за създаване на общи политики, защитавайки интереса на гражданите.Както казах и преди това, създаването на Европейска прокуратура е ключово за нас, независимо, че ще е трудно.Ние ще дадем на българските избиратели алтернатива на статуквото, както у нас, така и в Европейския парламент.", "date": "2019.05.22", "title": "Татяна Дончева: ГЕРБ трябва да получи червен картон в неделя"}
{"url": "https://news.bg/int-politics/chesanat-e-golemiyat-pobeditel-v-sasht-ot-targovskata-voyna-s-kitay.html", "text": "За разлика от милиони други американски фермери, производителите на чесън печелят от търговската война с Китай и съответно приветстват последната , съобщава \"Гардиън\".Продажбите на чесън, отглеждан в Калифорния, вече се увеличават след десетилетия загуба заради по-евтин китайски внос. Продажбите могат да станат още по-добри, тъй като китайският чесън е изправен пред още по-високи мита, без да се вижда краят на търговската война.\"В един идеален свят бихме искали митата да останат завинаги\", коментира Кен Кристофър, изпълнителен вицепрезидент на Christopher Ranch, най-големият от трите останали производители на чесън в САЩ.Докато много земеделски стопани страдат от търговската война, защото разчитат в голяма степен на вноса в Китай, американските производители на чесън имат полза, защото разчитат предимно на продажбите на вътрешния пазар.Митата за китайски чесън са се увеличили от 10% на 25%, след като САЩ увеличиха митата за 200 млрд. долара китайски стоки и са се отказали от надеждата, че търговско споразумение между САЩ и Китай може да настъпи скоро.Докато соевите ферми в Средния запад на САЩ наблюдават как силозите се пълнят с непродадени култури, тъй като техният основен купувач - Китай спря покупките, чесънът отбеляза ръст на продажбите с 15% през последното тримесечие на 2018 г., след като САЩ приложиха 10% мита за внос на китайски чесън през септември.Ескалацията в търговската война е само няколко седмици преди събирането на чесън в САЩ. \"Очакваме покачване в търсенето на чесън в Калифорния през следващите седмици\", обяснява Кристофър.Кристофър, на 33 години, чиято ферма е 5900 акра в Гилрой, Калифорния, пътува до Вашингтон през юли, за да призове администрацията на Тръмп да включи чесъна в списъка на вноса, който ще се сблъска с мита. Като лобира за митата, Кристофър следва стъпките на дядо си, който се бори да приложи антидъмпингово мито до 400% върху китайския чесън през 90-те години.\"Ние разбираме в по-широк икономически смисъл, че търговската война не е в най-добрия интерес на САЩ, но тъй като митата се случват така или иначе, трябваше да сме сигурни, че чесънът е част от уравнението.\", допълва той.Не всеки подкрепя митата върху чесъна. Докато Кристофър лобира в полза на митата за американската международна търговска комисия, ръководителите на една от най-големите компании за подправки в света, McCormick & Company Inc, се противопоставя на тях.Компанията коментира, че рецептите зависят предимно от китайски чесън, наричайки го различен продукт от това, което се отглежда в САЩ. \"Те не са заместими. Това е като виното, важен е произходът\", заявява в интервю за \"Ройтерс\", главният изпълнителен директор, Лорънс Курциус. Ако оставим вкусовите разлики настрана, чесън \"Калифорния\" традиционно се продава на много по-високи цени от китайски чесън. Сега се продава за около 60 долара за кутия на пазара на едро, според Кристофър. Доскоро китайският чесън се продаваше за 20 долара за кутия, но се покачи до 40 долара с първите мита и вероятно скоро ще се увеличи още повече, допълва той.Новите печалби, които американските земеделски производители получават от митата са изключение в американския земеделски сектор. Китай миналата година отвърна на митата на Тръмп с мита върху американски стоки, включително соя, царевица и свинско месо.През първото тримесечие на 2019 г. доходите на земеделските производители в страните от Средния запад и Средния Юг продължават да намаляват, според проучвания на банките, публикувани този месец.Тръмп е обещал до 20 млрд. долара помощ, за да помогне на американските фермери, пострадали от продължителния спор, след като групи като Американската асоциация на соята критикуват неуспеха да се постигне споразумение. Това е в допълнение към 12 млрд. долара, които администрацията обеща миналата година, за да компенсира земеделските производители от загубите в търговската война.Търговската война удари много специалисти и земеделските стопани от западното крайбрежие, като производителите на ядки и череши, които се опитват да намерят алтернативни пазари, след като Китай наложи сериозни мита върху вноса, което прави техните продукти твърде скъпи за продажба там.Джейми Йохансон, земеделски производител на маслини и президент на калифорнийското земеделско бюро, което представлява 400 култури и 36 000 членове обяснява, че администрацията на Тръмп хвърля земеделските производители в Калифорния в средата на търговска войни с четири от петте най-големи пазари за държавата, включително Китай.\"Сред нашите членове не съм чувал, че някой да е спечелил или да се е възползвал от сегашната търговска война и мита\", допълва Йохансон.", "date": "2019.05.22", "title": "Чесънът е големият победител в САЩ от търговската война с Китай"}
{"url": "https://news.bg/politics/borisov-i-tsipras-napraviha-parva-kopka-na-gazoviya-interkonektor.html", "text": "Началото на изграждането на междусистемната газова връзка между България и Гърция, близо до прохода Маказа, поставиха премиерите на двете страни - Бойко Борисов и Алексис Ципрас, съобщиха от Министерския съвет.При посрещането на гръцкия премиер Алексис Ципрас в Кирково българският му колега Борисов заяви, че тази междусистемната газова връзка ще има ключова роля за целия регион и за Европа.Газовата връзка между България и Гърция е с дължина 182 км. От тях 150 км са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро, уточниха от МС.Един от приоритетите на енергийната политика на страната ни е гарантиране на енергийната сигурност и очакваното въвеждане в експлоатация на газовата връзка България-Гърция през 2020 г. \"Изпълняваме поставените задачи, за да осигурим инфраструктура, по която да се доставя газ за региона при конкурентни условия\", каза Борисов.Двамата премиери акцентираха, че междусистемната газова връзка е част от общите балкански проекти и . \"Колкото по-добре се развиват тези наши общи проекти, толкова по-добре е за инвестициите, за туризма, за пътникопотока, за товарите\", заяви още Бойко Борисов.След като гръцкият министър-председател пристигна с вертолет, българският му колега Борисов го покани в автомобил, управляван от него и по пътя му разказа, че туристическите приходи от двата съседни района са почти 50/50 - лятото български туристи посещават Гърция, а зимата - гръцки туристи идват у нас. Премиерът подчерта, че в региона в мир живеят християни и мюсюлмани. Двамата обсъдиха и сътрудничеството между двете страни в различни области.Основната причина за посещението на Ципрас у нас - изграждащият се газов интерконектор, е част от развитието на Южния газов коридор. Чрез IGB (интерконекторът - б.р.) България и съседните ѝ страни ще имат достъп до алтернативни доставки от Каспийския регион, както и от съществуващи или бъдещи терминали за втечнен газ.Чрез него ще получаваме азербайджански природен газ от Трансадриатическия газопровод. През интерконектора  и други.Преди срещата Борисов - Ципрас на седмичното заседание на Министерския съвет бе одобрен проект на Междуправителствено споразумение между България и Гърция за съоръжението. Междуправителственото споразумение трябва да се ратифицира от парламентите на двете страни.. Предвиден е фиксиран данъчен режим, който ще осигури предвидимост на размера на разходите за инвеститорите, който . Така запазването на капацитет в газопровода ще е по-атрактивно за бъдещите търговци на природен газ.В Междуправителствено споразумение се въвежда търговската експлоатация на интерконектора.Проектът има статут на Проект от Общ интерес за Европейския съюз и е основен приоритетен проект съгласно инициативата CESEC за междусистемна газова свързаност в Централна и Югоизточна Европа.Малко по-късно посланикът на САЩ в България Ерик Рубин заяви, че проектът IGB е обещание за енергийна диверсификация и по-голяма енергийна сигурност не само за България, но и за целия регион.\"Ние приветстваме тази ). Енергийната сигурност е важна част от националната сигурност, както и предпоставка за надежден и устойчив икономически растеж. Надяваме се да сме свидетели на бърз и непрекъснат напредък по изграждането на този интерконектор\", заяви посланик Рубин, цитиран от посолството на САЩ в България. Думите му бяха по повод на церемонията по първа копка на интерконектора Гърция-България.Във видео обръщение заместник-председателят на Европейската комисия, отговарящ за енергийния съюз Марош Шефчович определи проекта IGB като един от ключовите за изграждането на Европейския енергиен съюз.\"Днешният ден е исторически за всички европейци - както за тези, които живеят в Гърция и България, така и за всички останали, включително в Брюксел. IGB осигурява ключовите елементи от стратегията на ЕС за развитие на сигурна и устойчива енергетика. Твърдо съм уверен, че първият газ по интерконектора ще потече през януари 2021 г.\", каза заместник-председателят на Шефчович.На церемонията в Кирково участваше и Ягуб Еюбов - първи вицепремиер на Република Азербайджан. \"Днес се реализират договореностите между президента Илхам Алиев и премиера Бойко Борисов\", заяви той. Това е един от мащабните проекти в Южния газов коридор, по който България ще получава газ от Азербайджан\", допълни Еюбов.След като направиха съвместна първа копка на проекта, премиерът Борисов обясни, че много делегации се върнали от Азербайджан, (визирайки разговорите за доставки на природен газ от там - б.р.), но газта не се носи в джоб, чанта, сак и за това той прави необходимото.Преди дни е инспектирал и връзката, която се прави от българо-турската до българо-сръбската граница. Страната ни ще се възползва от различните източници на газ и ще избира най-изгодната цена, обеща Борисов.Неговият гръцки колега Алексис Ципрас посочи, че подобни връзки, спомагат за мира и стабилността както в региона на Балканите, така и в Европа. \"През последните години Гърция, България, Румъния и Сърбия работихме по перспективата за \", каза Ципрас.По думите му голяма част от доставките по тази връзка ще бъдат от Азербайджан, чрез Трансадриатическия газопровод. \"Този проект може да бъде разклонен към Сърбия и към Румъния\", добави гръцкият премиер и акцентира върху възможностите за свързаност между Балканите с Източното Средиземноморие.", "date": "2019.05.22", "title": "Борисов и Ципрас направиха първа копка на газовия интерконектор"}
{"url": "https://news.bg/int-politics/salvini-evrovotat-nyama-da-svali-koalitsiyata.html", "text": "Италианският вицепремиер Матео Салвини заяви, че не вярва, че  ще разбие коалиционното правителство в Рим.Салвини каза пред CNBC в Бари: \"Нищо няма да се промени в италианското правителство. Просто се надявам, че след изборите отношенията ни с движението \"Пет звезди\" ще бъдат по-малко конфронтационни. Няма да променяме нищо. Има твърде много неща за вършене, като фискалната реформа, образователната реформа и реформата в правосъдието\".Салвини и неговият заместник министър-председател Луиджи ди Майо са в обтегнати отношения напоследък. Ди Майо дори обвини Лигата на Салвини в опит да свали правителството.", "date": "2019.05.22", "title": "Салвини: Евровотът няма да свали коалицията"}
{"url": "https://news.bg/int-politics/kongresat-s-nov-opit-da-spre-stenata-na-tramp.html", "text": "Комисията по бюджет в конгреса на Съединените щати гласува в подкрепа на законопроекта за разходите за отбрана. Документът ще ограничи средствата, отпуснати за изграждането на стената на мексиканската граница, както и ще прекрати финансирането на американското участие в войната в Йемен.Законопроектът отпуска 690,2 милиарда долара на Министерството на отбраната за фискалната 2020 година, което е с 8 милиарда долара по-малко от исканото от Белия дом. \"Този законопроект ще забрани и използването на средства за разточителната стена на президента Тръмп, като запази ресурсите на Министерството на отбраната, за да защити Съединените щати от действителните заплахи, а не тези, които си представя нашият президент. Това отразява ангажимента за нашата национална сигурност, за която можем всички да се гордеете \", заяви председателят на бюджетната комисия Нита Лоуей.През последните месеци президентът Доналд Тръмп използва пренасочване финанси от бюджета на Пентагона, за да набере необходимите средства за изграждането на стената по мексиканската граница.Конгресът, доминиран от демократите, води рестриктивна ", "date": "2019.05.22", "title": "Конгресът с нов опит да спре Стената на Тръмп"}
{"url": "https://news.bg/int-politics/sasht-zapochna-voyna-na-dronove-s-kitay.html", "text": "Произведените в Китай дронове могат да представляват риск за американския бизнес и компании, предаде АП.Агенцията се позовава на изразена тревога от Белия дом, че произведените в Азия машини могат да се ползват за шпионаж в полза на Пекин.Една от водещите китайски компании за производство на дронове - \"Ди Джей Ай\" отхвърли обвиненията.Това е поредната ескалация на търговската война между двете световни икономики. , че обмисля рестриктивни мерки срещу Huawei.През 2017 г. Пентагонът забрани на американската армия да ползват дроновете на \"Ди Джей Ай\".", "date": "2019.05.22", "title": "САЩ започна война на дронове с Китай"}
{"url": "https://news.bg/world/london-izprati-shest-f-35-v-kipar.html", "text": "Шест самолета F35-B Lightning, най-новият изтребител в Обединеното кралство, пристигнаха във вторник в британска военновъздушна база за Кипър за обучение и тест на системите. Това е първото разгръщане на самолета в чужбина, съобщи АП.Командирът на британската военно въздушна база в Акротири Кристофър Снайт заяви, че разгръщането ще позволи на пилотите да тестват самолетите и логистиката.Снайт каза, че обучението има за цел да подготви самолета за първото му разполагане на борда на новия самолетоносач в Обединеното кралство, HMS Queen Elizabeth, и да развие възможностите за нанасяне на удари.Няма текущи планове за това самолетите да водят бойни мисии, каза Снайт.Летателната подготовка ще се проведе над водите на юг от Кипър и няма да включва никакви оръжия.", "date": "2019.05.22", "title": "Лондон изпрати шест F-35 в Кипър"}
{"url": "https://news.bg/weather/dazhd-i-slantse-se-reduvat-3.html", "text": "Днес преди обяд ще е слънчево. След обяд ще има временни увеличения на облачността, но само на отделни места в Източна България и планинските райони ще превали краткотраен дъжд. Ще духа слаб до умерен западен вятър. Максималните температури ще са между 23° и 28°.Това съобщиха от НИМХ.В планините ще е слънчево. След обяд ще се развива купеста и купесто-дъждовна облачност и на места ще превали краткотраен дъжд, възможно е и да прегърми. Ще духа умерен, по високите и открити части - силен западен вятър. Максималната температура на височина 1200 метра ще е около 17°, на 2000 метра - около 10°.По Черноморието ще е слънчево, след обяд ще има временни увеличения на облачността, но ще е почти без валежи. Ще духа умерен западен вятър. Максималните температури ще са между 21° и 27°. Температурата на морската вода е 16° - 19°. Вълнението на морето ще е 1 - 2 бала.", "date": "2019.05.22", "title": "Дъжд и слънце се редуват"}
{"url": "https://news.bg/health/lekari-i-patsienti-sabirat-pari-za-nova-sgrada-na-detskata-klinika-v-plovdiv.html", "text": "Лекари, студенти и ученици от Пловдив събират средства за строителството на нова сграда за детската клиника и онкохематологията към университетската болница \"Св. Георги\" в града, съобщи БНТ.В момента тези звена се помещават в стари бази, които не отговарят на съвременните изисквания за лечение и престой на пациентите.Решението, което целият медицински персонал подкрепя е изграждането на модерен корпус, в който да бъдат преместени детска клиника и онкохематология. Досега са събрани близо 7000 лева.Строителството на новия корпус ще струва около 10 млн. лв.Детската клиника и спешното педиатрично отделение в Пловдив са едни от най натоварените - приемат пациенти от цяла Южна България и най-тежките случаи от страната.В онкологичното отделение престоят е най-дълъг, а недостигът на пространство застрашава лечението на децата.", "date": "2019.05.22", "title": "Лекари и пациенти събират пари за нова сграда на детската клиника в Пловдив"}
{"url": "https://news.bg/society/za-nay-tsennoto-da-usetish-che-si-bil-polezen.html", "text": "През учебната година, както и през лятната ваканция, читалищната дейност в с. Царацово, обл. Пловдив се подпомага чрез доброволните инициативи на две ученички - Михаела Михова и Александра Виденов. Единадесетокласничките се занимават активно с организацията на чествания, местни празници, на фолклорни и спортни събития, както и помагат в библиотеката на читалището. Напълно заслужено през 2018 година те бяха наградени с приз за постоянство на . Разговаряме с Михаела и Александра за силата на доброто преди тазгодишното издание на благотворителната инициатива и точно в момента, когато тече , в която всеки един от вас може да се включи.Михаела и Александра споделиха за news.bg, че читалището ги привлича от съвсем малки. Спомнят си как още в детската градина дядовците им са ги водили да си вземат книги и са им чели. По-късно се включват в танцовия състав към читалище \"Дядо Иван Арабаджията - 1926 г.\" и така е и до днес. Въпреки останалите ангажименти и двете момичета успяват да намерят време за всички инициативи и мероприятия. Улеснява ги използването на личен график, който е част от задачите през седмицата.\"Винаги правим всичко с голямо желание и удоволствие, а когато това е свързано с усмивки и благодарствени погледи удовлетворението е още по-голямо\", признават момичетата.Читалищата в България винаги са били просветни институции, стожери на българските традиции и духовността. Доста от тях днес обаче тънат в разруха. За да се възродят отново, според Михаела и Александра е необходимо на първо място да има сърцати хора, които с желание, удоволствие и идеи да изпълняват своите задължения. Такива хора те са срещнали в с. Царацово в лицето на Елисавета Сандекова и Христина Иванова - хората, които работят в читалището. От самото начало те са насочвали неуморните ученички, подкрепяли са ги, поставяли са им задачи и са били до тях във всички дейности. \"Те са хората, които с труда си и с идеите си крепят читалището. Те ни показаха и посоката, в която поехме преди време\", категорични са Александра и Михаела.Доброволчеството за тях е много хубаво нещо. Основното чувство, което им дава стимул се оказва удовлетворението, че си полезен, че можеш да покажеш добрата страна и ползите от съществуването на тази институция - стремейки се да съхраняваш традициите и духовността, да ограмотяваш, да учиш на добро.Любовта към книгите на първо място, към народните танци, любовта към историята и традициите - всичко това мотивира двете млади дами да пренасят енергията си и да влагат сили в дейността на читалището. Не на последно място е и общуването с млади и позитивни хора, което за тях е зареждащо.Всеки на тази възраст вече избира пътя, по който да поеме. Ние от дълго време сме го избрали, паралелно с останалите ангажименти в училище. За техните връстници в училище каузата се струва интересна, говорят с момичетата често на тази тема, но самите те признават, че не всеки е готов да бъде част от една такава доброволческа инициатива. Срещат помощ и подкрепа от съучениците си, а са дарени с радост.Михаела и Александра безспорно са културни дейци, отличени като герои. Съвсем обаче не се чувстват така и скромно споделят: \"Ние сме обикновени момичета, които се занимават с това, което обичат, и ни е интересно, приятно и забавно. Научаваме доста нови неща, които в определени моменти бихме казали са ни и полезни. Не сме герои, ние сме обикновени хора.\"Най-ценното от доброволческата им дейност е усещането, че са били полезни, че са подали ръка и са помогнали на някого. Въпреки неуморния труд, те се чувстват удовлетворени. А стимулът да продължат са видимите резултати - \"това, че се получава и успяваш, искаш да продължиш пак така напред\", разказват още единадесетокласничките.Културните дейности в читалището им носят емоции и ги зареждат. \"Винаги с удоволствие сме участвали в тях и трудностите, каквито винаги има, не са били пречка да се справяме с всичко, даже напротив, те са ни мотивирали да бъдем по-точни и усърдни\".Както в миналото, така и сега читалището винаги е било просветен център, пазител на традиции и духовност, смятат Михаела и Александра. Те считат, че в Царацово тези му функции се пазят и до днес благодарение на хората, които са там - тяхното желание да се възродят, техните идеи, тяхната инициативност, която ги зарежда и разбира се, те двете самите.Чрез тези инициативи - празници, чествания, организирането на сбирки за деца, народни танци за деца и възрастни, привличат много млади хора, които имат възможност да се запознаят с традициите, книгите и миналото, а в Царацово живеят много млади семейства, чиито деца проявяват интерес в тази насока. Библиотеката разполага с много богат запас от книги на различни теми и за различни възрасти и непрекъснато се обогатява.Следващата година предстои двете момичета да завършват средното си образование и вече са се ориентирали в желаната професия. И Михаела, и Александра искат да следват медицина. Започнали са и с подготовката за изпитите.Училището и доброволческата работа до сега са вървели ръка за ръка. \"Твърдо решени сме да бъдем в читалището още дълго време и да продължим с това, с което се занимаваме. Смятаме, че тази дейност само може да ни бъде от полза в бъдеще, а от друга страна и ние да бъдем полезни с това, с което предстои да се занимаваме\", казват момичетата. Михаела и Александра изразиха надежда, че ще успеят да предадат на по-малките това, което до сега са научили. Стремежът им е да привлекат децата към читалището и неговата дейност, за да го има националният дух и гордост и самочувствието на знаещи хора, които познават миналото си.", "date": "2019.05.22", "title": "За най-ценното - да усетиш, че си бил полезен"}
{"url": "https://news.bg/politics/borisov-drapna-gerb-pred-bsp-dni-predi-vota.html", "text": "ГЕРБ изпреварват БСП с 2%. Това обясни социологът Добромир Живков, Маркет линкс пред bTV.По думите му това се дължи на активността на премиера. Трети са ДПС, а във врата им диша ВМРО. Те са четвъртата сигурна партия, която ще има евродепутат.\"Демократична България също са с много сериозен шанс да влезе в ЕП\", изтъкна Живков. Дали ще има пет или четири партии със свои в ЕП зависи от мотивация на електората.42% заявяват, че ще гласуват в неделя. \"По-скоро да\" са обявили 21%. 13% са категорични, че няма да отидат до урните. 16% все още се колебаят.Социолозите не очакват почивните дни да окажат съществено влияние върху избирателната активност.Според Добромир Живкое има успокоение в социалното напрежение след \"Апартамент гейт\". 52% от анкетираните не вярват, че има контрол върху харченето на еврофондове. 25% са отговорили п\"о-скоро не\". 36% дават средна оценка за работата на евродепутатите ни. 28% дават слаба, 29% дават добра оценка на дейността на нашите представители в Брюксел.", "date": "2019.05.22", "title": "Борисов дръпна ГЕРБ пред БСП дни преди вота"}
{"url": "https://news.bg/society/nyama-shteti-po-infrastrukturata-na-varna-sled-poroite.html", "text": "\"Не са констатирани щети по градската инфраструктура. Има наноси, които ще бъдат изчистени.\" Това съобщи в ефира на Нова телевизия зам.-кметът на Варна Христо Иванов.По думите му започва и интензивна профилактика на дъждоотводнителната система по тези булеварди и точки, които са били затлачени вследствие на интензивния дъжд. Той обяснява, че снощи късно вечерта е направен обход на щетите.\"Имаше точки в града, по основни булеварди, където се бяха образували големи локви. Имаме дежурни екипи от страна на ВиК и от страна на фирмата, която поддържа дъждовната канализация\", допълни още зам.-кметът.Директорът на пожарната във Варна комисар Тихомир Тотев отбеляза, че са постъпили постъпиха 7 сигнала за щети и произшествия, причинени от проливния дъжд и силния вятър.\"Девет екипа на пожарната се справиха със ситуацията за около 2 часа. Лошото време не ни изненада. Имаше един паднал клон и 5 наводнени обекта\", посочи директорът на пожарната.Припомняме, че снощи вечерта  За 20 минути улици в града се превърнаха в реки, а тревните площи побеляха.Проблеми имаше и по новоизградения бул. \"Васил Левски\". По-рано през деня пък ", "date": "2019.05.22", "title": "Няма щети по инфраструктурата на Варна след пороите"}
{"url": "https://news.bg/health/mazh-razbra-che-ima-hepatit-s-4-godini-sled-kato-e-daril-krav.html", "text": "Мъж разбра, че е заразен с хепатит С 4 години, след като е дарил кръв. Иван Такев разказа историята си пред bTV.Дарявал съм кръв два пъти в живота, изтъкна той. Тази година отишъл да дари кръв и тогава разбрал, че е заразен. Никой не му казал след първото кръводаряване. \"Бях доста шокиран. Не съм вярвал, че може да се случи на мен\", каза Такев.Системата е такава, че като се установи такова заболяване се уведомява РЗИ, РЗИ уведомява личния лекар, който трябва да уведоми пациента. Неговият личен лекар не е уведомен. , смята Такев. Той настоява за лично уведомяване на пациента. Институциите трябва да спрат да си измиват ръцете, настоява Такев.Адвокат Мария Шаркова каза, че в нейната практика има няколко такива случаи. В наредбите няма ясна разпоредба кой носи отговорност да уведоми пациента., подчерта Шаркова. Стига се до абсурда, , по думите й.Илиан Михайлов от националния център по трансфузионна хематология призна, че има празнота в нормативната уредба. Според него личният лекар трябва да уведоми пациента. Законът обаче не е изричен кой трябва да уведоми пациента.", "date": "2019.05.22", "title": "Мъж разбра, че има хепатит С 4 години, след като е дарил кръв"}
{"url": "https://news.bg/health/stabilno-e-sastoyanieto-na-16-godishnoto-momche-naragano-s-nozh.html", "text": "16-годишното момче, което бе наръгано с нож до бившия хотел \"Плиска\", остава в болница. След направена операция, то е в стабилно състояние, съобщи Нова телевизия.Младежът е с две прободни рани в областта на гърдите. За инцидент беше задържано друго 16-годишно момче. .Момчетата са били на детска дискотека. След скандал едното момче е наръгало другото.", "date": "2019.05.22", "title": "Стабилно е състоянието на 16-годишното момче, наръгано с нож"}
{"url": "https://news.bg/politics/mariyana-nikolova-sazdava-novi-merki-za-spravyane-s-demografskata-kriza.html", "text": "\"Структурирах работна група, която ще изготви нова визия за нова демографска политика. Тя включва експерти и учени от БАН, както и практици и действащите лекари от акушеро-гинекологичните болници. Това заяви вицепремиерът по демографската и икономическа политика Марияна Николова в сутрешния блок на Нова телевизия.По думите ѝ вече са проведени разговори с лекари, които са поставили и конректни проблеми.Николова подчерта, че демографската политика не е проблем само на България, но и на целия ЕС.В тази връзка като добър пример за икономическа и демографска политика, вицепремиерът отбеляза Унгария.\"Трябва да има финансови стимули, но те трябва да са реални и измери, съобразно възможностите на държавата\", изтъкна Николова.Тя добави, че МТСП предлага различни социални мерки, които са за подпомагане на майките с домашни помощници.По думите ѝ детските градини трябва да бъдат безплатни поне до 5 години на детето, както и храноденът на детето в училище.Вицепремиерът подчерта, че 6400 лв. е нереална помощ за раждане на второ дете. \"В крайна сметка трябва да бъдат направени необходимите разчети и да се дадат реални цифри\", посочи тя.Николова допълни, че се надява след 15 юли вече да има готови мерки, които да предложат за справяне с демографската криза.По повод изплатените обезщетения от 10 лв. на три от семействата на загинали при катастрофата край Своге тя заяви, че категорично не е съгласна с позицията на застрахователя и при конкретно становище на КФН обезщетението следва да бъде платено.Тя е на мнение, че при евентуален съдебен спор, делото ще бъде спечелено от пострадалите.Вицепремиерът коментира и новоизбрания президент на Украйна Володимир Зеленски и го определи като изключително деен човек.\"Той ще бъде човек на действието, не на приказките\", завърши Николова.", "date": "2019.05.22", "title": "Марияна Николова създава нови мерки за справяне с демографската криза"}
{"url": "https://news.bg/society/zastrahovatelyat-ochakva-sadebno-reshenie-za-katastrofata-kray-svoge.html", "text": "\"Не сме изплатили обезщетение.\" Това заяви Стоян Проданов, представител на застрахователя пред bTV по повод изплащането на обезщетенията на близките на загиналите в  Той подчерта, че човешкият живот няма цена. Дружеството обжалва разпореденото обезщетение. По думите на Проданов 10 лева са преведени, за да не подлежат на санкция, докато тече обжалването. Според КФН обаче 10 лева превод е абсолютно незаконно. Проданов е на мнение, че загиналите край Своге не са ползвали обществен превоз. Друг аргумент е, че има нарушение на транспортната фирма.\"Имаме принципна позиция, ако имаме съответните документи, ще изплатим обезщетение\", подчерта той.По думите му са подложени на шантаж и натиск от страна на асоциацията на пострадалите при катастрофи.\"Не се опитваме да заобиколим закона, не можем да сложим цена на човешкия живот\", обясни той.Роднините изтъкнаха, че застрахователят обижда пострадалите.По думите на Пламен Златанов, загубил близък, тези 10 лв. са шокиращи.Ради Манолова е категорична, че застрахователят се гаври с близките. Обвинил ги, че шантажират застрахователното дружество. От КФН заявяват, че трябва да получат 50 000 лева.Припомняме, че вчера, 21 май, до премиера Борисов, омбудсмана Манолова и председателя на КФН Бойко Атанасов. В него те обясняват, че застрахователната компания \"Бул Инс\" АД е изпратила на някои от близките на загиналите сумата от 10 лева вместо полагащите се по закон минимум 50 000 лева. Писмото може да прочетете .В тази връзка малко по-късно от КФН заявиха, че минималната сума за изплащане по застраховката според Кодекса за застраховането еИзплащането на сумата от 10 лв. обезщетение за пътник в катастрофиралото превозно средство е противозаконно, защото законът изрично е предвидил минимална сума от 50 000 лв. за всеки пътник, информират от КФН.", "date": "2019.05.22", "title": "Застрахователят очаква съдебно решение за катастрофата край Своге"}
{"url": "https://news.bg/politics/uchilishte-s-razshireno-izuchavane-na-balgarski-ezik-sazdavat-v-ukrayna.html", "text": "Втората държава, чийто представител на церемонията по встъпване в длъжност на новия президент на Украйна Володимир Зеленски е поканил на среща на четири очи, е България. Представител на страната ни там беше вицепремиерът Марияна Николова.На срещата Зелински е потвърдил ангажиментите за създаване на украинско училище с разширено изучаване на български език, обясни на заседанието на Министерския съвет Николова.След срещата стана ясно, че е изпълнено обещанието от бившия президент на Украйна Петро Порошенко за запазване на правата на българската общност в Болградския регион. В този регион е най-голямата българска диаспора - около 200 000 души.", "date": "2019.05.22", "title": "Училище с разширено изучаване на български език създават в Украйна "}
{"url": "https://news.bg/politics/uspeshen-biznes-no-ne-za-nasha-smetka.html", "text": "От години на България ѝ се носи тъжна слава на най-корумпираната държава в ЕС, в която властват политическа и бизнес олигархия и сива икономика, а бедността се задълбочава.Годишният доклад \"Барометър на свободата\" за 2018 г. на либералната германска Фондация \"Фридрих Науман\" сочи, че България е в дъното на класациите сред страните от ЕС и с най-лоши показатели по свобода на словото и независимост на правната система и с най-голяма корупция.Обществото ни вирее в микрокосмос от свободия и безнаказаност на всички нива, а последствията от това са повече от тревожни. Все по-често хората се примиряват с безобразията, живеейки с притеснението дали ще успеят да покрият санитарния минимум за оцеляването си - храна, вода и покрив над главата. Мнозина изпадат в безизходица, когато възникнат извънредни обстоятелства, свързани със здравето и грижата за близките им. А през това време политическите лидери не само че не са ангажирани с проблемите на народа, но активно покровителстват картелите и безпаметния грабеж над българите.Но това не e нашата България, с която ние се гордеем! Страна, пълна с традиции, богата история и невероятна природа!Днес повече от всякога се нуждаем от истински родолюбци, които да се застъпят за интересите на всички българи. Колкото и безнадеждна да изглежда ситуацията, има позитивни примери и реална алтернатива на статуквото. Има лидери и предприемачи, които са успешни не за сметка на това, че ощетяват народа. Такъв е Веселин Марешки, водач на листата на \"Воля - Българските родолюбци\". Човек, който сам е постигнал успех и е развил бизнеса си с грижа и в полза на целия български народ. Политик и родолюбец, който с готовност поведе битка срещу картелите, олигархията и корупцията, за да спре грабежа на всички български граждани.Вече дълги години той успява да докаже, че личният успех може да се реализира, без да е в ущърб на българите, че е осъществим без държавна помощ, обществени поръчки или политически чадър. Марешки винаги е сред народа, той ежедневно си говори с хората, за да познава от първо лице истинските им проблеми и да търси начин за тяхното решаване.Успехът на Веселин Марешки, със създадената верига аптеки \"Марешки\" е безспорен - присъстват в над 140 населени места, а броят на обектите е над 300 с удобна локация за всички и с над 3 милиона благодарни клиенти месечно. Цените са достъпни, с грижа за клиентите, а подкрепата и доверието им му помага да се противопостави на фармацевтичния картел.През годините и с откриването на все повече обекти в отдалечени населени места, заради постоянно растящите транспортни разходи, се налага Марешки да се изправи и срещу картела на горивата. Отново личните интереси на предприемача не са водещи. Аптеките се грижат за здравето на българския народ и не може да се допусне надутите цени на горивата да завишат, изкуствено, цените на лекарствата. Повеждайки и тази битка - срещу поредния картел, налагащ грабеж - той създава собствена верига бензиностанции VM Petroleum, където горивата са на разумни цени.\"Успехът на всяко едно управление се измерва по джоба на всеки българин\" обича да казва Марешки. И наистина трудно може да се определи по-обективен критерий за развитието на една държава от благосъстоянието на народа ѝ. А днес в България виждаме беден народ, доведен до ръба на нищетата и мизерията, който е обезверен от повтарящите се злощастни политически сценарии и манипулации.На предстоящите избори за Европейски парламент, Веселин Марешки ще поведе коалиция \"Воля - Българските родолюбци!\" срещу картелите, корупцията и грабежа. Със своя доказан пример за патриотизъм и успешен бизнес, който не ощетява хората от народа, а точно обратното - дава им достъпно здраве и транспорт, лидерът Марешки ще се бори да върне човешкото достойнство на българите.", "date": "2019.05.22", "title": "Успешен бизнес, но не за наша сметка"}
{"url": "https://news.bg/regions/ima-ili-nyama-shteti-po-infrastrukturata-vav-varna.html", "text": "Часове след като премиерът Бойко Борисов посети Варна и специално попита как е новият бул. \"Васил Левски\", излелият се дъжд създаде известни трудности на варненци.В социалната мрежа Фейсбук показаха снимки на паднал стълб до шосето, как водата се излива като водопад между стените на един от надлезите, а в постовете до снимките се описва, че има и свличане на земна маса, докато директното шосе е наводнено. \"Всичко това се случва по буквално току-що открития булевард, гордост на кмета Иван Портних\", пишат жителите на морската ни столица.Малко след наводнението зам.-кметът на Варна Христо Иванов увери зрителите на Нова телевизия, че  от падналия дъжд.Варненци, свидетели на щетите от дъжда, припомнят, че булевардът е струвал на държавата и общината над 120 милиона лева.\"Случилото се е напълно неприемливо! Нова инфраструктура за над 120 милиона, трябва да ни служи безпроблемно в следващите десетилетия, а не да се срутва при първия дъжд. Тя трябва да е изчислена да поема далеч по-обилни валежи и бури от разразилата се днес в морската ни столица\", пишат варненци.Припомняме, вчера кметът Иван Портних заедно с общински служители провери последиците от дъжда. В местната преса пише, че на кръговото с бул. \"Владислав Варненчик\", в близост до недовършено укрепване на канал за подземни комуникации, е подкопан стълб от уличното осветление. Очаква се кабелното трасе да бъде бетонирано след като спре дъжда, така е наредил кметът на Варна.Водосбор е станал на около 150 м от кръговото на бул. \"Цар Освободител малко след дъжда и градушката. Водата самоволно е решила да направи езеро, след като шахтите са били запушени, а изоставените от строителството земни маси са се свлекли.Това не е първият случай, когато дъждът  столица. Местните се шегуват, че след първите капки градът им става \"аквапарк\".\"Докога ще позволяваме гавра с нашите пари, време и интелект е въпрос, който не търпи отлагане! Независимо дали е в София, Варна, Видин или Свиленград и независимо от партията на власт, питат гражданите в социалната мрежа.Междувременно от Гражданска защита и пожарната съобщиха пред bTV за девет сигнала и за изтегляне на закъсал автомобил.Седем от сигналите са подадени едновременно, което е създало известно напрежение. Едно от обаждането е било за паднал клон, друго - за наклонен стълб, а останалите за наводнени домове. Един сигнал е подаден и за свлачище в село Михале.Според зам.-кмета Христо Иванов причина за наклонения стълб на моста на бул. \"Васил Левски\" не било некачествено строителство, а паралелна комуникация, която минавала успоредно на моста. Стълбът е отстранен и ще бъде укрепен допълнително, увери зам.-кметът.\"На бул. Цар Освободител\" не е правено ново изграждане на дъждовна канализация. Монтирани са допълнителни дъждоотводнителни решетки, но вчера са се затлачили, което предизвика акция по тяхното почистване\", допълни Христо Иванов.Според директора на варненската пожарна Тихомир Тотев: \"като цяло няма нанесени материални щети\".", "date": "2019.05.22", "title": "Има или няма щети по инфраструктурата във Варна?"}
{"url": "https://news.bg/press/advokat-na-zaginalite-do-svoge-i-bul-ins-v-spor-za-obezshteteniya-11-prepisvachi-s-anulirana-matura-po-balgarski.html", "text": "Отворено писмо до премиера Бойко Борисов, омбудсмана Мая Манолова и председателя на КФН Бойко Атанасов, подписано от името на наследниците на загиналите при катастрофата край Своге през август 2018 г., разпали скандал във вторник. При нея загинаха 20 души.Попитан какво визира под неистински документи, Проданов обясни, че няма представен пътен лист, няма уведомяване на \"Автомобилна администрация\", списъкът с пътувалите, заверен от кмета, е с разминавания с наистина пътували, ранени и загинали, няма никаква фактура, билет, или какъвто и да е платежен документ или кочан, от които да е видно, че такива са издавани.Следва обяснение, че след представяне на всички необходими документи за изплащане на обезщетения по полицата \"Злополука на пътниците\" и след 8-месечно разтакаване \"Бул Инс\" е превела по 10 лв. на трима от наследниците на загиналите. Комисията по финансов надзор е наложила принудителна административна мярка с указание за плащане на цялата сума.Народът му отпусна края. А трите сфери, за които приоритетно ще харчим пари, са екскурзии, домакински електроуреди и ремонт на жилището, показва проучване за нагласите за потребление в страните от ЕС. 67% от българите са отговорили, че през 2019 г. планират да харчат повече за свободното си време и пътувания в сравнение с 2018 г. Този показател е над средното за Европейския съюз ниво от 60%.Със 7% са се увеличили българите, които възнамеряват да пътуват повече в сравнение с анкета от предходната година. Те дори планират повече от едно пътуване за годината извън страната. Норвежците са едни от народите, които ще харчат най-много за пътувания, като 73% смятат да увеличат разходите си, докато при французите и унгарците е най-малък делът на хората, които смятат да похарчат повече за пътешествия - съответно 48% и 46%.Зрелостниците трябваше да се справят с три модула, които включваха 41 задачи. Първият и тест с 30 въпроса за пунктуация и граматика, проверка на знанията им за авторите и творбите по литературни, както и работа текст. Във вторият модул трябваше да се справят с извличане на информация от текстове, поставяне на препинателни значи, членуване и посочване на герои с произведения. За първите два модула имаха по 60 минути, докато за третия разполагаха със 120. По последната 41 задача зрелостниците трябваше да напишат есе или интерпретативно съчинение на тема \"Реалност и измислица\" по разказа \"Косачи\" на Елин Пелин.Софийска градска прокуратура (СГП) привлече към наказателна отговорност петима лекари по дентална медицина - Л.Г., Т.М., Д.Б., А.В. и Х. Б., и един от техните помагачи - Г.М., за извършени от тях документи измами в условия на продължавано престъпление, чрез които неправомерно са получили суми от НЗОК- престъпления по чл. 212 ал.1 вр. чл. 26 ал.1 чл. 20 от НК. Това съобщиха от пресцентъра на прокуратурата.Разследването е установило, че петимата лекари по дентална медицина работели в София, но не се познавали помежду си. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им- \"Хипократ\".Предизборното изливане на пари не секна и днес. Този път ощастливена бе Варна. Премиерът Бойко Борисов лично посети града и донесе радостната вест - държавата дава 1 млн. лв. за довършване на църквата \"Свети Прокопий Варненски\". Визитата на Борисов в града съдържаше познатия от последните седмици инструментариум - инспектира строящи се обекти в компанията на Владислав Горанов и Томислав Дончев, преряза лента, нахока опоненти и комунисти. Дори качи кмета на Варна Иван Портних в джипа си и на живо във \"Фейсбук\" предава как градоначалника му докладва за промените в града.Защо собственици на малки ВЕИ протестират от няколко дни, заплашват с гражданско неподчинение и искат оставката на енергийния министър Теменужка Петкова? Въпросът стана актуален отново след заканите им за блокиране на пътища и унищожаване на соларни централи.Формално от Съюза на европейските производители на зелена енергия, който обединява част от ВЕИ инсталациите с мощност до 200 кВт, недоволстват срещу разпоредба в Закона за енергетиката, която ограничава преференциалните цени за електроенергията им и според тях е причина за фалити в сектора. Но исканията им не са подкрепени от останалите организации в сектора като Българската фотоволтаичната асоциация и Българската ветроенергийна асоциация. А против действията им директно застанаха работодателските организации. Освен това въпросният законов текст е в сила още от 2015 г. и цели да ограничи двойното субсидиране на такива проекти - веднъж чрез безвъзмездно финансиране от различни еврофондове и втори път чрез преференциалната цена за тока им. По казуса има решение и на Конституционния съд, а настоящата схема за изкупуване на тока е одобрена от еврокомисията.Цяла къща липсва от имотната декларация на премиера Бойко Борисов, сигнализира в социалните мрежи журналистът Атанас Чобанов от \"Биволъ\". Както ДУМА вече писа, през 2007 г. Борисов купува от братовчед си Радослав Иванов имот в близост до къщата си в Банкя. Сделката е за смешните 3496,90 лв. за 462 кв. метра. На въпросния имот вече се издига сграда, което обаче не е отразено по никакъв начин в имотните декларации на премиера.Чобанов твърди, че от кадастъра става ясно, че Борисов е вдигнал къща на парцела през 2009 г. \"Разрешението за строеж номер 200 е получено на 16 октомври 2008 г. от главен архитект на Банкя. Строителната площадка е открита на 7 ноември 2008. Строежът е заснет и нанесен в кадастралния план на София на 17 септември 2009 г. Докато Борисов строи новата къща, старата му фамилна къща е ипотекирана за финансиране на предизборната кампания на ГЕРБ. Новият имот получава акт 16 на 13 октомври 2009 г., когато Борисов вече е премиер\", пише журналистът. В периода 2008-2010 г. в имот, собственост на Бойко Методиев Борисов в Банкя, е поникнала къща с РЗП 138 кв. м, която също е собственост на Бойко Методиев Борисов, подчертава той.", "date": "2019.05.22", "title": "Адвокат на загиналите до Своге и \"Бул Инс\" в спор за обезщетения, 11 преписвачи с анулирана матура по български"}
{"url": "https://news.bg/regions/poroy-navodni-novoto-kragovo-na-varna.html", "text": "Порой и градушка падна във Варна тази вечер. За 20 минути улици в града се превърнаха в реки, а тревните площи побеляха.Лошото време парализира трафика за кратко. Проблеми имаше и по новоизградения бул. \"Васил Левски\", съобщи бТВ.От разпространените в социалните мрежи снимки и клипове се вижда, че се е срутил тротоар. Очевидци съобщиха за коли на пожарната и полицията на мястото. Във вечерните часове над града се изсипа порой, след който настанаха пораженията. Жители на Варна информират още за пропаднал електрически стълб и шурнала като поток вода върху новото трасе - тръгнала е при отворената дупка на кръстовището.Булевардът бе пуснат за движение малко преди Великден от премиера Борисов. Обектът няма акт 16. Строителството продължи около година и половина, крайна цена не е съобщавана. Става дума за поне 115 млн. лв., повече от които предостави държавата. Проектът, в рамките на който бяха изграждани и надлезните кръстовища, е най-голямата инвестиция в пътищата на Варна през последните десетилетия.Силна градушка падна следобед над Велико Търново. Ледените късчета бяха с размерите на лешник.Ледени топчета с големина на орех паднаха този следобед в Шкорпиловци. На юг град, колкото грахово зърно, падна в Бургас.Количеството дъжд е било 12 литра на квадратен метър, съобщиха от хидрометеорологичната обсерватория.", "date": "2019.05.22", "title": "Порой наводни новото кръгово на Варна"}
{"url": "https://news.bg/int-politics/prestapleniya-na-bezhantsi-vzeha-glavata-na-ministar-v-holandiya.html", "text": "Сгрешена статистика за престъпността сред бежанците в Холандия доведе до оставката на министъра за правосъдието и здравеопазването Марк Харберс.Той беше критикуван, че леки нарушения като дребни кражби се описват конкретно, а тежките престъпления като изнасилванията и убийства се включват в категория \"други\".Тази статистика стана явна от публикувания годишен доклад за миграцията. Документът предизвика критики от депутатите.Това принуди Марк Харберс да поеме цялата вина и да подаде оставка. Неговото оттегляне става дни преди насрочените за четвъртък в Холандия избори за европейски парламент.Анализатори очакват крайните популисти да привлекат повече гласове от редица традиционни партии.", "date": "2019.05.22", "title": "Престъпления на бежанци взеха главата на министър в Холандия"}
{"url": "https://news.bg/world/ot-kosmosa-rusiya-broi-mechkite-v-arktika.html", "text": "Броят на мечките в Арктика , съобщиха руски учени. Техните оценки се базират на емпирични наблюдения.Руските учени се надяват, че мечки се срещат по-често. За да може данните за броя на животните да са точни, обаче е нужно преценката да бъде направена въз основа на използване на инструменти.За целта е възможно да се изследват снимки от космоса.", "date": "2019.05.22", "title": "От космоса Русия брои мечките в Арктика"}
{"url": "https://news.bg/disasters/sasht-asad-mozhe-da-e-izpolzval-himichesko-orazhie-prez-mesets-may.html", "text": "Държавният департамент на САЩ заяви, че сирийският президент Башар Асад може да е използвал химическо оръжие при атаката от 19 май в Северозападна Сирия. Той добави, че все още събира информация за инцидента, но предупреди, че може да е била включена и хлорна атака.Предполагаемото нападение от 19 май в Северозападна Сирия е част от насилствената кампания на режима на Асад, която нарушава прекратяването на огъня, което защитаваше няколко милиона цивилни в района на Идлиб.Кампанията засегна голям брой сирийци, които вече са били изселени насилствено от в други части на Сирия, унищожила е здравни заведения, училища, жилища и лагери за вътрешно разселени лица, каза говорител на отдела.САЩ повториха предупреждението, че ще \"реагират бързо и правилно\" на всяко химическо нападение от сирийския режим.", "date": "2019.05.22", "title": "САЩ: Асад може да е използвал химическо оръжие през месец май"}
{"url": "https://news.bg/world/avariya-blokira-nad-1000-dushi-v-metroto-na-moskva.html", "text": "Авария блокира над 1000 души в метрото на Москва, предаде АП. Агенцията уточнява, че няма пострадали.Властите разследват инцидента.От компанията на Московското метро уточниха, че пътниците в три метровлака са били безопасно евакуирани.Аварията на Солнцевската линия на метрото е предизвикана от спиране на тока. Спирането на електричеството е продължило над 2 часа.", "date": "2019.05.22", "title": "Авария блокира над 1000 души в метрото на Москва"}
{"url": "https://news.bg/world/cnbc-turtsiya-ima-dve-sedmitsi-da-reshi-za-s-400.html", "text": "След малко повече от две седмици Турция трябва окончателно да вземе решение по въпроса за закупуването на американски изтребители - бомбардировачи F-35, вместо руските противовъздушни ракетни системи С-400. В противен случай Вашингтон заплашва Анкара с най-негативните последици, съобщи във вторник американският телевизионен канал CNBC, позовавайки се на източници от Държавния департамент.Вашингтон настоява Анкара да отмени покупката на системи за противовъздушна отбрана до края на първата седмица на юни. Такова предложение на САЩ е окончателно, няма да има други отлагания.Според един от източниците на CNBC, страните-участнички в НАТО трябва да снабдяват с оборудване, което е комбинирано със системите на алианса, . Източникът подчерта, че Анкара ще се сблъска с негативни и реални последици, ако приключи процедурата за купуване на руското ПВО.Ултиматумът от Белия дом идва на фона на визитата в Турция на председателя на горната камара на руския парламент - Съвета на федерацията- Валентина Матвиенко.Първите съобщения за преговорите на Руската федерация и Турция относно доставката на С-400 се появиха през ноември 2016 г. Фактът на сключване на договора беше потвърден от руската страна на 12 септември 2017 г. Турският министър на отбраната Хулуси Акар каза, че разполагането на С-400 ще започне през октомври 2019 година.Това все още не е станало. Цената за сделката е $ 2,5 млрд. Турция е първата държава-членка на НАТО, която би получила такава .", "date": "2019.05.22", "title": "CNBC: Турция има две седмици да реши за С-400"}
{"url": "https://news.bg/society/39-ot-balgarite-nyama-da-glasuvat-s-preferentsiya-sochi-trend.html", "text": "39% от българите няма да гласуват с преференция, докато 30% ще го направят. Това сочат данните от проучване на \"Тренд\" във връзка с нагласите на гражданите за предстоящите евроизбори.16% от всички избиратели в България все още не са решили за кого ще гласуват. Малко над една трета (35%) пък са решили още преди кампанията, а 9% са взели решение по време на кампанията.Според данните ГЕРБ бележи стабилизация и частично възстановяване на подкрепата от скандалите с апартаментите. Управляващата партия има минимална пред БСП. Разликата през този месец между двете основни партии е в рамките на 1.1%.ДПС твърдо запазва третата си позиция с 12.8%. ВМРО остава на четвърта позиция, точно на ръба на бариерата за да изпрати депутат в Европейския парламент (5.8%). \"Воля\" покачва своя резултат в рамките на кампанията до 4,8% от гласуващите.Обединението \"Демократична България\" не успява да реализира ръст в последните месеци и остава с 4.2% подкрепа сред гласуващите и с малки шансове да изпрати евродепутат.По-надолу в подреждането остават \"Коалиция за България\" (2.4%), \"Атака\" (2%), Патриоти за Валери Симеонов (1.3%) и Възраждане (1.2%).", "date": "2019.05.22", "title": "39% от българите няма да гласуват с преференция, сочи \"Тренд\""}
{"url": "https://news.bg/disasters/oon-riskat-ot-yadrena-voyna-e-nay-visok-ot-vtorata-svetovna-voyna-nasam.html", "text": "Рискът от използване на ядрено оръжие е най-висок от Втората световна война насам, предаде \"Ройтерс\", цитирайки високопоставен експерт по сигурността от ООН.Според директора на Института за изследвания в областта на разоръжаването на ООН Рената Дуан светът трябва да се отнесе по-сериозно към този въпрос, който тя определи като \"неотложен\".В Женева Дуан заяви, че всички страни, които разполагат с ядрено оръжие, имат действащи програми за модернизацията му. Тя посочи и че средата в сферата на контрола на въоръжаването се променя, което отчасти се дължи на стратегическото съперничество между САЩ и Китай.По нейни думи традиционните споразумения за ограничаване на въоръженията са подкопани и от появата на нов вид война, при която преобладават въоръжените групи и частните военни формирования, а също и новите технологии, които размиват границата между отбрана и нападение.Дуан заяви, че преговорите за разоръжаване са били в задънена улица през последните две десетилетия, а през 2017 г. 122 страни са подписали Д Според нея това отчасти се дължи на чувството на безсилие, и отчасти - на осъзнаването на рисковете.\"Смятам, че трябва да се признае, - а този въпрос някак остава извън полезрението на медиите - че в момента рискът от ядрена война е особено висок, а също и рисковете от използване на ядрени оръжия [...] са по-високи от когато и да било след Втората световна война\", подчерта Дуан.Договорът на ООН за забрана на ядрените оръжия беше подкрепен от Международната кампания за премахване на ядрените оръжия, която през 2017 г.", "date": "2019.05.22", "title": "ООН: Рискът от ядрена война е най-висок от Втората световна война насам"}
{"url": "https://news.bg/crime/tsatsarov-proveryava-partiynite-subsidii.html", "text": "Прокуратурата проверява информация за нарушения при определяне на партийната субсидия за 2018 г., съобщиха от Върховната административна прокуратура. Проверката за нарушения на Закона за политическите партии е разпоредена от главния прокурор Сотир Цацаров.Прокурорите трябва да установят дали държавната субсидия за политическите партии през 2018 г. е била определена и изплатена при спазване на Закона за политическите партии /чл. 25 - чл. 27/. Държавното обвинение проверява дали е налице неправилно определяне и изплащане на суми в размер, по-висок от този по закон.От прокуратурата очакват информация от Министерството на финансите, Централната избирателна комисия и Сметната палата.Информацията за ., в предаването \"Шоуто на Слави\" по bTV.Партийната субсидия е трябвало да бъде 32 128 844 лв., но вместо това в бюджета е предвидена и реално изплатена субсидия от 38 684 384 лв. Това е с 6 519 540 лв. повече, информират от екипа шоуто.По този начин размер на  вместо определените в бюджета 11 лв. е станал 13,23 лв. на глас.Според Закона за политическите партии, . Условието е да са участвали в последните парламентарни избори и да имат избрани народни представители.. Парите за един получен глас се определя със закона за държавния бюджет като финансовият министър определя как да бъде предоставена субсидията.Право на субсидия имат и партиите, които не са представени в Народното събрание, но са получили не по-малко от 1% от действителните гласове на последните парламентарни избори.", "date": "2019.05.22", "title": "Цацаров проверява партийните субсидии"}
{"url": "https://news.bg/regions/alarmirat-za-lipsa-na-konteyneri-v-stolipinovo.html", "text": "Жители алармират, че градинките пред блоковете им се превръщат в сметище, тъй като в пловдивския квартал \"Столипиново\" изхвърлят боклуците си там, съобщи bTV.В едно от сметищата дори имало разлагащ се труп на овца.По думите на хората общината изпраща багери, които изчистват и след няколко часа картината се повтаря. Причината е жителите на \"Столипиново\" на улица \"Ландос\" нямат контейнери за смет.От местната власт признават, че има проблем с боклука в района.Кметът на район \"Източен\" Николай Чунчуков отбелязва, че броят на контейнерите по улица \"Ландос\" е недостатъчен, но уверява, че до месец ще бъдат доставени контейнери.", "date": "2019.05.22", "title": "Алармират за липса на контейнери в \"Столипиново\""}
{"url": "https://news.bg/int-politics/zelenski-obeshta-na-rusiya-politika-na-morkova-i-toyagata.html", "text": "Началникът на администрацията на новия украински президент Володимир Зеленски - Андрей Богдан, разказа в ефира на телевизия \"112 Украина\" за причината за призива на Украйна към САЩ да затегнат санкциите срещу Русия.По думите му това е отговор на \"мълчанието\" на Москва по предложените инициативи, по-специално по отношение на преговорите за освобождаването на задържаните украински моряци след инцидента в Керченския проток на 25 ноември 2018 г.В тази връзка Богдан отбелязал, че Украйна при управлението на Зеленски ще се придържа към политиката на \"моркова и тоягата\" по отношение на Русия.В Киев са готови да провеждат срещи, да разговарят и мирно да разрешат конфликта, но Москва все още не била съгласна с това.\"И разбира се, трябва да вървим и по другия път - на тоягата. Да поискаме от международната общност да окаже натиск върху държавното ръководство на Русия, така че те все пак да вземат определени решения. Те правят крачка към нас\", добави началникът на президентската администрация.По време на встъпването си в длъжност Зеленски заяви, че е готов за диалог за разрешаване на ситуацията в Донбас и първата стъпка към неговото начало ще бъде връщането на задържаните.От своя страна руският външен министър Сергей Лавров отбеляза, че би било по-правилно украинският президент да започне разговор за Минските споразумения и по-конкретно с разпоредбата за обмен на задържани на принципа \"всички за всички\".В Москва след встъпването в длъжност на Зеленски също така подчертаха, че чакат сигнали и нови стъпки от избрания президент за разрешаване на конфликта в Югоизточна Украйна.", "date": "2019.05.22", "title": "Зеленски обеща на Русия политика на \"моркова и тоягата\""}
{"url": "https://news.bg/world/zelenski-predlaga-referendum-za-otnosheniyata-s-rusiya.html", "text": "Президентът на Украйна Владимир Зеленски планира да организира референдум дали Украйна да преговаря с Русия, пише \"Комерсант\".Въпросът за сключване на мирни споразумения с Русия: ние обмисляме да го поставим на народен референдум, не депутатите и президентът, а народът на Украйна да приеме това решение, обяви лидерът на администрацията на украинския президент Андрей Богдан.Определено е необходим закон за референдума, но основната насока на дейността ни е постигане на съвместни договорености, които касаят въоръжения конфликт с Русия, агресията на Русия. Обществото трябва да постигне споразумение по тези въпроси, продължи той.По-рано Зеленски призова САЩ да засилят санкциите срещу Москва, за да може Киев да се справи с \"руската агресия\".Говорителят на Кремъл Дмитрий Песков коментира идеята за организиране на референдум по въпроса дали да се водят преговори с Русия.Песков уточни, че това е вътрешен въпрос на Украйна. Той отбеляза, че Москва иска да види от Киев конкретни стъпки за спазването и изпълнението на Минските договорености за урегулиране на вътрешноукраинските проблеми, а също и за нормализиране на двустранните отношения с Русия.По думите му най-важното е, ако инициативата на Зеленски се реализира, да бъде смислена и ефективна.", "date": "2019.05.22", "title": "Зеленски предлага референдум за отношенията с Русия "}
{"url": "https://news.bg/regions/silniyat-vyatar-vze-zhertva-v-bozhurishte.html", "text": "Силният вятър взе жертва в Божурище, съобщават от Областната дирекция на МВР в София.Около 12.47 часа вчера в полицията постъпил сигнал, че по време на ремонт в къща в града силният вятър съборил тухли от подпокривната конструкция. Те ударили 47- годишен мъж по главата.Пострадалият бил откаран в болница с опасност за живота, а по-късно през деня починал.На мястото е извършен оглед. Образувано е следствено дело.", "date": "2019.05.22", "title": "Силният вятър взе жертва в Божурище"}
{"url": "https://news.bg/tourism/balgarite-patuvat-po-malko-tazi-godina.html", "text": "7.3% спад на пътуванията на българските граждани отчита националната статистика за първите 3 месеца на 2019 година спрямо същия период на миналата 2018 година. Данните са на Националния статистически институт (НСИ) относно туристическите пътувания и разходите в туристическия сектор на населението за месеците януари, февруари и март.Иначе през първото тримесечие на 2019 година 929 хиляди българи са реализирали туристически пътувания.78.4% от всичките са пътували на територията на България.Едва 17.7% е делът на тези, които са пътували в чужбина. Останалите 3.9% от са се разходили както в страната, така и в чужбина.Данните показват още, че 45.4% от пътуванията на територията на страната, както и 61.4% от тези в чужбина са били с цел почивка и екскурзия.Относно разходите - за пътуващите в страната най-голям е относителният дял на разходите за храна - 33.7%, докато пътуващите зад граница логично харчат най-много за транспорт - 35.1% от всички разходи.Иначе в началото на тази година средният разход при пътуване в България на едно лице (с лична цел) е 195 лева. За пътуване в чужбина средният разход възлиза на 556 лева.Същевременно разходите на едно лице за професионално пътуване са средно 160 лева в страната и 1 172 лева в чужбина.НСИ отчита още, че през първото тримесечие на година най-много са пътували българите на възраст между 25 и 44 години. Техният дял е 417.6 хиляди души, или 45% от всички пътували лица.", "date": "2019.05.22", "title": "Българите пътуват по-малко тази година"}
{"url": "https://news.bg/politics/kabinetat-dava-nad-21-mln-lv-za-detsa-v-risk.html", "text": "Министерският съвет одобри допълнителни средства в размер на 21 807 594 лв. по бюджетите на общините за тази година за работа с деца и ученици от уязвими групи в детските градини и училищата.Финансирането ще се използва и за издръжка на паралелки за придобиване на квалификация по защитени специалности от професии и специалности от професии, по които е налице очакван недостиг от специалисти на пазара на труда.Предоставянето на допълнителните средства по бюджетите на общините за 2019 г. няма да доведе до въздействие върху държавния бюджет, тъй като необходимите средства са предвидени по бюджета на МОН.", "date": "2019.05.22", "title": "Кабинетът дава над 21 млн. лв. за деца в риск"}
{"url": "https://news.bg/world/evropol-koordinira-nay-golyamata-operatsiya-sreshtu-trafika-na-narkotitsi-v-evropa.html", "text": "22-ма души са арестувани в Европа по време на координирана операция срещу разпространението на наркотици, съобщава Европол, предаде \"Ройтерс\".От Европол поясняват, че заподозряният лидер на групата за наркоразпространение, 48-годишен латвиец, е задържан в Испания. Другите са арестувани от полицията в Полша, Литва, Испания и Великобритания.Агенцията описа операцията като най-голямата по рода си. Претърсени са 40 жилища на 15 и 16 май. В резултат на това са иззети 8 милиона евро, диаманти, златни кюлчета, бижута и луксозни автомобили.От съобщението на Европол става ясно също, че в операцията е участвала и полицията на Естония. Операцията е била с кодовото название \"Ледоразбивач\". Групировката се е занимавала мащабен трафик на наркотици и цигари, убийства и пране на пари. Общо са участвали над 450 полицаи, митнически служители и специални части в действията на властите.Смята се, че престъпниците са придобили 680 милиона долара в резултат на действията си само за периода 2017-2019 г. Организацията разпространявала наркотици и цигари във Великобритания, а спечелените пари прехвърляла в Полша с различни нелегални средства. Там изпирала парите чрез бюра за обмяна на валута и впоследствие инвестирала в имоти в Испания и други държави. Лидерите и членовете на групировката са използвали разузнавателни средства в опит да отклонят действията на полицията.Разследването е започнало от литовските власти през 2016 г.", "date": "2019.05.22", "title": "Европол координира най-голямата операция срещу трафика на наркотици в Европа"}
{"url": "https://news.bg/politics/v-tridneven-srok-uchastnitsite-v-evrovota-da-informirat-smetnata-palata-za-dareniyata.html", "text": "Участниците в евроизборите имат три дни да подадат информация за предизборната си кампания пред Сметната палата, съобщиха от Сметната палата.Това е срокът за подаване на задължителната информация за Единния регистър по Изборния кодекс (ЕРИК). Ако не бъде подадена задължителната информация за включване в ЕРИК, се налага глоба от 3000 до 10 000 лв.Според Изборния кодекс участниците в изборите за членове на Европейския парламент от Република България - партии, коалиции от партии и инициативни комитети, са длъжни да подават по време на предизборната кампания всяка новопостъпила информация до 7 дни в Единния регистър по Изборния кодекс.Единният регистър по Изборния кодекс ще бъде затворен за подаване на информацията в края на деня (24 ч.) на 25 май 2019 г.За ЕРИК задължително се подава информацията за:От Сметната палата припомниха, че финансирането на приходите и разходите от предизборната кампания над 1000 лв. става по банков път.Дарението от едно физическо лице за една партия или коалиция, за един инициативен комитет и регистрирания от него кандидат, съответно кандидати, не може да надхвърля повече от .Физически лица могат да предоставят за безвъзмездно ползване на партия, коалиция или инициативен комитет само собствени движими и недвижими вещи, както и да им предоставят безвъзмездни услуги, извършени само с личен труд.Забранено е партиите, коалициите или инициативните комитети да получават:.", "date": "2019.05.22", "title": "В тридневен срок участниците в евровота да информират Сметната палата за даренията"}
{"url": "https://news.bg/crime/piyan-avtokradets-katastrofira-pri-gonka-s-politsiyata.html", "text": "Пиян автокрадец катастрофира при гонка с полицията, съобщават от Областната дирекция на МВР в Бургас.Около 23.00 часа снощи бил получен сигнал за откраднат лек автомобил \"Сааб 95\" с бургаска регистрация, който бил собственост на англичанин.При последвалите полицейски действия в района на Слънчев бряг-запад автомобилът бил засечен. Шофьорът обаче не се подчинил на подадения сигнал да спре. Вместо това ускорил и минути по-късно заради високата скорост автомобилът самокатастрофирал на кръстовище.Водачът - 55-годишен криминално проявен и осъждан, е задържан. При тестване с дрегер станало ясно, че той е шофирал след употреба на алкохол.По случая е образувано бързо полицейско производство.", "date": "2019.05.22", "title": "Пиян автокрадец катастрофира при гонка с полицията"}
{"url": "https://news.bg/world/bunt-sred-konservatorite-iskat-ostavkata-na-mey-do-dni.html", "text": "Премиерът на Великобритания Тереза Мей е изправена пред нови призиви да напусне властта най-рано следващата седмица, докато министри от кабинета пък признаха, че няма да гласуват за сделката за Брекзит, пише \"Дейли телеграф\".Вчера в реч Мей представи новия план за Брекзит, който ще бъде подложен на гласуване в първата работна седмица на юни.Министър-председателят се опитва да потуши бунта в Консервативната партия относно законопроекта за споразумението за напускане на ЕС, след като тя предложи вот за втори референдум, определено като \"предателство\".Смята се, че новото предложение на Мей е мъртво още в зародиша си и че тя няма да получи достатъчно подкрепа в парламента.Вестникът цитира министър, който определя законопроекта като \"катастрофа\" и че всеки чака Тереза Мей да се оттегли.Според източници премиерът е притискан да изостави сделката си за Брекзит и да подаде оставка до дни.Няколко високопоставени представители на правителството коментираха, че са шокирани от бързата и негативна реакция на депутатите към новото предложение, с което Мей възнамеряваше да спечели доверието на парламента за споразумението за Брекзит с ЕС.Източниците поясниха, че съюзниците на премиера знаят, че е много малък шансът за прокарване на законопроекта в Камарата на общините, въпреки че обеща на депутатите да получат шанс да гласуват за втори референдум за Брекзит.Днес Мей ще коментира предложенията си пред парламента. ", "date": "2019.05.22", "title": "Бунт сред консерваторите, искат оставката на Мей до дни"}
{"url": "https://news.bg/education/nad-41-000-zrelostnitsi-se-yavyavat-na-vtora-zadalzhitelna-matura.html", "text": "Утре, 23 май, ще се проведе вторият задължителен държавен зрелостен изпит.Общо 41 716 зрелостници са подали заявления за явяване на матурата. От тях най-много (14 612) са избрали да положат изпит по английски език. Вторият най-желан предмет е биология - матура по него ще държат 11 076 ученици.Малко под 6000 зрелостници се очаква да се явят тази година по география. Изпит по философия ще държат 4287 ученици, а по математика - над 2200. Тест по история и немски език ще положат повече от 1000 дванадесетокласници.Изпитът започва в 8.00 часа.Припомняме, на 21 май се проведе първата задължителна матура. На нея се явиха . На изпита по български език и литература те писаха върху ", "date": "2019.05.22", "title": "Над 41 000 зрелостници се явяват на втора задължителна матура"}
{"url": "https://news.bg/finance/kandidat-kontsesioner-na-letishte-sofiya-predlaga-da-stroi-nov-natsionalen-stadion.html", "text": "Консорциум \"Витоша\", който е един от кандидатите за концесия на летище София, предлага в офертата си да построи и изцяло нов национален стадион. Консорциумът информира за това в официално прессъобщение.Според съобщението консорциумът, който се състои от британската компания Manchester Airports Group и нейният китайски партньор Beijing Construction Engineering Group, е включил в офертата си до Министерство на транспорта предложение за изграждане на нов стадион.\"Стадионът е част от независима и допълнителна инвестиция на стойност от 600 милиона евро\", пишат от консорциума. Посочва се и че инвестицията ще бъде извън обхвата на основната инвестиционна оферта от близо 1.5 милиарда евро.Така цялостното предложение за инвестиции надвишава 2 милиарда евро.Идеята на компанията е да създаде цялостен \"летищен град\", който ще включва нов национален стадион (построен по стандартите на УЕФА от категория 4), подкрепен от търговска зона, магазини, зона за отдих и логистични съоръжения, за да се създаде допълнителен бизнес зони София, както и такива за развлечения.Проектът предвижда новият стадион да бъде мултифункционален, напълно подходящ за националните отбори по различни видове спорт, световни спортни състезания, както и концерти и фестивали.Той може да бъде завършен навреме, за да бъде използван при евентуално одобрение на .Припомняме, че . От тях стана ясно, че най-добрата към този момент е на консорциум \"Еърпорт Де Пари\" на френската Aeroports de Paris и турската Tav Havalimanlari Holding.", "date": "2019.05.22", "title": "Кандидат-концесионер на летище „София“ предлага да строи нов национален стадион"}
{"url": "https://news.bg/int-politics/zakupuvaneto-na-zlato-ot-rusiya-bilo-losh-znak-za-svetovniya-mir.html", "text": "През първото тримесечие на 2019 г. покупките на злато от страна на Русия достигнаха рекордни равнища, което е \"лош знак\" за световния мир. Това пише британското издание Daily Express, цитирайки ръководителя на изследователския отдел на международната брокерска компания BullionVault Адриан Еш.В публикацията се посочва, че през първото тримесечие на 2019 г. Русия е увеличила златните си резерви със 145,5 тона, което е с 68 процента повече в сравнение със същия период на 2018 г.По-рано беше съобщено с позоваване на Световния съвет по златото (World Gold Council, WGC), че за първите три месеца на тази година Москва е закупила 55,3 тона, а общият ѝ резерв възлиза на 2168 тона.Според Daily Express Москва акумулира златни и валутни резерви едновременно с намаляването на инвестициите в американски ценни книжа, а също така се стреми да намали зависимостта си от американския долар. По този начин Русия се опитва да се защитава от вероятната криза на световната икономика.\"Крупните покупки на злато от правителствата и централните банки рядко са добър знак за световния мир и сътрудничество\", цитира вестникът думите на Адриан Еш.Въпреки това, както добавя изданието, Русия все още остава на пето място в света по общ обем на златни и валутни резерви, а самият благороден метал представлява по-малко от 20 процента от общите ѝ валутни резерви.Ако обаче Москва продължи да купува злато със същите темпове, тя скоро може да задмине Франция и Италия и да влезе в тройката на страните с най-големи резерви от този метал, като по този начин според експерта Русия ще засили позицията си на световната сцена. Освен това Москва разглеждала златото като средство за ограничаване на властта на САЩ.\"Златното правило гласи: който държи златото, у него е и властта\", подчертава Еш.В същото време Daily Express отбелязва, че САЩ все още са най-големият притежател на злато в света и то със значителна разлика пред останалите, което потвърждава факта за огромното влияние върху световното положение на страните с голям резерв от този благороден метал. Въпреки това, за да може Русия да настигне САЩ по този показател, ще трябва да изкупи цялото злато на пазара през следващите двадесет години.", "date": "2019.05.22", "title": "Закупуването на злато от Русия било \"лош знак\" за световния мир"}
