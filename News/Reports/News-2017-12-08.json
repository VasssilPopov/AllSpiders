{"url": "https://news.bg/bulgaria/balgariya-e-sas-stabilna-ikonomika-i-geopoliticheski-faktor-obyavi-siderov.html", "text": "Никой в Европа не е казал нищо лошо срещу програмата на \"Обединените патриоти\" и участието им във властта. България е със стабилна икономика, геополитически фактор, нашата роля е позитивна.Това заяви председателят на ПГ на \"Обединените патриоти\" Волен Сидеров в студиото на \"Панорама\" по БНТ. каза още той.За договора от Лозана Сидеров каза, че България тогава е ощетена основно от Гърция.По-рано беше съобщено, че МВнР e обсъдило с посланика на Турция у нас думите на турския президент Тайип Ердоган от визитата му в Гърция във връзка с евентуална ревизия на Лозанския договор от 1923 г.Официалната позиция на властите е, че дискусия по мирни договори и съществуващи граници не е от полза за международната общност и стабилността в региона.Припомняме, Лозанският договор е сключен през 1923 г. и урежда границите между Гърция и Турция и по-конкретно териториалното разпределение на егейските острови между двете държави.Припомняме и че в интервю пред гръцка медия Ердоган заяви, че има нужда от преразглеждане на Лозанския договор от 1923 година. Вчера, по време на визитата на Ердоган в Гърция гръцкият президент Прокопис  на международния договор, определящ границите между Гърция и Турция. ", "date": "2017.12.08", "title": "България е със стабилна икономика и геополитически фактор, обяви Сидеров "}
{"url": "https://news.bg/crime/vks-osadi-sledovatel-za-falshivo-zaveshtanie.html", "text": "Върховния касационен съд (ВКС) потвърди присъдата на следовател за документална измама. ВКС остави в сила въззивна присъда на Софийския апелативен съд (САС). С това решението на Касационния съд остава окончателно.Подсъдимите Боян Боянов и Продан Кръстев са признати за виновни. Боян Боянов като следовател от Столичната следствена служба е признат за виновен в това, че в кръга на службата си съставил официален документ на 2 декември 2005 г., в който удостоверил неверни обстоятелства. Боянов удостоверил, че е намерен плик с надпис \"Завещание\" за Продан Кръстев, при оглед в апартамент, като впоследствие го използвал като доказателство за предаване на саморъчното завещание.Боянов помагал на Продан Кръстев. Чрез използване на неистинското завещание подсъдимият Кръстев получил неправомерно 3 300 лв. от банка на основание, че е наследник на починалия собственик Радослав Чернев.На подсъдимия Боянов е определено общо най-тежко наказание - 1 г. \"лишаване от свобода\". Изтърпяването на наказанието е отложено с изпитателен срок от 3 г.На Боянов е забранено и да заема магистратска дейност в съдебната система за срок от 2 години.Продан Кръстев също е осъден на година затвор с изпитателен срок от 3 г.", "date": "2017.12.08", "title": "ВКС осъди следовател за фалшиво завещание"}
{"url": "https://news.bg/world/kndr-zaplashi-sasht-s-bezmilosten-otgovor-ako-nalozhat-morska-blokada.html", "text": "Северна Корея разкритикува САЩ за разпространената информация за възможно налагане на морска блокада над тоталитарната държава във връзка с последните ракетни изпитания, предупреждавайки, че подобно решение е равносилно на военни действия, съобщава \"Йонхап\".Наскоро държавният секретар на САЩ Рекс Тилърсън намекна, че могат да блокират морските транспортни връзки от и до КНДР.Корейската централна новинарска агенция предупреди, че подобен ход от страна на САЩ никога няма да бъде допуснат от Северна Корея, тъй като представлява безотговорно нарушение на суверенитета и достойнството на независима държава.САЩ открито се опитват да приемат мерки за морска блокада над КНДР и потискане икономиката на Северна Корея в мирно време. Това е част от схема за ескалиране на политическата и икономическа блокада срещу КНДР, която продължава от десетилетия, отбелязва агенцията.Позовавайки се на договор за дефиниране на инвазията и на Резолюция 3314 на ООН, медията подчерта, че морска блокада като форма на санкции срещу суверенна държава в мирно време е \"инвазия, незаконен акт\".Пхенян заплашва с безмилостен отговор, ако САЩ посмеят да го направят.", "date": "2017.12.08", "title": "КНДР заплаши САЩ с безмилостен отговор, ако наложат морска блокада"}
{"url": "https://news.bg/bulgaria/detsa-na-balgarskata-koleda-ukrasiha-elhata-v-prezidentstvoto.html", "text": "Президентът Румен Радев и съпругата му Десислава Радева заедно с децата, подпомогнати от \"Българската Коледа\", украсиха коледната елха в президентството.\"Наближава Коледа, един от най-светлите празници, най-красивите празници. Благодаря ви мили деца, че ни помогнахте заедно да украсим нашата коледна елха. Коледата ни зарежда с много доброта. Дава ни много вяра и много надежда. Носи ни мечти. Мечти във всяко едно детско сърце.\"С тези думи се обърна към децата президентът Румен Радев.Той им пожела да бъдат още по-добри и да носят много радост на родителите си, да имат сияйни усмивки на лицата.\"Благодаря ви, че сте тук и че сме заедно в този тържествен ден\", заяви Радев.Детска вокална група \"Бон - бон\" поздравиха всички присъстващи с коледна песен.Актьорите Юлиян Вергов, Владимир Пенев, Владимир Карамазов, Слава Рачева изпълниха коледни и новогодишни стихотворения.На събитието присъстваха и лекари от детски клиники, в които се лекуват децата на \"Българската Коледа\".", "date": "2017.12.08", "title": "Деца на \"Българската Коледа\" украсиха елхата в президентството"}
{"url": "https://news.bg/world/14-mirotvortsi-na-oon-ubiti-v-kongo.html", "text": "14 миротворци на ООН са били убити, а повече от 40 са били ранени при атака в източната част на Конго, съобщи Ройтерс.Нападението е станало в провинция Северен Киву, намираща се в Източната част на Демократична република Конго. В нападението са загинали най-малко 14 военнослужещи от Международните сили на ООН за поддържане на мира в региона.Заместник генералният секретар и шеф на операциите по поддържане на мира на ООН Жан-Пиер Лакроа посочи, че ООН не спира да бъде съпричастна към случващото се в Конго. \"Нашите мисли и молитви са със семействата и колегите ни в MONUSCO (мироопазваща мисия в Конго). Подкрепленията са на място и е в ход медицинска евакуация\", посочи Лакроа.", "date": "2017.12.08", "title": "14 миротворци на ООН убити в Конго"}
{"url": "https://news.bg/world/papata-prizova-da-preodoleem-straha-ot-chuzhdentsite.html", "text": "Папа Франциск призова да бъде преодолян страхът от чужденците, предаде АП. Той поиска от вярващите да се борят с прояви на социалното зло като безразличието, страха и акцентирането на онова, което ни разделя с другите. Светият Отец направи изказването в Рим при участието си в откриването на традиционния празничен сезон. По думите му, трябва да бъдат излекувани подобни вируси, от които страда обществото, да не се казва \"Това не е мой проблем\". Също така той припомни борбата на бежанците, които бягат от глада и войната. ", "date": "2017.12.08", "title": "Папата призова да преодолеем страха от чужденците"}
{"url": "https://news.bg/world/sasht-plashat-rusiya-s-deystviya-ako-prodalzhi-da-narushava-dogovora-za-likvidirane-na-raketite-sas-sreden-obseg.html", "text": "САЩ предупредиха, че Договорът за ликвидиране на ракетите със среден обсег е под заплаха заради руски действия с крилати ракети и Вашингтон ще предприеме дипломатически, икономически и военни мерки, за да насърчи Москва да се върне към изпълнението на договора, информира Ройтерс.Държавният департамент излезе със съобщение във връзка с 30 г. от подписването на договора.Департаментът подчерта, че американски държавни служители преглеждат варианти за конвенционални наземни ракетни системи със среден обсег, които ще дадат възможност на САЩ да се защитят и да защитят съюзниците си, ако Русия не започне да спазва договора.Тази мярка няма да е в нарушение на задълженията към Договора за ликвидиране на ракетите със среден обсег, се допълва в съобщението.Ние също сме готови да прекратим този преглед, ако Русия отново започне напълно да изпълнява задълженията към договора, уверяват от департамента.Договорът забранява разполагане и разгръщане на ядрени и конвенционални балистични и крилати ракети със среден обсег на действие.Той е подписан между САЩ и Съветския съюз през 1987 година и влиза в сила от 1988 година. Страните се задължават напълно да унищожат своите ракети със среден (1000-5 500 километра) и малък обсег на действие (500-1000 километра) и спомагателни съоръжения.До 1991 година споразумението е изпълнено, a до 2001 година са провеждани взаимни инспекции. За изпълнението на договора следи Специална контролна комисия, която за последен път е свиквана през 2003 година. Но други страни по света, включително европейски държави, могат да притежават такива ракети.", "date": "2017.12.08", "title": "САЩ плашат Русия с действия, ако продължи да нарушава Договора за ликвидиране на ракетите със среден обсег"}
{"url": "https://news.bg/society/50-hil-elhichki-za-koleda-ot-darzhavnite-gorski-predpriyatiya.html", "text": "За Коледа държавните горски предприятия ще предоставят 50 000 елхички. Предстоят и засилени проверки на горските инспектори заради предстоящите празници.Държавните горски предприятия и техните териториални поделения - горски и ловни стопанства, могат да предложат за нуждите на пазара, в зависимост от търсенето близо 50 хил. дръвчета за Коледа. От тях 37 хил. са предвидени да бъдат отсечени, а други 12 300 - ще са със запазена коренова система в контейнери, с възможност за засаждане.Традиционно в горите държавна собственост, коледните елхи се добиват от специално създадени плантации и горски разсадници, при извършване на отгледни сечи, както и от върховете и клоните на отсечените дървета при други видове сечи.Коледни елхи се предлагат на пазара и от частни и общински предприятия.Закупените на едро дръвчета от търговците трябва да имат превозен билет, като към стеблата са закрепени неподвижно контролни пластини, чиито номера са вписани в билета.Всяка законнопридобита елха от разсадник, земеделски земи, частна или държавна горска територия, трябва да има контролна пластина с индивидуален номер.Хората трябва да следят само за наличието на пластини на закупените от тях дръвчета, но при желание могат да поискат от търговците да им покажат и съответния превозен билет.При живите дръвчета няма нужда от поставяне на пластините.При констатиране на нарушения на горското законодателство, гражданите могат да подават сигнали на телефон 112.", "date": "2017.12.08", "title": "50 хил. елхички за Коледа от държавните горски предприятия"}
{"url": "https://news.bg/world/egipet-osadi-13-dushi-na-smart-za-terorizam.html", "text": "Египет осъди 13 души на смърт за тероризъм. Други 17 обвиняеми получиха доживотни присъди, предадоха световни агенции. Между 5 или 15 години затвор получиха останалите 15 члена на терористична организация. Всички те са били обвинени за планиране и провеждане на атентати срещу силите за сигурност. Мъжете са извършили 47 терористични акта между 2014 и 2015 година. При тях загинаха десетки полицаи, а плановете на осъдените са били за стотици жертви.Групировката \"Ахнад мишр\" е обявена за терористична през 2014 в Египет. Държавният департамент на САЩ също я обявяват за такава. ", "date": "2017.12.08", "title": "Египет осъди 13 души на смърт за тероризъм "}
{"url": "https://news.bg/euronews/stanishev-mozhe-da-vlezem-v-shengen-do-kraya-na-predsedatelstvoto.html", "text": "По инициатива на Сергей Станишев на 13 декември, по време на пленарната сесия на Европейския парламент в Страсбург, ще се проведе дебат на тема членството на България, Румъния и Хърватия в Шенген. Днес председателят на Партията на европейските социалисти и бивш министър-председател на България Сергей Станишев посочи, че този дебат е едно силно послание и коз в ръцете на правителството на България в разговорите с тези страни, които още оказват съпротива или са скептични за членството ни в Шенген.Според Станишев самото провеждане на такъв дебат е успех. По думите му това е последната възможност преди Българското председателство да се отправи много ясно политическо послание от Европарламента към Европейския съвет и към страните членки по отношение на приемането на тези три държави в Шенген.\"В следващите година, две, три Европа ще бъде различна. Тя ще се преформатира. Важно е България да е в ядрото, а не да бъде изтласкана в периферията. Това означава членство в Шенген, стартиране на подготовка за членство в Еврозоната, активно участие в засилената обща европейска отбрана и сигурност. Защото най-лошото, което може да ни се случи е да останем маргинализирани в този процес. Но за да го избeгнем, трябва да сме активни\", обясни Станишев.\"Тази седмица имаше председателски съвет, който одобри този дебат в дневния ред. Имах среща и с председателя на ЕП Антонио Таяни по въпроса, защото неговата подкрепа също беше важна и се надявам той да изрази своята позиция и на заседанието. Това вече нееднократно направи и , който също е наш приятел и съюзник по темата\", допълни Станишев.Станишев също така благодари на всички български евродепутати за координираните действия по този въпрос. \"Много бих искал да видя през слеващата година, в края на българското председателство, и трите страни - България, Румъния и Хърватия като членове на Шенгенското пространство\", сподели Сергей Станишев.", "date": "2017.12.08", "title": "Станишев: Може да влезем в Шенген до края на председателството"}
{"url": "https://news.bg/politics/prezidentat-iska-balgarite-angazhirani-s-viziite-za-badeshta-evropa.html", "text": "Президентът Румен Радев обсъди приоритетите на България и ЕС с български евродепутати днес.На срещата бяха обсъдени темите, които са свързани с предстоящото Българско председателство на Съвета на Европейския съюз. Разговорът засегна и политическите приоритети на страната ни като държава членка на ЕС, както и актуални въпроси от европейския дневен ред.Държавният глава заяви, че българите трябва да се чувстват ангажирани с формулирането на визиите за бъдеща Европа и да участват в дебатите по европейския дневен ред.\"Темите, по които работи Европейският парламент, следва да бъдат достояние на българите\", заяви Румен Радев пред българските евродепутати.Българският парламентарен корпус в Страсбург е постигнал единство и ефективно взаимодействие по отношението на европредседателството ни и на ключовите национални каузи, увериха членовете на ЕППо време на разговора между президентът Радев и евродепутатите бяха определени като национални приоритети присъединяването на България към Шенгенското пространство, недопускането на дискриминационен подход в рамките на европейските институции спрямо някои държави членки, активното участие в дебата за бъдещето на Еврозоната, предоставянето на европейска перспектива на държавите от региона на Западните Балкани и др.Всички се съгласиха, че Кохезионната политика трябва да бъде запазена като фактор за гарантиране на равни възможности за реализация и развитие.На срещата Румен Радев представи на евродепутатите идеята за създаване на научен, образователен и медицински център в София с технология от ЦЕРН, който да бъде част от всеобхватния подход за интеграция на държавите от Балканите. Идеята получи подкрепата на българските представители в Европейския парламент.От своя страна евродепутатите поставиха акцент върху готовността на българските институции и представителите на страната ни в ЕП да се работи за активизиране на връзките с българските общности в чужбина и разширяването на възможностите за изучаване на български език извън границите на родината.", "date": "2017.12.08", "title": "Президентът иска българите ангажирани с визиите за бъдеща Европа"}
{"url": "https://news.bg/crime/12-arestuvani-pri-aktsiya-sreshtu-narkorazprostranenieto-v-pernik-i-radomir.html", "text": "Най-малко 12 души са били задържани днес при мащабна акция на ГДБОП и специализираната прокуратура срещу наркоразпространението.Тя е била проведена на територията на Радомир и Перник.Сред задържаните е познатият в региона Стефан Камбоджата, предаде bTV, като цитира свои източници.На четирима, считани за организатори, ще бъдат повдигнати обвинения.Един от групата все още се издирва.Голямо количество разфасовки хероин е открито при претърсване на заведение в Перник.", "date": "2017.12.08", "title": "12 арестувани при акция срещу наркоразпространението в Перник и Радомир "}
{"url": "https://news.bg/health/kozhno-venericheskiyat-tsentar-v-sliven-ne-tryabva-da-se-likvidira-alarmira-obshtinar.html", "text": "На заседанието на Общинския съвет в Сливен, което ще се проведе на 14 декември, за трети път ще бъде обсъдено предложението на кмета на града за ликвидация на Кожно-венерическия център в Сливен. За това алармира общинският съветник от ДБГ д-р Нина Борова.Според Борова към момента вече 2 екипа на Министерството на здравеопазването, двама здравни министри и две заседания на Общинския съвет в Сливен са отхвърлили предложението на кмета за ликвидирането на Центъра. Въпреки това на 14 декември предстои въпросът да бъде обсъден за трети път.Д-р Борова е част от инициативния комитет от общински съветници, които се обявиха срещу ликвидирането на Кожно-венерическия център в Сливен. Общинарите вече са изпратили отворено писмо до министъра за здравеопазването, НЗОК, председателя на парламента и здравната комисия в НС, както и до омбудсмана на Република България с молба те да вземат позиция по казуса и да подкрепят запазването на Кожно-венерическия център в Сливен. Инициативният комитет беше подкрепен и от граждански организации, а подписка против затварянето на Центъра събра 6 000 подписа преди около месец.По думите на Борова предвид мораторуима за разкриване на нови отделения, приет от депутатите на второ четене в Закона за Бюджета на НЗОК, Сливен може да остане без възможност болните да се лекуват. \"Това може да обрече е най-бедния град на България да стане и най-заразеният. В условия на мораториум не може да бъде подкрепено подобно решение, още повече, че Сливен е на второ място по заболяваемост от сифилис, има затвор и бежански център\", посочва още Борова.Според общинския съветник с приемането на това предложение, Общинският съвет в Сливен ще \"погребе съвестта си и закона\" и ще \"продаде здравето на хората за жълти стотинки\".", "date": "2017.12.08", "title": " Кожно-венерическият център в Сливен не трябва да се ликвидира, алармира общинар"}
{"url": "https://news.bg/health/vetoto-na-prezidenta-varhu-byudzheta-na-nzok-e-v-ushtarb-na-patsientite-spored-mz.html", "text": "Налагането на вето върху бюджета на НЗОК означава връщане в изходна позиция и абсолютна невъзможност да се ползват предимствата, предоставени от новия по-голям бюджет за здравеопазване. Тази позиция изрази Министерството на здравеопазването във връзка с обявеното от Президента на Република България вето върху параграф 6 от Закона за бюджета на НЗОК за 2018 г.Според Министерството на здравеопазването със Закона за бюджета на НЗОК за 2018 г. се осигуряват с 407 милиона повече средства за лекарства, болнична и извънболнична помощ и зъболечение.Чрез бюджета е намерена правилната рамка, в която публичният фонд може да осигури финансиране на всички здравноосигурени лица за всички здравноосигурителни случаи, посочват още от министерството и допълват, че с настоящия бюджет за НЗОК е постигнат правилният баланс между първичната, специализираната и болничната медицинска помощ, медицинските изследвания, денталната помощ, медицинските изделия и лекарствените продукти.Според МЗ всеки един закон при необходимост може да бъде променян по волята на Народното събрание, а спирането на Закона за бюджета на НЗОК за 2017 г. е необосновано и категорично е в ущърб на интересите на пациента.", "date": "2017.12.08", "title": "Ветото на президента върху Бюджета на НЗОК е в ущърб на пациентите според МЗ"}
{"url": "https://news.bg/culture/misteriyata-na-balgarskite-glasove-s-parvi-zapis-ot-20-godini.html", "text": "Първият сингъл от предстоящия нов албум на \"Мистерията на българските гласове\" с участието на Лиса Джерард от дуото \"Дед кен денс\" излиза официално на музикалния пазар в целия свят днес.Той е със заглавие \"Pora Sotunda\". Сингълът се издава в ограничено количество в 7-инчов винилов формат, като ще бъдат разпространени само 1000 бройки в света. За България те ще са 50 и вече са налични.Също така ще се разпространява и цифрово във всички дигитални платформи. Песента \"Pora Sotunda\", която е А страна на сингъла, е първият официално издаден студиен запис на \"Мистерията на българските гласове\" след повече от 20-годишна пауза. От Б страна на сингъла звучи песента \"Ганка\", която е хорова и ни връща към корените и традициите на световноизвестният състав - носител на награда Грами от 1990 г. В основата й стои съществуваща народна мелодия, развита и композирана от Петър Дундаков. В записа участва и Дейвид Кукерман - перкусинист на Дед кен денс.Меломани и ценители могат да се насладят и на видео клип заснет към песента \"Pora Sotunda\", който също има своята световна премиера днес. Видеото е дело на режисьора Иван Москов и е снимано в България. Част от кадрите са направени в едно напълно обезлюдено село в Родопите - Дядовци. Главният герой във видеото не е актьор или звезда, а уличен художник, който се справя чудесно в своя дебют пред камера.\"По време на снимките целия екип се чувствахме, като в някаква магия - всичко просто се случваше и сякаш някой ни направляваше от горе\", споделя вълнението си режисьорът Иван Москов. Композиторът Петър Дундаков добавя:Новият албум на \"Мистерията на българските гласове\" е плод на почти двегодишна работа на хора, продуцентския екип и всички останали участници. В албума участват още световният шампион по бийтбокс - SkilleR и немският перкусионист Дейвид Кукерман. С неповторимо присъствие са и българските музиканти: Петър Миланов - китара, Христина Белева - гъдулка, Костадин Генчев - кавал и Димитър Карамфилов - контрабас.Албумът е продуциран от Шуберт Мюзик Пъблишинг, а песните в него са специално композирани за хора от Лиса Джерард, ирландския композитор Джулс Максуел и българския композитор Петър Дундаков, който е и музикален продуцент на албума.Очаква се да излезе през пролетта на 2018 г.Съвместните изпълнения на хора и Лиса Джерард бяха представени за първи път пред българска публика по-рано тази година с два изключителни концерта в София и Пловдив.", "date": "2017.12.08", "title": "“Мистерията на българските гласове” с първи запис от 20 години "}
{"url": "https://news.bg/society/balgarskite-narodni-chitalishta-vlizat-v-registara-na-yunesko.html", "text": "Народните читалища в България ще бъдат вписани в регистъра на ЮНЕСКО за опазване на добрите практики за опазване на нематериалното културно наследство. Вписването на българските читалища е обявено на интернет страницата на световната организация.Междуправителственият комитет за опазване на нематериалното културно наследство при ЮНЕСКО е приел решение в Регистъра на добрите практики да бъде вписана и уникалната българска институция. Припомняме, вписването на читалищата беше предложено от Министерството на културата.Към момента в списъка с нематериалното културно наследство на ЮНЕСКО вече са вписани хорът на Бистришките баби, нестинарството, традицията по изработване на Чипровските килими, обредите на кукерите в Пернишко и фолклорния фестивал в Копривщица.С днешното международно признание в списъка на ЮНЕСКО за нематериалното културно наследство ще влязат всичките народни читалища на територията на българските градове и села, които по последни данни са около 3 600, съобщи Нова.Като мотиви за вписването на читалищата от ЮНЕСКО са посочили, че институцията на българското читалище е място, където по-възрастните членове на обществото предават културно наследство на младите.", "date": "2017.12.08", "title": "Българските народни читалища влизат в регистъра на ЮНЕСКО"}
{"url": "https://news.bg/world/imamat-na-al-azhar-otkaza-sreshta-na-mayk-pens.html", "text": "Влиятелният египетски сунитски духовник Шейх Ахмед ал Тайеб, имам на \"Ал Азхар\", отмени срещата си с американския вицепрезидент Майк Пенс. Това се казва в изявление на институцията, предадоха световните информационни агенции. Той се присъедини към набиращата сила гневна вълна сред мюсюлманите в Близкия изток и по света след решението на САЩ за преместването на американското посолство в Израел от Тел Авив в Йерусалим. По този начин се признава Йерусалим за столица на Израел. Пенс трябва да посети Израел и Египет през втората половина на декември.До сблъсъци се стигна в Палестина днес. Най-малко двама души загинаха. Недоволните са решени да протестират до отмяната на решението. В редица ислямски държави се проведоха протести. Терористични организации се заканиха да проведат нови удари. ", "date": "2017.12.08", "title": "Имамът на \"Ал Азхар\" отказа среща на Майк Пенс "}
{"url": "https://news.bg/crime/selfi-ubi-zhena-na-am-hemus.html", "text": "Жена паднала и загинала на автомагистрала \"Хемус\"в района на виадукт \"Витиня\", съобщава Нова. Инцидентът станал на 35-ти километър на магистралата в посока Варна. 40-годишната жена е паднала от виадукта, който е висок 120 метра.От полицията информират, че жената се е опитвала да си направи селфи снимка с телефона си.По информация на БНТ сигналът за злополуката е получен в 14:17 ч.  Жената е пътувала заедно със съпруга си за Варна.Когато линейката пристигнала на мястото, лекарите установили, смъртта на жената.", "date": "2017.12.08", "title": "Селфи уби жена на АМ \"Хемус\""}
{"url": "https://news.bg/regions/lesnichei-zadarzhaha-nad-8-kubika-darvesina-v-razlog.html", "text": "За три дни лесничеите от Благоевград са направили над 50 проверки на територията на Разлог в обекти, в които постъпва, преработва се или се експедира дървесина, съобщиха от Държавната агенция по горите.Задържани са над 8 кубика дървесина в Разлог - обли занаятчийски материали и са съставени 2 административни акта.Продължават ежедневните съвместни проверки на служителите от РДГ - Благоевград и МВР в Разлог на складовете за дървесина за спазване на горското законодателство.", "date": "2017.12.08", "title": "Лесничеи задържаха над 8 кубика дървесина в Разлог"}
{"url": "https://news.bg/int-politics/palestina-ne-pregovorya-sas-sasht-dokato-ne-bade-otmeneno-reshenieto-za-jerusalim.html", "text": "Посланикът на Палестина в Русия заяви, че Палестина ще търси нов посредник в мирните преговори с Израел след решението на американския президент Доналд Тръмп официално да признае Йерусалим като столица на Израел, съобщават руските медии.Според Абдел Хафиз Нофал Палестина трябва да се стреми да \"постигне нови споразумения в мирния процес\".В Йерусалим и в Ивицата Газа избухнаха насилствени сблъсъци, както и в мюсюлмански страни по света заради решението на Тръмп да наруши традицията и да обяви Йерусалим за столица. Международната общност също осъди този ход, като френският президент Еманюел Макрон призова за спокойствие и предупреди за по-голяма потенциална нестабилност в региона.", "date": "2017.12.08", "title": "Палестина не преговоря със САЩ, докато не бъде отменено решението за Йерусалим"}
{"url": "https://news.bg/world/trima-martvi-sled-napadenie-sas-samurayski-mech-do-hram-v-tokio.html", "text": "Трима души са загинали след нападение със самурайски меч до храм в Токио. Атаката, за която се смята, че е предизвикана от дългогодишна вражда, е извършена в известно Шинто светилище, съобщава \"Ройтерс\".Светилището \"Томиока Хачимангу\" датира от 1627 г. и е известно с летния фестивал \"Фукагава Хачиман\" през август. Според неговия уебсайт, е сред тези, които започват традицията в Едо (сега в Токио), да организират сумо турнири за привличане на посетители и дарения - обичай, който все още е обичаен в много Шинто храмове. Японският император и императрица са посетили храма през 2012 година.Нападението в храма е извършено срещу главната жрица, която е намушкана до смърт. На мястото на престъплението е открит и окървавен самурайски меч, заедно с други оръжия. Съпругата на нападателя също е участвала в засадата, съобщава местната полиция.Мъжът-нападател е посякъл и жена си, преди да се самоубие. Атаката е започнала, когато 58-годишната жрица Нагако Томиока излиза от колата си в светилището и се сблъсква с брат си Шиганага Томиока на 56 години и жена му, която е 30-годишна.Нападнат е и шофьорът на жрицата, който също е намушкан с меч. Шофьорът е избягал, а полицията коментира, че раните му не са животозастрашаващи. Според местните медии убийствата са предизвикани от дългогодишна вражда между жрицата и нейния брат. Самият Томиока е бил главен свещеник на храма, поел го от баща си през 90-те години на миналия век, според \"Асахи Шимбун\".През 2001 г. е отстранен и баща им, който се завръща на длъжността главен свещеник и поставя дъщеря си Нагако Томиока на второ място по ранг в светилището. През следващите години заподозряният е изпращал заплашителни писма до сестра си и е бил арестуван през 2006 г., след като й е изпратил бележка, че ще \"я изпрати в ада\". След като баща им се оттегля през 2010 г., Нагако Томиока става главна жрица.Шинтоизмът е религията на Япония. Същността на Шинто сa духовете или \"Ками\". \"Ками\" според вярванията, се намесват в човешкия живот, ако се третират добре от последователите.Светилището е съществена част от Шинто. Заедно с ритуалите, светилищата се използват за общуване с \"Ками\". Поклонниците имат близка връзка с местния храм и често имат и малък олтар в дома си.Шинто няма богове, няма основател, няма книги, счита се по-скоро за начин на живот, отколкото религия. Името Шинто идва от китайски символи за Шън (божественото същество) и Тао (начин) и означава Път на Духовете.Има около 80 000 светилища и приблизително толкова свещеници в Япония, но жените жрици съставляват само малка част от тях. Около 80% от населението на Япония практикува някаква форма на Шинто.", "date": "2017.12.08", "title": "Трима мъртви след нападение със самурайски меч до храм в Токио"}
{"url": "https://news.bg/politics/bsp-sofiya-iska-da-se-prekrati-kontsesiyata-na-sofiyska-voda.html", "text": "БСП - София скочи срещу намерението на Комисията за енергийно и водно регулиране (КЕВР) да повиши цената на водата в София за втори път тази година. Според столичните социалисти подобно увеличение на цената е необосновано и неприемливо.Припомняме, в началото на 2017 година в София беше реализирано . \"Сега КЕВР е готова да подкрепи искането на концесионера \"Софийска вода\" за ново повишение с над 9%\", посочват от БСП - София и допълват, че тези действия са неприемливи.Според социалистите концесията на \"Софийска вода\" в този вид е неизгодна за столичани. Съгласно европейското законодателство достъпът до вода не е услуга, а е основно право, обясняват червените и допълват, че откакто водоснабдяването е отдадено на концесия цената на водата се е увеличила 7 пъти, без реално да е подобрено качеството на услугата.БСП - София посочва и че според Закона за регулиране на водоснабдителните и канализационните услуги (ЗРВКУ) при предоставянето на тази услуга следва да се спазва принципа за всеобщ достъп и социална поносимост. Тази социална поносимост е налице тогава, когато определената база минимално потребление на един човек в размер на 2.8 куб. м на месец, не надхвърля 2.5% от средния месечен доход на едно домакинство. Според данни на Института за икономически изследвания на БАН при най-бедните слоеве и хората с увреждания и пенсионерите цената на услугата достига до 11.74% от доходите им.Имайки предвид това, столичните социалисти са категорични, че повече не трябва да бъдат безучастни, защото този въпрос не засягал само пазарните и търговските принципи, а и социалната справедливост, която винаги е била основа на политиката на партията.\"Многократно сме настоявали за прекратяването на договора за концесия със \"Софийска вода\", освен това проведохме и референдум, но мнозинството на ГЕРБ в Столичния общински съвет не подкрепи искането ни\", обясняват още червените. БСП - София са предложили и компенсаторни механизми и формиране на \"Фонд за водни помощи\" за подкрепа на социално слабите лица и домакинства и за хората с увреждания, които са изрядни клиенти, защото те са най-потърпевши от постоянното увеличаване на цената на водата.Социалистите настояват за промени в концесионния договор между Столична община и \"Софийска вода\" - определящи показатели при формирането на цената на услугата да бъдат количеството на инвестициите, намаляването на загубите и повишаването на качеството на водата.", "date": "2017.12.08", "title": "БСП - София иска да се прекрати концесията на \"Софийска вода\""}
{"url": "https://news.bg/world/zaev-prizna-ot-godini-provokirame-gartsiya.html", "text": "Премиерът на Македония Зоран Заев призна, че страната му от години провокира Гърция, съобщава Greek Reporter.Заев даде интервю за австрийския вестник \"Вийнер цайтунг\". Той подчерта, че Македония предизвиква Гърция по няколко казуса, но кабинетът му ще сложи край на това, защото иска приятелски отношения със съседката.Министър-председателят изтъкна, че двете съседки споделят обща история, която не трябва да разединява, а обратното - обединява.Най-големият спор между двете държави е за името, който продължава вече повече от две десетилетия.В края на миналия месец беше разпространена информация, че Заев приел промяна на името на страната - \"Нова Македония\" или \"Северна Македония\".В интервюто Заев подчерта, че са наясно, че Гърция има провинция със същото име и следователно не приема името Република Македония, но изрази надежда през следващите 6 месеца да се намери решение.По думите му македонското правителство също иска да се промени официалното име на страната в международните организации и договори - наричана \"Бивша югославска република Македония\" (БЮРМ), по такъв начин, че да бъде приемливо за Гърция, но и за страната му.\"Аз съм роден като македонец, баща ми и дядо ми са също македонци. Това не подлежи на преговори, никой не може да промени чувствата ми и тези на сънародниците ми\", изтъкна Заев и допълни, че се полагат усилия за разрешаване на казуса с името в международните институции.", "date": "2017.12.08", "title": "Заев призна: От години провокираме Гърция"}
{"url": "https://news.bg/economics/trudovite-inspektori-napravili-pochti-5000-proverki-do-kraya-na-noemvri-2017-g.html", "text": "4922 проверки са направили инспекторите по труда от началото на 2017 г. до края на ноември. Проверени са обектите, където се извършват строително-монтажни работи, включително дейности по Националната програма за енергийна ефективност на многофамилните жилищни сгради.Това са почти 12% от всички проверки на Инспекцията за периода (42 430 бр.). Нарушенията са 25 900 бр.Нарушенията, свързани с осигуряването на здраве и безопасност при работа, са 17 570 бр., а на разпоредбите, регулиращи трудовите правоотношения - 8030 бр.За отстраняване на констатираните нарушения в строителството са приложени 24 360 бр. принудителни административни мерки, от които 23 900 бр. са задължителни за изпълнение предписания.В 311 случая инспекторите по труда са приложили мярката \"спиране\" на обекти, работни места, работно оборудване и др., които пряко са застрашавали живота и здравето на работещите.Общият брой случаи, в които тази мярка е приложена, е 540. Съставени са 2400 акта, от които за нарушения, свързани със здравето и безопасността при работа, са 1090 бр. На практика това са почти половината от всички издадени актове за периода на разпоредбите за осигуряване на здравословни и безопасни условия на труд (2320 бр.). Установените случаи за работа без трудов договор в сектора са 800 бр., което е 27% от всички установени за периода (2970 бр.).Въпреки засиления контрол, строителният сектор продължава да е един от най-рисковите по отношение на трудовте инциденти. Според ГИТ основната причина е пренебрегване на правилата за безопасност и здраве при работа. Другата причина е неосигурен контрол от страна на работодателите, гарантиращ спазването им.Почти всички трудови инциденти на строителни обекти е можело да бъдат предотвратени при спазване на изискванията за осигуряване на здравословни и безопасни условия на труд.Най-честите нарушения при контрола в строителството е необезопасяването на строителните обекти, както и неизползването на лични предпазни средства - все нарушения, които водят до тежки трудови злополуки с фатален край.Не се обезопасяват технологичните отвори в конструктивните елементи, както и контурът на етажни плочи, асансьорни шахти, прозорци, стълбищни рамена и площадки. Работи се на необезопасени скелета.Работните площадки не се почистват. Това създава създава риск строителите да се спанат, да паднат или да се ударят в падащи предмети. Използват се нестандартни електротабла от временните ел. инсталации и кабели, захранващи преносими електрически инструменти, които са подложени на различни механични въздействия.Това създава риск от нарушаване на целостта им и по този начин създава опасност от удар от електрически ток.Масово на една строителна площадка работят работници на няколко работодатели. Независимо, че на това място са един екип, те не изготвят съвместно оценка на риска или не я актуализират своевременно. Често, когато има общи правила, работещите на всички работодатели не са запознати с тях, което подлага на риск живота и здравето им.Нерядко работниците отказват да съдействат на инспекторите по труда. Те напускат обектите или не попълват декларацията с данни за трудовите им правоотношения, което също затруднява проверките.От Инспекцията по труда твърдят, че често самите работници не желаят да сключват трудови договори, за да се възползват от социално подпомагане или обезщетения за безработица, или да предотвратят запориране на възнагражденията им за принудително изплащане на задължения към финансови институции и др.От Инспекцията предупреждават, че без трудов договор при възникване на инцидент не могат да се възползват от фонд \"Трудова злополука\" на НОИ, както и от застраховката \"Трудова злополука\", която работодателите в строителството са задължени да сключват заради високото ниво на травматизъм в сектора.Без трудов договор те не могат да претендират и за обещано възнаграждение и други обезщетения по Кодекса на труда.", "date": "2017.12.08", "title": "Трудовите инспектори направили почти 5000 проверки до края на ноември 2017 г."}
{"url": "https://news.bg/int-politics/erdogan-se-obarna-kam-gratskite-myusyulmani-s-bratya-sanarodnitsi.html", "text": "Турският президент Реджеп Тайип Ердоган се обърна към гръцките мюсюлмани с \"братя сънародници\" в импровизирана реч, която той произнесе в мюсюлманско училище в североизточния гръцки град Комотини (Гюмюрджина), съобщават гръцките медии.Ердоган е говорил пред стотици гръцки мюсюлмани, събрали се да го видят в малцинственото училище, засягайки историята на малцинството, историята на гръцкото православно малцинство в Турция и говорейки за гръцката мюсюлманска общност като \"хора от същата нация\" като неговата, хора, които \"са се борили да оцелеят\" там.При незначителен инцидент преди речта му, Ердоган поискал микрофон, за да се обърне към тълпата, но заместник-министърът на външните работи на Гърция Йоанис Аманатидис, който го придружавал по време на посещението му в Западна Тракия, заявил, че нямало наличен микрофон, тъй като нямало предвидена реч по време на неговото посещение в училището.\"Това не е, за което се разбрахме\", подчертал Аманатидис пред турския президент.В края на краищата се намерил микрофон.Ердоган е бил посрещнат много топло в училището, след като присъствал на петъчните молитви в джамията в Комотини.Въпреки че тълпата, събрала се при строги полицейски мерки, е била по-малка от очакваното, тя приветствала лидера на Партията на справедливостта и развитието бурно, скандирайки името му и \"ти си велик\". Училището се намира на около 200 метра от джамията, в която членове на мюсюлманската общност са скандирали \"нашия лидер, нашия лидер\".Обръщайки се по-късно към местни жители и официални лица в хотел в Комотини, Ердоган подчертал: \"Предприехме важни стъпки за подобряване на житейските условия на гръцкото малцинство в Турция и очакваме същото от Гърция.\" \"Гръцкото правителство не трябва да очаква турската общност да бъде асимилирана. Интеграцията е различен въпрос\", добави турският държавен глава.Вчера по време на излъчван по телевизията разговор с гръцки официални лица Ердоган повтори призива си за ревизия на Лозанския договор от 1923 г., който установява границите на съвременна Турция и съответно границите между Гърция и Турция, като причина за това изтъкна жизнените условия на етническите турци в Западна Тракия.  Двудневното посещение на Ердоган в Гърция приключва днес.", "date": "2017.12.08", "title": "Ердоган се обърна към гръцките мюсюлмани с \"братя сънародници\""}
{"url": "https://news.bg/world/sasht-nyama-da-premestyat-posolstvoto-si-v-jerusalim-v-blizkite-dve-godini.html", "text": "Държавният секретар на САЩ Рекс Тилърсън обяви, че е много вероятно посолството на страната му в Израел да бъде преместено от Тел Авив в Йерусалим след период от най-малко 2 г., информира АФП., изтъкна Тилърсън след разговори с френския си колега Жан-Ив льо Дриан в Париж.По-рано тази седмица президентът на САЩ Доналд Тръмп обяви, че признава Йерусалим за столица на Израел и ще премести дипломатическата мисия в свещения град.Това предизвика размирици в мюсюлманския свят.В сряда Тилърсън подчерта, че Тръмп не се отказва от мирния процес в Близкия изток.В същото време турското президентство съобщи, цитирано от АФП, че руският лидер Владимир Путин ще посети Турция през следващата седмица за разговори с колегата си Реджеп Ердоган. Те ще обсъдят Сирия и решението на САЩ да признаят Йерусалим за столица на Израел.Путин ще посети Анкара в понеделник \"по покана на Ердоган\", отбеляза прессекретарятът и добави, че ще обсъдят последното развитие в Йерусалим и в Сирия.", "date": "2017.12.08", "title": "САЩ няма да преместят посолството си в Йерусалим в близките две години"}
{"url": "https://news.bg/crime/sadebniyat-sastav-po-deloto-na-mareshki-se-ottegli.html", "text": "Окръжният съд във Варна трябваше да разгледа делото срещу Веселин Марешки и Красимира Колева днес. Съдебният състав по делото обаче си направи отвод. Марешки и Колева са обвиняеми по дело за изнудване. Асен Миланов, твърди, че е бил изнудван чрез заплаха за увреждане на имуществото му.Срещу лидерът на \"Воля\" е отправено и обвинение за причиняване на лека телесна повреда спрямо Костадин Костадинов в качеството му на длъжностно лице - общински съветник.Съдебното заседание беше насрочено за три дни. Причина за това са многото свидетели за изслушване.В начало на заседанието обаче защитата на Марешки поиска отвод на прокурора по делото. Опасенията за защитниците на депутата са, че прокурорът оказва натиск извън съдебния процес върху състава на съда.След съвещание, тричленният състав прецени, че искането е неоснователно. Отказът на съда мотивира защитата на Марешки да поиска съставът да се отведе от разглеждане на делото и да бъде променен.Преценката на съда беше, че независимо дали изложените от защитата съмнения се обосновават на обективни факти или не, недоверието към обективността и безпристрастността на съда е основание съставът да си направи отвод от делото.Преедстои делото да бъде предадено за разпределение при нов съдебен състав.След изготвяне на протокола от заседанието, делото ще бъде предадено за ново разпределение на случаен принцип.", "date": "2017.12.08", "title": "Съдебният състав по делото на Марешки се оттегли"}
{"url": "https://news.bg/world/parvi-smarten-sluchay-v-palestina-sled-reshenieto-na-tramp-za-jerusalim.html", "text": "Един палестинец е убит при сблъсъци с израелските сили на границата с Ивицата Газа, съобщи палестинското здравно министерство, цитирано от \"Таймс оф Израел\" и \"Аарец\".Ведомството пояснява, че 30-годишният Мохамед ал Масри е убит при сблъсъци с израелската армия източно от втория най-голям град в Ивицата Газа Хан Юнис.Палестинското здравно министерство съобщи, че втори палестинец е убит при сблъсъците с израелските сили на границата на Ивицата Газа с еврейската държава. Но впоследствие коригира информацията си и потвърждава само за един загинал палестинец. Според Червения полумесец на Палестина при размириците на Западния бряг, Ивицата Газа и Йерусалим са пострадали 245 души. 11 души са ранени с бойни куршуми.Това е първият регистриран случай във връзка с решението на президента на САЩ Доналд Тръмп да обяви Йерусалим за столица на Израел.Около 3000 души протестират на Западния бряг - в градовете Рамала, Хеброн и Витлеем. Демонстрантите хвърлят коктейли \"Молотов\" и камъни, а силите за сигурност отговарят със стрелба, използвайки бойни и гумени патрони, както и сълзотворен газ.Полицията на Израел засили мерките за сигурност заради \"деня на гнева\".В редица мюсюлмански държави се провеждат протестни демонстрации във връзка с решението.", "date": "2017.12.08", "title": "Първи смъртен случай в Палестина след решението на Тръмп за Йерусалим"}
{"url": "https://news.bg/crime/sadat-proveryava-podpisite-za-referenduma-v-mladost.html", "text": "Административният съд в София разпореди да бъде ревизиран референдума в \"Младост\". С това решение следва подписката за провеждане на блокирания от Столичен общински съвет референдум срещу презастрояването в квартал \"Младост\" да бъде преразгледана.Всичките 6 403 подписа на граждани за инициирането на референдум срещу презастрояването в столичния квартал \"Младост\", , ще бъдат проверени от двама експерти.Единият експерт, който ще проверява списъците, е специалист по информатика и е посочен от кантората, наета от СОС, срещу гражданите от ИК \"За Зелен Младост\". Второто вещо лице трябва да бъде експерт по статистика и ще бъде посочено в 10-дневен срок.По искане на адвоката и бивш председател на ДСБ Радан Кънев, който се съгласи безвъзмездно да брани правата на гражданите на \"Младост\", ГРАО трябва да предостави точен списък с посочените като некоректни записи. Припомняме, че за да има референдумът срещу презастрояването задължителен характер едва около 200 записа трябва да бъдат признати за некоректни.Следващото заседание по делото е насрочено за 9 февруари 2018 г. от 13:30 часа.", "date": "2017.12.08", "title": "Съдът проверява подписите за референдума в \"Младост\""}
{"url": "https://news.bg/int-politics/reshenieto-na-tramp-za-jerusalim-protivorechi-na-zdraviya-razum-ubeden-lavrov.html", "text": "Руският външен министър Сергей Лавров обяви, че признаването на Йерусалим за столица на Израел от страна на американския президент Доналд Тръмп противоречи на здравия разум, съобщава \"Ройтерс\".\"Обявлението противоречи на здравия разум\", изтъкна Лавров по време на пресконференция във Виена, имайки предвид действията на Тръмп.Първият дипломат на Русия коментирал също така, че военните учения, проведени от САЩ и Южна Корея, изглежда са имали за цел да провокират Северна Корея да проведе още ракетни изпитания.Той обаче подчертал, че Москва осъжда ракетните изпитания на Северна Корея.", "date": "2017.12.08", "title": "Решението на Тръмп за Йерусалим противоречи на здравия разум, убеден Лавров"}
{"url": "https://news.bg/disasters/ruteniy-106-e-padnal-ot-kosmosa.html", "text": "Изгорял в атмосферата спътник може да е източник на радиоактивния изотоп рутений-106, чиито следи бяха засечени в Русия и в редица европейски страни. Това гласи материал от проверка на междуведомствената комисия по изясняване на въпроса, цитиран от ТАСС.\"Източникът може да е изгорял в атмосферата изкуствен спътник или негови фрагменти, на борда, на когото се намира източник на рутений-106 с висока сумарна активност\", се казва в документа.Версията за изгорял в атмосферата спътник като източник на освободения рутений-106 засега се явява приоритетна, съобщи на пресконференция в ТАСС зам.-директорът на Института за безопасно развитие на атомната енергия РАН Рафаел Арутюнян.\"Първата хипотеза за произхода на рутений-106 беше за производство на медицински препарати. \"Чистият\" рутений-106 за медицински цели в Русия се получава чрез облъчване в специални ядра в ядрения реактор. Максималната активност на получената партия на препарата не надвишава няколко десетки миликюри, а максималната сумарна активност на медицинския рутений-106, произведен в Русия не надвишава едно кюри. Съответно, медицинските учреждения не могат да се разглеждат като източник на много малка сумарна активност на приетите препарати\", заяви Арутюнян.Германското федерално ведомство за защита от радиацията (BfS) по-рано съобщи за повишено съдържание във въздуха на рутений-106 в периода 29 септември - 3 октомври.Във ведомството отбелязаха, че концентрацията на вещества е била крайно незначителна и не представлява заплаха за здравето на хората. Германските специалисти изразиха увереност, че причина за повишеното съдържание на рутений-106 не е аварията на която и да е атомна станция. По-късно BfS заявиха, че източник на изотопа може да е едно от предприятията на Южен Урал.От Росхидромет съобщиха за повишено съдържание на радиоизотопа рутений от 25 септември до 1 октомври в пробите на пунктовете за наблюдение на Аргаяш и Новогорни в Челябинска област. Рутений-106 се ползва за лъчетерапия и може да се отдели при преработка на ядрено гориво.В Росатом отбелязаха, че следи от рутений-106 не са открити в проби на въздуха, взети на територията на Русия, освен на измервателния пункт, разположен в Санкт-Петербург. По данни на ведомството, предприятията от атомния отрасъл на Русия не могат да се разглеждат като източник на изотопно излъчване.В държавната корпорация съобщиха данните на МААЕ, според които в същия период от време концентрацията на рутений-106 в Румъния е достигнала 145 хил. микробекерела на кубометър, в Италия - 54,3 хил., в Украйна и Словения - 40 хил. и съответно - 37 хил. микробекерела на кубометър.", "date": "2017.12.08", "title": "Рутений-106 е паднал от Космоса?"}
{"url": "https://news.bg/world/reshenieto-za-jerusalim-zasilva-ekstremizma-spored-arabskite-diplomati-u-nas.html", "text": "Посланиците и главите на арабските дипломатически мисии в България остро осъждат .Посланиците на арабските дипломатически мисии у нас определят Израел като окупатор и смятат, че това признаване и изграждането или преместването на която и да е дипломатическа мисия в Йерусалим е открито посегателство срещу арабската и ислямската нация, срещу правата на палестинския народ и на всички мюсюлмани и християни. Според тях това действие от страна на Тръмп е опасно нарушение на международното право, Четвъртата Женевска конвенция, резолюциите на Съвета за сигурност и Общото събрание на ООН по този въпрос, както и съвещателното мнение на Международния наказателен съд от 9 юли 2004 година.Посланиците и главите на арабските дипломатически мисии в България са категорични, че признаването на Йерусалим за столица на Израел е противозаконно действие и представлява  и в света. Това действие \"взривява шансовете за мир и формулата за двете държави и укрепва екстремизма и насилието\".Според тези дипломатическите мисии признанието на Йерусалим за столица на Израел от страна на САЩ слага край на тяхната роля като посредник за постигането на траен и всеобхватен мир в Близкия изток.\"\", допълват арабските посланици у нас.Посланиците призовават и правителството да продължи да се придържа към своята позиция, отхвърляща всякакви промени в правния и историческия статус на град Йерусалим. Те приветстват .", "date": "2017.12.08", "title": "Решението за Йерусалим засилва екстремизма според арабските дипломати у нас"}
{"url": "https://news.bg/health/burgaski-tineydzhar-v-bolnitsata-prepil-s-rakiya-v-mezhduchasieto.html", "text": "Ученик от Бургас е приет в болницата след като изпил голямо количество ракия, съобщава БТА. Тинейджърът учил в Професионалната гимназия по туризъм \"Асен Златаров\" в Бургас. Момчето препило в голямото междучасие.Трима съученици на момчето го подтикнали да изпие ракията. Те дори му обещали пари, ако го направи.Деветокласникът изпил алкохола, но след това му прималяло. Той е приет в болница в града, където му е оказана медицинска помощ.Ръководството и психолозите от училището работят по случая, съобщи директорът на гимназията Павлина Градишка.Предстои да се уточни кой каква вина има. Планувано е ученици и родители да бъдат поканени за изслушване, след това ще бъде свикан педагогически съвет.", "date": "2017.12.08", "title": "Бургаски тинейджър в болницата, препил с ракия в междучасието"}
{"url": "https://news.bg/world/velikobritaniya-shte-plati-eur40-45-mlrd-na-es.html", "text": "Великобритания ще плати между 35 и 39 милиарда британски лири (40-45 милиарда евро) на ЕС за уреждане на финансовата сметка за Брекзит.Това пишат вестниците \"Гардиън\" и \"Дейли телеграф\", които се позовават на британски източник.Обединеното кралство ще плати задълженията си само ако бъде сключено всеобхватно споразумение за напускане на ЕС до 29 март 2019 г. Сумата включва и преходния период. ЕС обаче не свързва сумата с транзитния период. Ако Великобритания иска преходен период след 31 декември 2020 г., когато приключва седемгодишната рамка на ЕС, страната ще трябва да плати повече.Информацията за сметката за \"развода\" се появи, след като председателят на Европейската комисия Жан-Клод Юнкер обяви, че ще препоръча на евролидерите да дадат начало на търговските преговори с Великобритания на предстоящата среща на върха на ЕС в четвъртък.", "date": "2017.12.08", "title": "Великобритания ще плати €40-45 млрд. на ЕС"}
{"url": "https://news.bg/regions/1-433-mlrd-leva-e-byudzhetat-na-stolichnata-obshtina-za-2018.html", "text": "Бюджет от 1,433 млрд. лева за 2018 г. представи на пресконференция кметът на София Йорданка Фандъкова. Кметът представи пред журналисти проектобюджета на общината за следващата година.Бюджетът е със 104, 868 милиона лева повече от тази година. Заложени са близо 654 милиона лева собствени приходи, което е с 30.4 млн. лева повече от 2017 г. Тенденцията е на постоянен ръст на собствените приходи, коментира Фандъкова.Планираните приходи от местни данъци са 306, 6 милиона лева, а неданъчните - 347,3 милиона лева. Собствените приходи от основния данък - за недвижимите имоти, са 103 милиона лева, а от такса смет, с която се финансира изцяло почистването и третирането на отпадъците - 200 млн. лева.Средствата, които са заложени в инвестиционната програма, са почти половин милиард - 494,988 млн.лв. Източниците са различни, но най-голямата част - 383, 613 млн. лева, е от защитени проекти за европейско финансиране. Най-големият обект за следващата година е строителството на третия лъч на . 327,383 млн. лева ще бъдат инвестирани през 2018 г. в изграждането на първите 12 станции от третия лъч.103, 675 млн. лева ще бъдат инвестирани в , изграждане и ремонт на улиците в кварталите, цялостни ремонти на трамвайни трасета и мостови съоръжения.", "date": "2017.12.08", "title": "1, 433 млрд. лева е бюджетът на Столичната община за 2018"}
{"url": "https://news.bg/politics/krasimir-valchev-zabranil-na-uchilishtata-da-priemat-podaratsi-ot-izdatelstvata.html", "text": "При разнообразие на учебници имаме по-голям риск от грешки или дискусионни текстове. Изпратих писмо до всички училища да не приемат подаръци от издателствата. Това заяви от парламентарната трибуна образователният министър Красимир Вълчев в отговор на въпрос за реда за оценяване и одобряване на познавателните книжки, учебници и учебни комплекти. Въпросът бе зададен от депутатите Веска Ненчева, Донка Симеонова, Таско Ерменков и Кольо Йорданов.Отменихме действащата наредба, за да спестим излишна работа. Нямаме увереност, че тази наредба ще доведе до желаните резултати, призна Вълчев.Той припомни, че в началото на 2017 г. за два месеца има две промени на наредбата за оценяване на учебници и това е довело до изготвяне на нов проект на наредба №6, в която се въвежда специална глава.По време на отговора стана ясно, че се подготвят промени и за олекотяване на ученическите раници. Учебниците с голям обем да бъдат разделени на две части. За 8-ми клас могат да внасят само един вариант на учебници.Вторият етап е за оценка на пригодността на всички, които преподават съответната дисциплина, каза образователният министър и призна, че трудно може да се оцени ефективността на тази процедура. Предизвикателство е да подобрим готовността. За това бяха направени тези промени, допълни Вълчев.Според депутата Симеонова съдържанието на учебниците трябва да отговаря на учебната програма и да е съобразено с възрастовите особености на учениците. Тя заяви, че освен тежки и обеми текстовете в учебниците понякога са неразбираеми и за родителите. Същевременно съвпадането на периода, когато се оценяват учебниците с ваканциите и отпуските на учителите е било предизвикателство към оценителите да преглеждат по 4-5 учебника на ден.От представените 258 проекта само два са получили оценка неприложим. Под въпрос е колко е ефективна тази процедура. Колеги предлагат това да е избора на процедура по който учителите ще преподават. Благодари на учителите, каза Симеонова.Според образователния министър Красимир Вълчев е необходимо да се поддържа постоянен контакт с директорите. Процедурата за оценяване на предлаганите учебници разчита на множеството участници в системата. Ако имаме учебник, оценяван от МОН, ще бъде по-обективна процедурата, допълни Вълчев.", "date": "2017.12.08", "title": "Красимир Вълчев забранил на училищата да приемат подаръци от издателствата"}
{"url": "https://news.bg/world/al-kayda-i-islyamska-darzhava-zovat-za-teroristichni-ataki-sreshtu-izrael-i-sasht.html", "text": "Терористичните организации \"Ал Кайда\" и ДАЕШ (\"Ислямска държава\") призоваха за терористични атаки срещу Израел и САЩ, съобщава израелският сайт Ynetnews.\"Ал Кайда\" зове за джихад и описа САЩ като съвременен \"фараон\", който потиска мюсюлманите., отбелязва организацията.Според базирания в САЩ сайт за мониторинг на джихадизъм и екстремизъм SITE \"Ал Кайда\" призовава поддръжниците си да извършат нападения срещу САЩ и съюзниците им в отговор на решението на американския лидер Доналд Тръмп да признае Йерусалим за столица на Израел.Признаването на Йерусалим за столица на ционистката държава, според групировката, е безочлива агресия на кръстоносеца Тръмп срещу светостта на мюсюлманите.Групировката призовава мюсюлманите да дарят пари и оръжия, за да помогнат и се обръща към ислямистите да бъдат подготвени, за да помогнат на палестинците.", "date": "2017.12.08", "title": "\"Ал Кайда\" и „Ислямска държава\" зоват за терористични атаки срещу Израел и САЩ"}
{"url": "https://news.bg/crime/zadarzhan-e-shofyorat-sazdal-haos-v-nasreshtnoto-na-am-hemus.html", "text": "Задържан е шофьорът, каращ колата си в насрещното платно в скоростната лента на АМ \"Хемус\". Водачът ще бъде разпитан и предстои да му се наложат санкции.Оказва се, че водачът е 52-годишен мъж от село Три кладенци, област Враца. Издирването му е започнало веднага, след като в социалните мрежи е бил разпространен видеоматериала, освидетелстващ как той шофира в насрещното платно за движение на АМ \"Хемус\".От МВР уточняват, че записът е направен в района на 44-46 километър от автомагистралата.В хода на проверката на водача е установено, че нарушителят има и неплатени глоби в размер на 130 лева, поради което е издадена заповед за прилагане на принудителна административна мярка - отнемане на свидетелството на управление на МПС.От полицията призовават хората, които станат свидетели на подобни нарушения, да подават своевременни сигнали. Важно е те да съдържат информация за мястото на нарушението, както и забелязани детайли, които биха помогнали за бързото идентифициране на превозното средство.В конкретния случай регистрационният номер на автомобила, нарушаващ закона за движение по пътищата, се вижда на видеозаписа. Авторът на клипа също споменава номера на колата.Видеото, показващо как автомобил се движи в насрещното платно на движение на АМ \"Хемус\", стана хит в социалните мрежи. Шофьорът не само пътува в насрещното платно на магистралата, но и в най-лявата, изпреварваща, скоростна лента на движение.Видеото е заснето на АМ \"Хемус\" на 5 декември, вторник. На кадрите ясно се вижда как автомобил \"Ауди\" с регистрация от област Враца кара в изпреварващата лента на насрещното платно. Водачът се движи през цялото време с включени аварийни светлини.", "date": "2017.12.08", "title": "Задържан е шофьорът, създал хаос в насрещното на АМ \"Хемус\""}
{"url": "https://news.bg/int-politics/v-iran-besneyat-sreshtu-tramp-za-jerusalim-goryat-us-znamena.html", "text": "Хиляди иранци са участвали в протестни демонстрации в цялата страна, заклеймявайки решението на американския президент Доналд Тръмп от тази седмица да признае Йерусалим за столица на Израел, съобщава държавната иранска телевизия.Ислямските лидери на Иран, където опозицията срещу Израел и подкрепата за палестинската кауза са в центъра на външната политика след Ислямската революция през 1979 г. насам, осъдиха хода на Тръмп, включително плана му да премести американското посолство от Тел Авив в Йерусалим.Държавната телевизия излъчи кадри на демонстранти, скандиращи \"Смърт на Америка\" и \"Смърт на Израел\", развявайки палестински знамена и лозунги, на които пише: \"Йерусалим принадлежи на мюсюлманите\", използвайки арабското име на града (Ал Кудс). В няколко града протестиращите са горили чучела и ликове на Тръмп, уточняват местните медии.Иран разглежда Палестина като включваща всички свети земи, включително еврейската държава, която той не признава. Иран многократно е призовавал за унищожението на Израел и подкрепя няколко ислямистки радикални групировки в тяхната борба срещу Израел.Определяйки САЩ и Израел като потисници, върховният лидер на Иран аятолах Али Хаменеи подчерта в сряда, че решението на Тръмп е признак за некомпетентност и провал.Опозицията на хода на Тръмп обедини твърдолиейните и прагматични политически фракции в Иран, като и прагматичният президент Хасан Рохани, и командирите на твърдолинейната Революционна гвардия призоваха иранците да се присъединят към националния протест под наслов \"Ден на ярост\".Някои протестиращи са горили снимки на Тръмп и израелския премиер Бенямин Нетаняху, докато са скандирали \"Смърт на дявола\".Рохани отхвърли решението на Тръмп като \"погрешно, незаконно, провокативно и много опасно\".Влиятелният аятолах Ахмад Хатами каза пред богомолци по време на петъчните молитви в Техеранския университет, че мюсюлманите по света трябва да се обединят срещу Израел.\"Няма да оставим палестинците сами\", скандираха богомолците по време на молитвите в Техеран.Началникът на иранската армия ген.-майор Мохамед Багери подчерта, че решението на Тръмп за Йерусалим е \"неразумно\" и би могло да разпали напрежението в ударения от криза Близък изток.", "date": "2017.12.08", "title": "В Иран беснеят срещу Тръмп за Йерусалим, горят US знамена"}
{"url": "https://news.bg/world/stotitsi-raneni-pri-razmiritsi-na-zapadniya-bryag-v-gaza-i-jerusalim.html", "text": "Стотици палестинци са ранени при сблъсъци с израелската полиция и армия на Западния бряг, Газа и в Йерусалим, съобщава \"Таймс оф Израел.Червеният полумесец на Палестина разкрива за 217 ранени на Западния бряг и в Йерусалим. Седем души са пострадали при стрелба с бойни патрони, 45 - гумени патрони, трима са били блъснати от автомобил, а 162 са пострадали вследствие на използвания от израелските сили сълзотворен газ.Най-малко 15 палестинци са ранени при сблъсъци в Ивицата Газа. Според здравното министерство на Газа двама са в тежко състояние - единият палестинец е ранен с гумен куршум, а другият с боен.Втори пореден ден са регистрирани сблъсъци на Западния бряг във връзка с решението на американския лидер Доналд Тръмп да признае Йерусалим за столица на Израел.Полицията на Израел засили мерките за сигурност заради \"деня на гнева\". Ситуацията се очаква да бъде още по-напрегната заради петъчните молитви.Силите за сигурност на еврейската държава използваха сълзотворен газ от брониран автомобил в град Витлеем на Западния бряг. На улицата са разположени въоръжени войници, които използват гумени патрони, за да разпръснат палестинските демонстранти.Стотици палестинци влязоха в стълкновение с израелската полиция и армия в Хеброн, Витлеем и Рамала след петъчните молитви. Демонстрантите хвърлят камъни по израелските войници, които пък отговарят със сълзотворен газ и гумени патрони.В Газа хиляди палестинци излязоха на улицата, за да протестират срещу решението на САЩ. Демонстрации има и пред джамията \"Ал Акса\" в Йерусалим, където са се събрали хиляди.Полицията на еврейската страна увеличи присъствието си в Йерусалим, но няма да ограничава достъпа до религиозните храмове и джамията \"Ал Акса\", тъй като няма индикации за размирици, информира Ройтерс.Израелски медии съобщават, че около 1000 полицаи са разположени в Стария град в Йерусалим.Палестински организации призовават за демонстрации.Вчера при сблъсъци на Западния бряг и в Ивицата Газа пострадаха най-малко 31 палестинци.Протести има също в Йордания, Турция, Пакистан, Тунис, Иран и други държави.", "date": "2017.12.08", "title": "Стотици ранени при размирици на Западния бряг, в Газа и Йерусалим"}
{"url": "https://news.bg/crime/patriotite-iskat-promeni-v-zakona-za-borbata-s-brakonierstvoto.html", "text": "Промени в законодателството за борбата с бракониерството инициират от \"Обединени патриоти\".Това се случи след като сдружения в защита на рибните ресурси сезираха патриотите заради огромните трудности, които срещат при опазване на рибата от бракониери.\"За пример ни беше даден човек от Монтана, който към момента има влезли в сила над 14 наказателни постановления, но всеки ден продължава да си лови риба. Последно е хванат с 280 кг незаконно уловена бяла риба\", съобщи депутатът Йордан Апостолов от НФСБ в групата на \"Обединени патриоти\" след като се срещна с представители на сдруженията.Получените сигнали за бракониерство са много.Патриотите се срещнаха с ръководството на Изпълнителна агенция по рибарство и аквакултури. На срещата освен Апостолов участие взеха и депутатите Христиан Митев, Петър Петров и Росен Живков.Йордан Апостолов информира, че вече са набелязани спешни мерки в няколко посоки. \"Едната е промяна на чл. 238 от Наказателния кодекс, където да се конкретизират видовете бракониерски риболов, сред които е подаването на ток във вода, например\", посочи той. Друга подготвяна промяна е тази в Закона за рибарство и аквакултури. Там искането е да бъдат променени наказанията и да се увеличат възможностите за превенция.\"При тези промени трябва да се даде дефиниция какво е бракониер и бракониерство, тъй като това ще подпомогне не само рибарите, но и ще прецизира що е то бракониерство при лова, при незаконната сеч\", обяснява Апостолов и допълни, че това е особено важно, тъй като има честа практика съдилищата да прекратяват съдебни производства заради липсата на дефинирано понятие за \"бракониер\".", "date": "2017.12.08", "title": "Патриотите искат промени в закона за борбата с бракониерството"}
{"url": "https://news.bg/economics/edva-20-ot-predpriyatiyata-ni-imat-pozitsiya-za-ikt-spetsialist.html", "text": "През 2017 година у нас всяко пето предприятие има заети лица, чиято основна работа е да разработват, управляват или поддържат ИКТ системи и софтуерни приложения. Това посочват данните на Националния статистически институт относно изследване на информационното общество в предприятията у нас през 2017 година.Според данните на НСИ големите родни компании с 250 и повече заети лица предлагат най-много работни места за ИКТ кадри. 63.4% от тези компании имат позиция за ИКТ специалист. При малките предприятия с 10 - 49 заети лица обаче относителният им дял на ИКТ специалистите е едва 15.6%. Електронните умения вече са задължително изискване за работещите, но едва 8.9% от работодателите осигуряват някакъв вид обучение, за да повишават квалификацията на служителите си в областта на ИКТ.През предходната 2016 г. 8.1% от предприятията са наели или са се опитали да наемат ИКТ специалисти, като почти половината от тях са изпитали трудности при намирането на подходящи кадри (48.2%).Според НСИ при 96.7% от предприятията с 10 и повече заети лица използват компютри, като при големите предприятия с 250 и повече заети лица относителният дял e 100.0%.Високоскоростният, надежден и непрекъснат интернет достъп е основна необходимост за предприятията и 94.6% от тях са били в постоянна връзка с глобалната мрежа през текущата година.Предприятията основно използват DSL или друг вид фиксирана широколентова интернет връзка (80.7%), а 51.4% от тях имат мобилна широколентова връзка. Данните от изследването показват и че 94.9% от предприятията, които използват фиксирана широколентова интернет връзка считат, че скоростта й обикновено е достатъчна за реалните им нужди и повече от половината разполагат с максимална скорост за изтегляне на данни по-висока от 30 Mbps.За настоящата година 30.2% от заетите лица в предприятията у нас използват компютър ежедневно за изпълнение на служебните си задължения, а на 26.7% от работещите е осигурен достъп до интернет.50.8% от предприятията разполагат със собствен уебсайт, като най-голям е техният дял при компаниите с 250 и повече заети лица - 84.7%. На своя уебсайт предприятията основно предоставят информация за предлаганите стоки и услуги (80.0%), поставят връзка или препратка към профила си в социална медия (34.2%), както и предлагат възможност за онлайн поръчки или резервации на стоки или услуги (26.2%).Най-активно налагат своето присъствие в мрежата предприятията от секторите \"Създаване и разпространение на информация и творчески продукти; далекосъобщения\" (88.8%) и \"Професионални дейности и научни изследвания\" (76.8%), а най-малко се възползват от тази функционалност предприятията от сектор \"Операции с недвижими имоти\" - 32.8% и \"Транспорт, складиране и пощи\" - 35.5%.През 2017 г. 34.4% от предприятията използват различни видове социални медии, за да развиват дейността си и да разширяват своето интернет присъствие. Големите компании са най-активни и при използването на уебсайтове за споделяне на мултимедия. Основните цели, за които предприятията използват социални медии, са подобряване на имиджа на предприятието или на пазарния продукт - например реклама, промоции (71.7%), получаване и отговаряне на мнения, отзиви, въпроси от клиенти (61.2%) и сътрудничество с бизнес партньори или други организации (36.7%). Най-малък е делът на предприятията, които включват своите клиенти в разработването или обновяването на стоките или услугите (17.3%).", "date": "2017.12.08", "title": "Едва 20% от предприятията ни имат позиция за ИКТ специалист"}
{"url": "https://news.bg/crime/10-godini-poluchi-kloshar-ubil-kolega-v-botevgrad.html", "text": "Софийският апелативен съд е уважил протеста на Окръжна прокуратура - София срещу оправдателната първоинстаницонна присъда на Н. Младенов и го е признал за виновен за извършено от него престъпление. Получава осъдителна присъда от десет години \"лишаване от свобода\" за убийство в Ботевград.През лятото на 2015 г. подсъдимият Младенов живял в къщата на негов познат в Ботевград, в която постоянно пребивавали и други лица. Всички те се занимавали със събиране на отпадъци и предаването им в съответните пунктове за изкупуване. С получаваните по този начин средства мъжете се хранели и ежедневно употребявали значителни количества алкохол, получен основно след смесване на чист спирт с вода.В следобедните часове на 11 август 2015 г. в къщата се намирали четирима мъже, като всичките били под въздействието на употребен алкохол. Между подсъдимия Н. Младенов и Д. Петков възникнал конфликт по повод парична сума от десет лева.Младенов напуснал къщата за няколко часа и след като се върнал, мотивиран от случилото се пред деня, нанесъл няколко удара с парче дърво на Д. Петков.На сутринта пострадалият бил открит от двама обитатели на къщата в безпомощно състояние на терасата на втория етаж, лежащ на земята и оплакващ се от силни болки. Той бил в съзнание, като главата му била в кръв. Петков им споделил, че бил ударен от Н. Младенов по главата, лицето и по ръката.След подаден сигнал на телефон за спешни случаи 112 пострадалият бил откаран в болницата в Ботевград, откъдето по-късно транспортиран в МБАЛ \"Света Анна\" в гр. София. Въпреки предприетите действия по лечение на мъжа състоянието му се влошило, той изпаднал в кома и след няколко дни починал.Извършената съдебно-медицинската експертиза е установила причината за смъртта на Д. Петков - дихателно и сърдечносъдова недостатъчност, настъпила в резултат на черепномозъчна травма, довела до мозъчен оток с вклиняване.На първа инстанция по делото Софийският окръжен съд е оправдал подсъдимия Младенов с мотив, че обвинението срещу него за извършено убийство е недоказано.След внесен от прокуратурата протест Софийският апелативен съд е признал подсъдимия Младенов за виновен и му е наложил наказание от десет години \"лишаване от свобода\" при първоначален \"строг\" режим.", "date": "2017.12.08", "title": "10 години получи клошар, убил \"колега\" в Ботевград"}
{"url": "https://news.bg/politics/dps-da-se-pita-za-lozanskiya-dogovor-iska-karakachanov.html", "text": "Няма политическа партия в България, която да се съгласи с това, че някой може да претендира за промени на границите, отпадане на международни договори, които гарантират суверенитета на която и да е държава. Това заяви вицепремиерът и министър на отбраната Красимир Каракачанов пред журналисти в парламента. Повод за думите му е изявлението на турския президент Реджеп Ердоган, с което иска преразглеждане на Лозанския мирен договор.\"Няма политическа формация, която да е на противното мнение, всъщност не знам - питайте ДПС\", каза Каракачанов.Всяко изявление, в което се говори за промяна на международни договори, особено, когато касае граници, е повод за притеснение. Подобни неща не трябва да ги пропускаме, заяви лидерът на патриотите.Той отново попита реторично: \"така наречената партия ДОСТ - чий инструмент е и каква роля изпълнява\".Много интересно, че Ердоган се е загрижил за малцинствата в Западна Тракия, но за кои точно малцинства говори, продължи с реторичните въпроси Каракачанов. Министърът поясни, че там има население, което говори роден български език. Той май говори само за турците там, визира изявлението на Ердоган българският министър.В България Конституцията и законите гарантират равни права на всички български граждани, България е достатъчно зряла държава, за да има нужда някой да гарантира правата на български граждани на наша територия. Това е приоритет, право и единствено само на българската държава, допълни Красимир Каракачанов.Припомняме, по повод изявлението на Ердоган за преразглеждане на Лозанския договор, изявление направиха от Външно министерство, както и  и от БСП. Договорът определя границите между Гърция и Турция. Той определя и границата между България и Турция, макар България да не е страна по него.", "date": "2017.12.08", "title": "ДПС да се пита за Лозанския договор, иска Каракачанов"}
{"url": "https://news.bg/crime/nyama-informatsiya-za-konfiskuvani-bitkoyni-v-spetsprokuraturata.html", "text": "Няма информация за конфискувани над 200 хил. биткойна в спецпрокуратурата. Специализираната прокуратура няма право да конфискува, коментира ръководителят ѝ Иван Гешев\"Няма иззети биткойни. Към момента делото е в специализираната прокуратура, разследва се от изследовател. Назначени са експертизи, компютърни и всякакви други, включително и такива, които ще бъдат изготвени в САЩ. И след изготвянето на експертизите имам уверението на прокурорите, че в максимално кратък срок ще бъдат конкретизирани обвиненията и ще бъде внесен обвинителен акт в специализиран наказателен съд\", обясни Иван Гешев.", "date": "2017.12.08", "title": "Няма информация за конфискувани биткойни в спецпрокуратурата"}
{"url": "https://news.bg/world/izrael-planira-da-razshiri-nezakonnoto-zaselvane-v-jerusalim.html", "text": "Израел планира да разшири незаконното заселване в Йерусалим с изграждането на 14 000 нови жилища след решението на САЩ да признаят свещения град за столица на еврейската държава, пише \"Дейли сабах\".Според израелския всекидневник \"Маарив\" израелският министър на благоустройството Йоав Галант е заявил, че правителството ще изгради 14 000 жилища в няколко квартала на града.Галант подчертал, че след решението на Доналд Тръмп няма повече причини да не се застроява градът, тъй като вече е безспорна столица на Израел.Той добавил, че Държавният департамент е започнал подготовка за преместване на американското посолство от Тел Авив в Йерусалим.Около 500 000 евреи живеят в повече от 100 еврейски селища в окупираните територии от войната от 1967 г.", "date": "2017.12.08", "title": "Израел планира да разшири незаконното заселване в Йерусалим"}
{"url": "https://news.bg/politics/karakachanov-kogato-ne-mozhesh-da-si-remontirash-opela-ne-mechtaesh-za-s-klasa.html", "text": "Премиерът Бойко Борисов и вицепремиерът и военен министър Красимир Каракачанов са обсъдили казуса с поддръжката на транспортните самолети \"Спартан\", премиерът е поискал и ремонт на казармите.Това обясни в кулоарите на парламента Каракачанов, като обясни, че в армията има не малко проблеми и не малка част са свързани с пари.Припомняме, че вчера  стана ясно, че договорът за поддръжка на самолетите \"Спартан\" е изтекъл по-рано тази година и нов все още не е подписан.Това е една от темите, която коментирахме, като Борисов е настоял да се намери решение и да се отиде към сключване на договор, потвърди Каракачанов.Той посочи, че вече са водени разговори и има определени виждания по офертата,Каракачанов определи като \"интересен\" въпросът за включване на \"Рафал\" към изтребителите, за които да отправим оферта за закупуване.Припомняме, че след като  по покана на президентът Емануел Макрон, се повдигна и въпросът дали страната ни не може да си закупи и такъв изтребител.Въпросът обаче е до пари, тъй като френските изтребители са много скъпи за нас, а другите изтребители са на половин цена, обясни вицепремиерът.Той даде пример, че всеки може да иска \"Мерцедес\" S класа, но ако има средства само да си ремонтира стария автомобил, това надали е най-разумното.\"Ако нямаш пари да си ремонтираш опела, не мечтаеш за \"Мерцедес\" S класа, каза Каракачанов.Той уточни, че един рафал е от порядъка на 100 милиона евро - \"иначе аз съм \"за\" в процедурата да се състезават всички\".По принцип Каракачанов смята, че писмата трябва да бъдат изпратени до максимален брой фирми и държави, но да има по-голямо съревнование.\"Отсега мога да ви кажа, че някои от самолетите са изключително скъпи, не са по нашите възможности.\"Борисов държал още следващата година да се отделят необходимите средства за ремонт на казармите. МО, по думите на Каракачанов, разполага само с част от парите. От началото на 2018 г. ще започнат ремонтите и ще продължат 2-3 години.Министърът разясни също, че средното увеличение на заплатите на военнослужещите от догодина ще е средно с 10-11 процента.", "date": "2017.12.08", "title": "Каракачанов: Когато не можеш да си ремонтираш опела, не мечтаеш за S класа"}
{"url": "https://news.bg/crime/narkogrupata-ot-veliko-tarnovo-razbita-v-moment-na-operativka.html", "text": "Има доказателства за организирана престъпна група на територията на Велико Търново, която се занимава с наркоразпространение и целта ѝ е била да налага с брутални методи монопол върху продажбата на наркотици не само в Старата столица, но и в региона. Досъдебното производство се води от септември. Претърсени са над 23 адреса, и на 4 са намерени марихуана, пико и кокаин.Това стана ясно от думите на Иван Гешев - ръководител на Специализираната прокуратура. Акцията е на специализирана прокуратура, МВР, ГДБОП, жандармерията и Бюрото по защита към главния прокурор.От думите на Гешев стана ясно, че е имало подвижна мини лаборатория за производство на пико, което е иновация на тази група.Вчера са задържани 15 лица, преценява се колко ще останат обвиняеми. Обвиненията най-вероятно ще са за едно лице като ръководител на ОПГ и за участие в организирана група за продажба разпространение на наркотици, както и за силови действия.Групата има изявен лидер, който е криминален авторитет в града. Имена Гешев не цитира, защото спецпрокуратура няма такава практика. Извършват се справки за наркотичното вещество. Не става въпрос за огромно количество наркотици, а за група която методично си е произвеждала наркотични вещества. Това е най-сериозната група на територията на Велико Търново.При залавянето им ръководителят на групата е бил събрал подчинените си на оперативка.Ивайло Спиридонов - шеф на ГДБОП допълни, че сектор БОП - Велико Търново познава оперативната обстановка и има сериозна реализация на акции над групи, налагащи монопол. Той също потвърди, че е извършвано брутално насилие над дилъри.Младен Маринов - главен секретар на МВР заяви, че операцията показва, че по този проблем се работи непрекъснато. Борбата ще продължи, за да се държи всичко на минимални нива.", "date": "2017.12.08", "title": "Наркогрупата от Велико Търново разбита в момент на оперативка"}
{"url": "https://news.bg/int-politics/jerusalim-e-nash-i-shte-ostane-takav-skandirat-v-turtsiya.html", "text": "Хиляди хора в Истанбул, Анкара, Бурса, Коня, Ескишехир, Маниса и др. големи градове в Турция участват в протестни демонстрации срещу решението на американския президент Доналд Тръмп да признае Йерусалим за столица на Изрел, съобщават местните медии.Отбелязва се, че протестите, които са организирани от обществени организации, са започнали след петъчните молитви и са в подкрепа на каузата на Палестина.Протестиращите носят плакати, на които пише \"Йерусалим - мюсюлманска светиня\", \"Израел -убиец, САЩ - негов покровител\", като скандират антиамерикански и антиизраелски лозунги, включително \"Йерусалим е наш и ще остане такъв!\", \"долу Америка, долу Израел\".Полицията не се намесва в провеждането на акцията, като не се съобщава за никакви безредици.\"Ние разглеждаме Йерусалим като бастион на мюсюлманската общност... Ние сме тук, за да покажем нашето единство и нашата сила. Никой не може да ни възпре\", коментира 17-годишният протестиращ Доган.Студентката Мерв посочи, че тя и нейните колеги са напуснали занятията си, за да присъстват на протеста, определяйки решението на САЩ като \"невалидно и нищожно\".\"Това, което казва Тръмп, са празни думи и те не означават нищо за нас. Винаги когато видим името на Израел на картата, ние го зачеркваме и пишем Палестина\", добави тя.Турският президент Реджеп Тайип Ердоган предприе твърда линия срещу решението на Тръмп и призова за спешно свикване на среща на върха на Организацията за ислямско сътрудничество на 13 декември в Истанбул.През миналата година Турция и Израел сложиха край на разрив, предизвикан от щурма на Израел срещу турски кораб, отправил се за Ивицата Газа, при което загинаха 10 турски правозащитници и което доведе до влошаване на дипломатическите отношения между двете страни.В последната година двете страни засилиха сътрудничеството си, особено в областта на енергетиката, но Ердоган, който разглежда себе си като защитник на палестинската кауза, все още често тежко критикува израелската политика.", "date": "2017.12.08", "title": "Йерусалим е наш и ще остане такъв, скандират в Турция"}
{"url": "https://news.bg/world/tusk-velikobritaniya-iska-2-g-prehoden-period.html", "text": "Председателят на Европейския съвет Доналд Туск съобщи, че ще представи насоки във връзка с договореното между ЕС и Великобритания на срещата на върха на ЕС през следващата седмица, пише \"Гардиън\".По време на пресконференция Туск разкри, че първото нещо е да започнат преговори за преходния период, така че да се изясни ситуацията за бизнеса и хората. Той поясни, че Великобритания иска транзитният период да продължи около 2 г., през които да остане част от единния пазар и митническия съюз.Туск предлага през този период Великобритания да спазва законодателството на ЕС, включително новите закони; да спазва бюджетните ангажименти; да спазва съдебните решения и всички останали задължения.Председателят на Европейския съвет пояси, че по време на преходния период решенията в ЕС ще се вземат само от 27-те страни членки, без Обединеното кралство., поясни той.Според Туск днешното споразумение е \"личен успех\" за британския премиер Тереза Мей, но предупреди, че най-трудното предстои.Ние знаем, че раздялата е трудна. Но раздялата и изграждането на нови отношения са още по-трудни, изтъкна той.Споразумението можете да прочетете .", "date": "2017.12.08", "title": "Туск: Великобритания иска 2 г. преходен период"}
{"url": "https://news.bg/politics/i-prezidentsko-veto-otlaga-borbata-s-koruptsiyata.html", "text": "Президентът Румен Радев налага вето на антикорупционния закон, който трябва да мине на второ четене в пленарна зала. Това научи News.bg от свои източници в президентската администрация.Така антикорупционното законодателство най-вероятно ще остане за догодина. По план законът трябва да влезе в сила от 1 януари 2018 и така да се даде старт на мега антикорупционния орган. Все още обаче не е ясно кога законът ще влезе в пленарна зала и кога точно Румен Радев ще му наложи вето. При всяко положение обаче ще се запъне работата на борците с корупцията.Дори и без вето самият антикорупционен орган би заработил поне след три месеца или най-рано през март. Структурите, които трябва да се влеят в него, трябва да се напаснат и за да заработят, трябва да бъдат приети останалите нормативни актове и правилница.  Все още се търси и сграда за новата мегаагенция.Припомняме, БСП и президентът настояват именно държавният глава да назначава председателя на новата структура. ГЕРБ и кабинетът настояват той да се избира от законодателния орган. Борбата с корупцията успя да раздели политиците и институциите. Именно тази тема провали и Консултативния съвет по национална сигурност при президента, посветен на темата.Държавният глава Румен Радев се закани, че няма да свика друг КСНС за корупцията, докато институциите не започнат да изпълняват досега поетите ангажименти. Тогава не се стигна до съгласие кой да назначава председателя на антикорупционата агенция и как тя да функционира.", "date": "2017.12.08", "title": "И президентско вето отлага борбата с корупцията"}
{"url": "https://news.bg/int-politics/faradzh-bezposhtaden-kam-mey-velikobritaniya-se-gotvi-za-sledvashtiya-etap-na-unizhenie.html", "text": "Найджъл Фарадж, един от основните агигатори за Брекзит, обяви, че Великобритания сега била готова да \"премине към следващата фаза на унижение\", след като британският премиер Тереза Мей постигна споразумение за условията по развода на Великобритания с Европейския съюз, съобщава \"Ройтерс\".\"Споразумението в Брюксел е добра новина за г-жа Мей, тъй като сега можем да преминем към следващия етап на унижение\", написа Фарадж в профила си в \"Туитър\".От своя страна Стивън Уулфи, който е бивш претендент за лидерския пост на Британската партия за независимост, чийто основател е Найджъл Фарадж, а сега е независим евродепутат, обяви, че не е впечатлен от постигнатите договорености в Брюксел между Тереза Мей и Европейската комисия и че има въпроси около сделката.\"Съобщението на ЕК за постигнатия достатъчен напредък по споразумението за Брекзит твърди 1. Гражданите на ЕС са нещо повече от британските граждани в Обединеното кралство, като правата на гражданите на Великобритания са от второстепенно значение. 2. Плащаме на ЕС в пълен размер през 2019 и 2020 и след това ние плащаме средна сума докога? Излизаме ли?\", написа Уулфи в \"Туитър\".", "date": "2017.12.08", "title": "Фарадж безпощаден към Мей: Великобритания се готви за следващия етап на унижение"}
{"url": "https://news.bg/regions/raztvor-e-prichinil-evakuatsiyata-na-hora-pri-stroezha-na-metroto-na-bul-balgariya.html", "text": "Причината да бъдат евакуирани хората от подлеза на столичните булеварди \"България\" и \"Акад. Иван Евстатиев Гешов\" е инцидент при строежа на третия лъч от метрото. Това съобщи пред bTV инж. Ангел Джоргов от \"Метрополитен\" ЕАД. Според него това не е аварийна ситуация и случилото се по никакъв начин не е опасно.Разтвор, инжектиран от тунелопробивната машина, стигна до повърхността, надигна настилката и напука витрина на търговски обект. Това бе причина полицията да евакуира хората от подлеза на булевардите \"България\" и \"Акад. Иван Евстатиев Гешов\".Временно беше отцепена част от подлеза заради проникнал в канализацията циментов разтвор, инжектиран при строежа на новия метролъч.\"Не е имало изпускане на циментов разтвор, а изпреварващо инжектиране с цел недопускане на слягания и пропадания на повърхността\", каза Джоргов.При такава слаба геология, каквато е тук в София, и при наличие на високи подпочвени води, машината изпреварващо извършва това инжектиране. В подлеза инжекционният разтвор е стигнал до повърхността по стари канализационни тръби. Около кубик - кубик и половина от него е излязъл на повърхността, а една малка част е влязла между настилката и основата и е надигнала\".\"Не става въпрос за химикал\", подчерта Джоргов. \"Единственият дискомфорт на гражданите, които да минавали вчера от тук, е, че, както се казва, са стъпили леко в калта\", обясни той и увери, че фирмата изпълнител ще поеме щетите.Случилото се няма да забави по никакъв начин графика на строежа на метрото. Машината не е спирала, подлезът отново е отворен за преминаване, допълни Джоргов.", "date": "2017.12.08", "title": "Разтвор е причинил евакуацията на хора при строежа на метрото на бул. \"България\""}
{"url": "https://news.bg/politics/balgariya-silitsievata-dolina-na-balkanite-pozhela-pavlova.html", "text": "\"Да използваме шанса, който получаваме, който ни се дава в тези турбулентни времена. Да превърнем дефекта в ефект - излизането на Великобритания, общата картина не навсякъде е добра. Девизът ни \"Съединението прави силата\" не е случаен , защото обединени ще сме по- силни.\" Това заяви Лиляна Павлова, министър на българското европредседателство на конференция, организирана от Български икономически форум, на тема: \" Европейският икономически дневен ред по време на Българското председателство на Съвета на ЕС 2018\"\"Призовани сме . Трябва да се гордеем, а не да се срамуваме, че сме от Балканите\", добави още тя.Павлова заяви още, че трябва да направим така, че да не бъдем само географски заедно на Балканите, а икономически, политически и културно. Тя призова всички да се обединим около общите ценности на ЕС.Ако искаме една успешна интеграция, трябва да загърбим пререканията в историята и да гледаме как да работим заедно, подчерта още Павлова.По думите й младите хора на Балканите са нашият капитал, но в същото време са и най-рисковата група. Трябва , за да могат младите успешно да се впишат в обществото.Павлова отбеляза, че по отношение на Западните Балкани първият успех на нашето председателство е, че темата вече е припозната от ЕС и влезе в дневния й ред.Целта е да се постигне съгласието на 28-те за европейска перспектива за интеграция на Западните Балкани.Тя очерта като приоритет да се стигне до гражданите в тези страни. Те трябва да усетят подкрепата чрез някаква измеримост. Затова акцентът е върху свързаността - транспортни връзки по общоевропейските коридори, въздушна свързаност - ще работи за директна връзка между столиците на страните от Балканите. Друга част от проектите са свързани с енергийната, образователната и дигиталната свързаност. В образованието ще се работи по обмен на студенти и програми, ще се създаде балкански образователно квалификационен център, който ще инвестира в образованието на политически лидери на Балканите.В  се поставя . се изразява в отпадането на . Ще се приеме пътна карта и споразумение с всички държави. Ще се работи България да стане Силициева долина на Балканите.Много , за да работят в ИТ сектора, стана още ясно от думите на Павлова.Павлова припомни и другите ни приоритети- кохезията и бъдещето на Европа в аспект бъдеща бюджетна рамка; сигурна и стабилна Европа с акцент върху Дъблинския регламент и контрола върху външните граници, както и единният отбранителен съюз; дигиталната икономика и единния цифров пазар.\"Единна, силна и дигитална Европа\" е нашето послание, беше категорична Павлова.", "date": "2017.12.08", "title": "България - Силициевата долина на Балканите, пожела Павлова"}
{"url": "https://news.bg/world/severna-koreya-e-otkrita-za-direktni-pregovori-sas-sasht-saobshti-lavrov-na-tilarsan.html", "text": "Северна Корея е открита за директни преговори със САЩ.Това съобщи руският външен министър Сергей Лавров по време на разговори с американския държавен секретар Рекс Тилърсън, пише \"Гардиън\".Двамата се срещнаха във Виена в рамките на конференция на Организацията за сигурност и сътрудничество в Европа.Няма отговор от страна на Тилърсън, но официалната позиция на департамента е, че Северна Корея ще трябва да покаже, че е сериозна по въпроса да се откаже от ядрения си арсенал като част от всеобхватно споразумение преди да започне диалог., каза Лавров във Виена. Нашите американски колеги, включително Рекс Тилърсън, чуха това, добави той.Говорител на Държавния департамент заяви, че няма да има директни преговори с КНДР, докато тоталитарният режим не изрази готовност за ядрено разоръжаване.В същото време топ представител на ООН се срещна с външния министър на КНДР в Пхенян. Визитата на Джефри Фелтман - заместник генерален секретар по политическите дела на ООН, е първото посещение на топ представител на ООН в КНДР за последните 6 г.Фелтман е американец и бивш дипломат на САЩ, но Държавният департамент подчерта, че той не носи послание от Вашингтон.", "date": "2017.12.08", "title": "Северна Корея е открита за директни преговори със САЩ, съобщи Лавров на Тилърсън"}
{"url": "https://news.bg/economics/zhurnalisti-i-piari-se-obuchavat-na-zelena-ikonomika.html", "text": "Проект в областта на зелената икономика ще обучава журналисти, ПР и лица, занимаващи се с информационни кампании. Проектът \"Свежи знания за зелена икономика\" е по ОП \"Развитие на човешките ресурси\" и е на стойност 127 796 лв.Целта на проекта е да се повиши квалификацията на журналистите и ПР-те в областта на управлението на отпадъците, зелени инвестиции, опазване на околната среда. Програмата беше официално представена на Българския икономически форум.По проекта ще се разработи курс за обучение по зелена икономика, ще бъде разработена и Интернет обучителна платформа.Обучението ще запознае журналистите и с чуждестранният опит в областта.", "date": "2017.12.08", "title": "Журналисти и пиари се обучават на \"зелена\" икономика"}
{"url": "https://news.bg/politics/po-iskane-na-bsp-obsazhdat-darzhavniya-dalg-idniya-petak.html", "text": "Депутатите от БСП искат парламентарно обсъждане на държавния дълг. \"Събрали сме 62 подписа, искаме детайлни разисквания за държавния дълг на България и обвързването му с икономиката\", заяви от парламентарната трибуна Румен Гечев и показа подписката по време на питането си към финансовия министър Владислав Горанов.Гечев не може да си обясни защо поддържаме 3 пъти по-висок фискален резерв от минималния, а поемаме само лихвите и загубите от взетите дългове. Искаме разисквания и се надяваме, че ще излязат положителни идеи, които да реализираме, каза Гечев.Според Гечев дългът на България продължава да бъде в разумни граници, но той е два пъти по-висок от преди две години. \"Искаме да видим какво правим с дълга, защото други страни използват част от държавния дълг, за да си стимулират икономиката\", коментира депутатът.Проф. Гечев обясни, че показателите, свързани с държавния дълг, имат съществено отношение за текущото и бъдещото състояние на финансовата система на страната и на нейното икономическо развитие. \"По-голямата част от държавния фискален резерв се намира на депозит в БНБ. Този резерв е почти три пъти по-голям от изискуемия, но каква е доходността от тези депозити за Министерството на финансите, за бюджета на България. Тези 11 млрд. лв. колко носят като приходи, защото разходите са около 2-3% плащания по лихвите на новите заеми\", подчерта Румен Гечев.Според него ГЕРБ не изпълняват бюджета в разходната част.Депутатът от БСП припомни, че в парламента са гласувани и 1.3 млрд. лв. за превъоръжаване на Българската армия. \"Те не са направени, но управляващите ги отчитат като увеличение на фискалния резерв и съответно намаляване на необходимостта от приемане на нови заеми. Освен това не са изпълнили Закона за бюджета по отношение на капиталовите разходи\", допълни той.Според Румен Гечев, бедна България финансира бюджетните дефицити на развитите страни от ЕС. \"Тези депозити не стоят в мазето на БНБ - фискалният и валутният резерв на България основно отиват в държавни ценни книжа в Германия, Франция, Италия и други страни\", обясни проф. Гечев.Депутатът продължи да задава въпроси: \"Защо ние поддържаме три пъти по-висок фискален резерв от минималния, защо прехвърляме парите на българските данъкоплатци да финансираме бюджетните дефицити, които отиват, в т.ч. и публично-частно партньорство и инвестиции, в тези страни, а ние поемаме само лихвите и загубите?\"В отговор на искането председателстващият заседанието Цвета Караянчева заяви, че обсъждането ще бъде идния петък.", "date": "2017.12.08", "title": "По искане на БСП обсъждат държавния дълг идния петък"}
{"url": "https://news.bg/int-politics/sasht-se-izklyuchiha-ot-mirniya-protses-v-blizkiya-iztok-obyavi-frantsiya.html", "text": "САЩ се изключиха като посредник в мирния процес в Близкия изток. Това обяви външният министър на Франция Жан-Ив льо Дриан, след като американският президент Доналд Тръмп призна Йерусалим като столица на Израел, съобщава \"Ройтерс\".\"Чувам някои, включително г-н Тилърсън, да казват, че нещата ще се случат в крайна сметка, а сега е време за преговори. Досега САЩ може да са имали посредническа роля в този конфликт, но те се изключиха малко. Реалността е, че те са сами и изолирани по този въпрос\", изтъкна Жан-Ив льо Дриан.Американският държавен секретар Рекс Тилърсън е в Париж днес, за да се присъедини към международната среща за Ливан, като ще проведе двустранни разговори с Льо Дриан.Палестински фракции призоваха за \"Ден на ярост\" днес, след като израелски войски и палестинци влязоха в сблъсъци в Западния бряг и Ивицата Газа вчера. Най-малко 31 души бяха ранени от израелска стрелба и гумени куршуми, уточняват медицински лица.", "date": "2017.12.08", "title": "САЩ се изключиха от мирния процес в Близкия изток, обяви Франция"}
{"url": "https://news.bg/bulgaria/skok-na-tsenite-ochakvat-67-ot-balgarite.html", "text": "В началото на зимата 67% очакват в идните месеци цените да растат, 22% - да останат същите, а 1% - да намалеят.Това са част от обобщените данни за 2017 г. на \"Галъп интернешънъл\", базирани на традиционния ежемесечен \"Политически и икономически индекс на \"Галъп интернешънъл\" - независимото от външно финансиране изследванеПрез пролетта на 2017 г. дойде скок в очакванията за повишение на цените на основните стоки, защото беше анонсирано предстоящо повишение на цени на комунални услуги. По-късно този ефект беше притъпен.Така през 2017 г. масовите очаквания за икономиката като че ли не изглеждат толкова негативно, колкото в предходни години, обобщават още от \"Галъп интернешънъл\".Песимизмът продължава като трайна тенденция, но като че ли очакванията икономиката да се влоши трайно са дори по-малко от очакванията да няма промяна.През 2017 негативните очаквания се движат около 30%, за сравнение - нивата трайно през последните години са били над 40%. Позитивните очаквания остават между 10 и 15%.В края на 2017 г. 39% очакват икономиката да остане в същото положение. 30% - да се влоши и 14% - да се подобри. Останалите се колебаят или не могат да преценят.И по отношение на очакванията за материалното положение на семействата през 2017 г. положителните нагласи - над 10%, като че ли също показват малко по-високи стойности в сравнение с предходните няколко години. За сравнение - в предходното десетилетие рядко са преминавали тази психологическа граница.В края на 2017 година 45% очакват материалното положение на семейството им да остане същото, 24% - да се влоши, а 13% - да се подобри. Останалите не могат да отговорят.От социологическата агенция напомнят, че негативните очаквания за личните пари се движат в последните години около и над 20% - едни от най-ниските нива за периода от няколко години. С най-високи стойности, близо под 50%, останаха очакванията материалното положение на семействата да остане без промяна.Т.нар. Индекс на материалните очаквания на \"Галъп интернешънъл\" се намира в една от най-високите си точки от години насам: -0,21. Индексът заема стойности от 1 до -1 и в последните две години тенденцията е да остава на нива максимално близки под 0.Очаквания за безработица След като 2017 г. донесе и исторически ниски очаквания за безработица, в края на годината 41% от българите очакват безработицата да остане същата, 30% - да се увеличава и 11% - да намалява. Останалите българи се колебаят. Очакванията безработицата да се повиши останаха трайно на нива под и около 30%, а над 40% вече смятат, че тя ще остане същата. Малко над 10% през годината смятаха, че безработицата ще намалее.Според анализа на \"Галъп интернешънъл\" политическите фактори влияят сериозно на икономическите очаквания.Тенденцията на спад на негативизма е свързана и с покачване на очакванията икономическото положение да не се промени - ако през последните месеци на 2014 г. и през първата половина на 2015 г. тези очаквания се движат около 30%, то в последните месеци на 2015 г. и през 2016 г. започнаха леко да растат, за да останат през 2017 г. близо под 40%.  През по-голямата част от тези няколко години очакванията за подобряване на икономиката по традиция остават около и под 15% с отделни пикови моменти около смени във властта. По-трайно близки и надминаващи 20%, тези очаквания бяха само в първата фаза от годините на първия мандат на Борисов.По традиция очакванията за материалното положение на собственото семейство остават по-благоприятни в сравнение с общите икономически очаквания. Вероятно, общополитическият скептицизъм (донякъде инерционен) не влияеше толкова тук. Но и тук се откриваше въздействието на смените във властта, макар то да не повтаряше буквално очакванията за общото икономическо положение.", "date": "2017.12.08", "title": "Скок на цените очакват 67% от българите"}
{"url": "https://news.bg/economics/blizo-4-rast-pri-oborota-ot-targoviyata-na-drebno-prez-oktomvri.html", "text": "По предварителни данни на Националния статистически институт данни през октомври 2017 г. оборотът в раздел \"Търговия на дребно, без търговията с автомобили и мотоциклети\" по съпоставими цени нараства с 0.6% спрямо предходния месец. През октомври 2017 г. оборотът в търговията на дребно, изчислен въз основа на календарно изгладени данни, бележи ръст от 3.8% в сравнение със същия месец на предходната година.През октомври тази година се наблюдава увеличение на оборота спрямо предходния месец при: търговията на дребно с компютърна и комуникационна техника - с 2.3%, търговията на дребно с разнообразни стоки - с 1.2%, и търговията на дребно с хранителни стоки, напитки и тютюневи изделия - с 1.1%. По-значително намаление е регистрирано при: търговията на дребно чрез поръчки по пощата, телефона или интернет - с 2.2%, и търговията на дребно с текстил, облекло, обувки и кожени изделия - с 0.7%.През октомври 2017 г. в сравнение със същия месец на 2016 г. оборотът нараства при: търговията на дребно с разнообразни стоки - с 13.8%, търговията на дребно с фармацевтични и медицински стоки - с 11.2%, търговията на дребно с компютърна и комуникационна техника - с 8.8%, търговията на дребно с битова техника, мебели и други стоки за бита - с 6.8%, и търговията на дребно с хранителни стоки, напитки и тютюневи изделия - с 5.8%. Спад е регистриран при търговията на дребно с автомобилни горива и смазочни материали - с 9.1%, търговията на дребно с текстил, облекло, обувки и кожени изделия - с 1.8%, и търговията на дребно чрез поръчки по пощата, телефона или интернет - с 0.5%.През октомври 2017 г., отново по предварителни данни на НСИ, индексът на продукцията в сектор \"Строителство\", изчислен въз основа на сезонно изгладени данни, е с 1.8% над равнището от предходния месец.Календарно изгладените данни показват увеличение от 10.1% на строителната продукция през октомври 2017 г. в сравнение със същия месец на 2016 година.През октомври 2017 г. индексът на произведената строителна продукция, изчислен от сезонно изгладени данни, е над равнището от предходния месец, като продукцията от сградното строителство нараства с 1.5%, a от гражданското/инженерното строителство - с 2.2%.На годишна база ръстът на строителната продукция през октомври 2017 г., изчислен от календарно изгладени данни, се определя от положителния темп при сградното строителство, където увеличението е с 15.1%, а при гражданското/инженерното строителство - с 4.2%.НСИ информира, че по предварителни данни през октомври 2017 г. индексът на промишленото производство намалява с 0.6% в сравнение със септември 2017 година. През октомври 2017 г. при календарно изгладения индекс на промишленото производство е регистриран ръст от 2.8% спрямо съответния месец на 2016 г.Месечните изменения за периода регистрират намаление спрямо предходния месец в производството и разпределението на електрическа и топлоенергия и газ - с 4.5%, и в добивната промишленост - с 2.8%, а увеличение е отчетено в преработващата промишленост - с 0.1%. По-значителен ръст в преработващата промишленост се наблюдава при: производството на компютърна и комуникационна техника, електронни и оптични продукти - с 13.5%, обработката на кожи; производството на обувки и други изделия от обработени кожи без косъм - с 5.9%. Спад е регистриран при: ремонта и инсталирането на машини и оборудване - с 14.6%, производството на лекарствени вещества и продукти - със 7.5%, производството на тютюневи изделия - с 5.4%.На годишна база ръст на промишленото производство, изчислен от календарно изгладените данни, е отчетен в преработващата промишленост - с 5.5%, и в добивната промишленост - с 4.3%, а спад е регистриран в производството и разпределението на електрическа и топлоенергия и газ - с 8.8%. По-значително увеличение в преработващата промишленост спрямо предходната година се наблюдава при: производството на машини и оборудване с общо и специално предназначение - със 17.1%, производството на метални изделия, без машини и оборудване - с 15.8%, производството на автомобили, ремаркета и полуремаркета - с 15.2%. Намаление е отчетено при: производството на тютюневи изделия - с 14.0%, производството на облекло - с 8.9%, ремонта и инсталирането на машини и оборудване - с 8.0%.", "date": "2017.12.08", "title": "Близо 4% ръст при оборота от търговията на дребно през октомври"}
{"url": "https://news.bg/economics/po-skap-gaz-s-3-iska-bulgargaz-ot-2018-g.html", "text": "Държавната газов компания \"Булгаргаз\" иска поскъпване на цената на газа с 3%. Предложение за това е внесено в Комисията за енергийно и водно регулиране (КЕВР).\"Булгаргаз\" предлага КЕВР да утвърди цена на природния газ за първо тримесечие на 2018 г. в размер на 352,93 лв./хм3 или 33,52 лв./MWh (без цени за достъп, пренос, акциз и ДДС).В сравнение с цената за четвърто тримесечие на 2017 г. цена, предложената за утвърждаване цена за І-во трим. на 2018 г. се изменя:Предложението се прави в съответствие с изискванията и условията на Наредба № 2/2013 г. за регулиране на цените на синьото гориво, посочват от \"Булгаргаз\".", "date": "2017.12.08", "title": "По-скъп газ с 3% иска \"Булгаргаз\" от 2018 г."}
{"url": "https://news.bg/int-politics/yaponiya-pridobiva-krilati-raketi-sposobni-da-udaryat-severna-koreya.html", "text": "Япония ще придобие крилати ракети със среден обсег на действие, които ще бъдат изстрелвани от въздуха и които ще са способни да ударят Северна Корея, спорна покупка, която ще доведе до придобиването на най-далекобойните боеприпаси на страната, която се отказа от правото да води война, съобщава \"Ройтерс\".Министърът на отбраната Ицунори Онодера не е направил препратка към Северна Корея, когато е споменал планираното придобиване на ракети, като е заявил, че новите ракети щели да бъдат за отбрана. Япония все още разчита на САЩ да удрят всякакви вражески бази.\"Ние планираме да представим ракетния комплекс, който ще бъде монтиран на изтребител F-35A и който може да бъде изстрелян извън обхвата на вражеските заплахи\", коментира Онодера на народна пресконференция.Япония също така очаква да монтира произведена от американската корпорация \"Локхийд Мартин\" ракетна система на своите изтребители F-15, уточни японският военен министър.Обсегът на крилатите ракети е 500 километра, а на другата система е 1000 км.Планът за закупуването на ракетите вероятно ще срещне съпротива от опозиционните партии в парламента, особено от политици, които са предпазливи относно смекчаването на отказа на Япония от правото да води война, залегнала в конституцията на страната, приета след края на Втората световна война.Ала нарастващата заплаха, породена от севернокорейските балистични ракети, предизвика призиви от политици, включително Онодера, за засилване на военната мощ, която може да попречи на Северна Корея да предприеме атака.Японските ракетни сили са ограничени до противовъздушни и противокорабни боеприпаси с обсег по-малък от 300 км.", "date": "2017.12.08", "title": "Япония придобива крилати ракети, способни да ударят Северна Корея"}
{"url": "https://news.bg/world/kakvo-dogovoriha-es-i-london-za-pravata-na-evropeytsite-i-za-smetkata-za-razvod.html", "text": "Британското издание \"Дейли телеграф\" представи какво са договорили ЕС и Великобритания за правата на гражданите на съюза и за финансовите задължения на Лондон към съюза.Крайната дата за гражданите на съюза, обхванати от споразумението за напускане на ЕС, ще бъде 29 март 2019 г., когато Великобритания официално ще напусне ЕС. Според изданието това е победа за съюза.Великобритания и ЕС са постигнали компромис правата на гражданите на съюза да бъдат напълно включени в британското законодателство.ЕС е отчел победа относно влиянието на Европейския съд върху правата на гражданите на съюза на Острова. Европейският съд ще продължи да оказва влияние върху британските съдилища за правата на европейските граждани в продължение на 8 г. след Брекзит.В споразумението за напускане на ЕС ще бъде включен механизъм, който ще позволява на британските съдилища да се обръщат към Европейския съд, ако има правни прецеденти относно разясняване точки от еврозаконодателството. Този механизъм ще работи 8 г. след Брекзит. Според изданието това е победа за премиера Тереза Мей.Това обаче трябва да бъде допълнително подкрепено от редовен съдебен диалог и обмен между съдилищата. Британското правителство и Европейската комисия ще имат правото да се намесват в съдебни случаи за правата на гражданите в британските съдилища и в Европейския съд. Това е искане на ЕС, което е удовлетворено.Системни проверки на криминалното минало на гражданите на ЕС, когато подават документи за статут според сделката за Брекзит. Това е победа за Мей.Британците в ЕС ще продължат да получават ползи от Европейската здравноосигурителна карта, докато живеят в страни членки. Това е победа за британския премиер.Като цяло гражданите на ЕС на Острова и съответно британските граждани в съюза получават право да останат. Правата на техните деца и на партньорите им с \"трайни отношения\" също са им гарантирани. Това е победа за ЕС.По въпроса за финансовата сметка на Великобритания, която трябва да плати на ЕС за Брекзит, двете страни са съгласували методология за изчисление на финансовите задължения, които трябва да бъдат платени в евро. Към момента не е ясно колко ще плати Лондон, но се очаква сумата да е около 50 милиарда британски лири.Великобритания ще плати на ЕС около 40-45 милиарда евро, според източник, цитиран от Ройтерс.Великобритания ще продължи да внася пари в бюджета на ЕС до 2021 г. Островът ще запази отстъпката на ЕС до 2020 г. След Брекзит Великобритания ще продължи да участва в програми с еврофинансиране, които са договорени за периода 2014-2021 г.Двете страни също се съгласиха да си сътрудничат в областта на сигурността и ядрената енергетика.Споразумението можете да прочетете .", "date": "2017.12.08", "title": "Какво договориха ЕС и Лондон за правата на европейците и за сметката за „развод”?"}
{"url": "https://news.bg/society/bitkoyni-za-okolo-3-5-mlrd-lv-otlezhavat-konfiskuvani-v-balgariya.html", "text": "На 19 май с подкрепата на  българските власти успешно са приключили съвместното разследване PRATKA/VIRUS в областта на киберпрестъпността, извършено чрез компрометиране на митнически компютри с цел избягване на данъци.Мащабната операция бе срещу организирана престъпна група, с участието на хакери, подпомагащи контрабанда на стоки. Установено е, че хакери са създали зловреден софтуер, който чрез въвеждането му в компютърни информационни системи на Агенция \"Митници\" осигурява отдалечен достъп до митническите информационни системи.Българските власти са претърсили повече от 100 адреса, заподозрени и превозни средства. Иззети са голямо количество пари, както и оборудване, комуникационни устройства, компютри, таблети, банкови документи.Също така, във виртуалните портфейли на основните заподозрени са открити 213,519 биткойна. Стойността на един биткойн към момента е над 16 хил. щатски долара. Нарушителите са избрали този начина за инвестиране/спестяване на парите, защото е доста трудно да бъдат проследени.Стойността на конфискуваните биткойни към днешна дата е близо 3,5 млрд. лева.", "date": "2017.12.08", "title": "Биткойни за около 3,5 млрд. лв. отлежават конфискувани в България"}
{"url": "https://news.bg/regions/stara-zagora-s-nay-prozrachno-upravlenie-sledvat-sofiya-i-plovdiv.html", "text": "Асоциация \"Прозрачност без граници\" представи \"Местна система за почтеност. Индекс 2017 - резултати, изводи, добри практики\" по повод Световния ден за борба с корупцията на 9 декември. В рамките на изследването са посетени 13 областни града или половината от изследваните общини.Индексът на местната система за почтеност се е превърнал в стимул за позитивно развитие в много от градовете, отчитат от асоциацията.Индексът се съставя като сравнителен анализ на общините в 27- те областни центрове. Фокусът е върху изследване на 9 ключови институции, които формират местната система ма почтеност. Обхванати са местна власт, администрация, медии, съд, бизнес. Измеренията са капацитет, роля, управление.Резултатите показват максимална стойност на индекса 3,74 от 5 възможни. Средната стойност е 3,29.Бургас и София са в челото на класацията, а първа позиция заема Стара Загора. При тези градове се работи за повече прозрачност и отчетност към гражданите.Силистра, Монтана и Хасково са с най-слаби показатели за прозрачност и отчетност. Пловдив, Габрово и Шумен са регистрирали покачване.Кметските екипи отчитат най-висока степен на индекса, следват общински съвети, общинска администрация, съдилища, гражданско общество.Най-големите подобрения са по отношение МВР и съдилищата в областните центрове. Гражданските центрове изостават с мерките. Общинските съвети регистрират по-ниски стойности от очакваното.", "date": "2017.12.08", "title": "Стара Загора - с най-прозрачно управление, следват София и Пловдив"}
{"url": "https://news.bg/int-politics/beliyat-dom-prizova-palestintsite-da-ne-otmenyat-sreshtata-s-pens.html", "text": "Белият дом призова палестинците да не отменят насрочената среща между лидера на Палестинската автономия Махмуд Абас и вицепрезидента на САЩ Майс Пенс, предаде Би Би Си.По-рано беше разпространена информация, че палестинските власти няма да приемат Пенс на своя територия.В сряда президентът на САЩ Доналд Тръмп призна Йерусалим за столица на Израел, което провокира остри реакции в арабския свят, сблъсъци между палестинци и израелци и призиви за интифада.Вчера Джибрил Раджуб, един от високопоставените членове на движението \"Фатах\", чийто лидер е Абас, заяви, че срещата на вицепрезидента Пенс с лидера на палестинската администрация през този месец няма да се състои.Самият Абас засега не е коментирал темата, но заяви, че решението на Тръмп за Йерусалим означава оттегляне на САЩ от мирния процес в Близкия Изток.От Белия дом определиха евентуална отмяна на срещата като контрапродуктивна.", "date": "2017.12.08", "title": "Белият дом призова палестинците да не отменят срещата с Пенс"}
{"url": "https://news.bg/bulgaria/mokri-i-zaledeni-uchastatsi-po-patishtata-ogranicheniya-po-hemus-i-trakiya.html", "text": "Пътните настилки в страната са предимно сухи, по усойните и планинските райони - мокри, заледени и обработени, съобщиха от АПИ.Температурите са в интервала от -6 до 8°. Времето над страната е ясно.Слаб до умерен вятър духа в областите: Търговище, Силистра, Смолян, София, Добрич, Видин, Русе. Целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:    до 21.12.2017 г. движението от км 192+500 до км 193+800 се осъществява двупосочно в дясно платното в посока Бургас, поради ремонтни дейности. Шофьорите да се движат с повишено внимание и съобразена скорост, спазвайки пътната сигнализация.  до 10.12.2017 г. от км 32 до км 34 в района на тунел \"Витиня\" в посока Варна движението се осъществява в изпреварващата лента поради извършване на гаранционни дейности. няма ограничения.  няма ограничения. няма ограничения. няма ограничения. - \"Върбишки\" - затворен за всички МПС;- \"Златишки\" - затворен за всички МПС;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Пампорово\" - забранен за МПС над 3,5 т;- \"Петрохан\" - забранен за МПС над 12 т;- \"Твърдишки\" - забранен за МПС над 10 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. - път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  Черноочене-Кърджали - ограничено движението на МПС над 15 т. път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа - ограничено движението на МПС над 3,5 т;- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 31.12.2017 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 20.12.2017 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 20.12.2017 г.Път III-101: Движението път III-101 Враца - Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.Обходен Маршрут: път III-101 - път Обход Враца - път II-15 - бул. \"България\" - път III-101. Срок до 15.12.2017 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента до 15.12.2017 г., поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци.Път III-602: Ограничено движение в участък от км 24+440 до км 27+750 \"Бабино - Бобов дол\" с цел извършване на кратковременни ремонтни работи до 09.12.2017 г.Обходен маршрут: - Моторните превозни средства, движещи се в посока с. Бабино - Бобов дол се насочват от път III-602, през общински път през селата Бабинска река - Долистово - ТЕЦ \"Бобов дол\"- републикански път II-62 - републикански път III-623 (Големо село - Мало село - Мламолово - Бобов дол).- Моторните превозни средства, движещи се в посока Бобов дол - Бабино се насочват по републикански път III-623 (Бобов дол - Мламолово - Мало село - Големо село) - републикански път II-62 - общински път през ТЕЦ \"Бобов дол\" - Долистово - Бабанска река - Бабино.Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 20.12.2017 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.;Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-64: Движението по път II-64 Карлово - Баня е ограничено поради ремонтни дейности на асфалтовата настилка.Обходен маршрут: гр. Баня - с. Марино поле - гр. Карлово и обратно. Срок до 15.12.2017 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г.Път III-5802: Движението по път III-5802 Тополово-Леново-Поройнав участъка от край с.Поройна до кръстовище с път III-667 от км 19+287 до км19+495 е ограничено за всички МПС. Срок до 20.12.2017 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 20.12.2017 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+ се ограничава за всички МПС за целия зимен период.Обходен маршрут: гр. Борово - път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г. Няма въведени ограничения за движение на МПС Няма въведени ограничения за движение на МПС Временно са въведени следните ограничения за движение на МПС:Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци до 03.01.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 20.12.2017 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.", "date": "2017.12.08", "title": "Мокри и заледени участъци по пътищата, ограничения по „Хемус” и „Тракия”"}
{"url": "https://news.bg/int-politics/kreditite-na-tramp-ot-deutsche-bank-svarzani-s-praneto-na-ruski-pari.html", "text": "Между кредитите, отпускани на Доналд Тръмп от Deutsche Bank, и прането на руски пари може да има връзка, според журналиста от \"The Guardian\" Люк Хардинг, който е и автор на книга за руските връзки на Тръмп.В интервю за телевизионния канал ntv Хардинг коментира, че в процеса е замесена и руската банка ВТБ, чийто шеф Андрей Костин, според \"единодушното мнение на източниците е агент на КГБ на Запад през 80-те години\". Чрез ВТБ е осъществено \"проникване\" в московския филиал на Deutsche Bank. Двете банки са извършили най-мащабното изпиране на руски пари и изнасянето им на Запад.По думите на Хардинг, ВТБ е \"ръката на Кремъл в банковия сектор\".\"Виждам две паралелни линии. Deutsche Bank в Москва се занимава с пране на руски пари. Те се прехвърлят във филиали на банката в Лондон и Ню Йорк. Същевременно Deutsche Bank предоставя кредити на Доналд Тръмп. Възможно е едното да не е свързано с другото, възможно е двете линии да се преплитат. Deutsche Bank не ни казва.\" - пояснява Хардинг, определяйки поведението на германската банка като съмнително.Според данните, с които разполага журналистът, Deutsche Bank не е имала никакви икономически причини да предостави кредит на Тръмп и е действала в ущърб на интересите си.През август тази година група демократи в американския конгрес поиска от председателя на финансовата комисия - републиканеца Джеб Хенсарлинг, да започне разследване за връзки между Тръмп и скандала с прането на руски пари чрез Deutsche Bank. В средата на 2017 г. той е дължал на банката най-малко 130 милиона долара. Демократите смятат, че е възможно тези кредити да са му отпуснати \"с гаранции на руското правителство\".Впоследствие случаят попадна и в полезрението на специалния прокурор Робърт Мълър, разследващ руската намеса в американските избори.", "date": "2017.12.08", "title": "Кредитите на Тръмп от Deutsche Bank - свързани с прането на руски пари?"}
{"url": "https://news.bg/society/8-dekemvri-e-chestit-praznik-studenti.html", "text": "8 декември е, честит празник, студенти! Студентският празник датира още от 1903 г., когато се е чествал 15-годишният юбилей на Софийския университет. През 1897 г. министърът на просвещението проф. Иван Шишманов поставя въпроса първото висше училище в България да има \"по-особен, свой празник\".През 1902 г. Академичният съвет на Софийския университет решава това да е денят на просветителя Свети Климент Охридски - 25 ноември. По нов стил това е 8 декември. Министерството се съгласява и студентите го отбелязват за първи път през 1903 г.Празнуването е отменено след 1944 г. и е заменено със 17 ноември, когато е Международният ден на студентската солидарност. През 1962 г. празникът на Софийски университет на 8 декември отново е възстановен.На заседание на Съвета на ректорите на 28 октомври 1994 г. е взето решение 8 декември да бъде неучебен ден и празник на всички български студенти. Така празникът започва да се чества в цялата страна. Преди това Софийският университет решава да отдели патронния си празник от общия празник на 8 декември и определя 25 ноември за свой официален празник.Софийският университет, станал причина за честването на сегашния студентски празник, е основан на 1 октомври 1888 г. Създаден е по инициатива на Иван Шишманов и Емануил Иванов като Висш педагогически курс при класическата гимназия с историко-филологическо отделение. Със закон от 1 януари 1889 г. курсът се превръща във висше училище с допълнителни отделения (факултети).Интересни факти с дата 8 декември:През 1204 г. кардинал Лъв посещава българската столица Търново и коронова от името на папа Инокентий III Калоян за крал, а архиепископ Василий получава титлата примас.През 1874 г. излиза първият брой на в. Знаме с редактор Христо Ботев.През 1888 г., Петото Обикновено народно събрание на България приема закон за учредяване на висше училище в София.През 1903 г. в България за първи път денят е честван като празник на Софийски университет и като студентски празник.През 1949 г. е открито е Панагюрското златно съкровище, на същия ден в ДВ, бр. 285 е обнародван Указ 949 на Президиум на Народното събрание от 3 декември променящ наименованията на 27 населени места и 10 общини.През 1980 г., Джон Ленън е убит от Марк Дейвид Чапман в Ню Йорк.През 1943 г. е роден Джим Морисън от The Doors.", "date": "2017.12.08", "title": "8 декември е, честит празник, студенти"}
{"url": "https://news.bg/society/kzp-savetva-studentite-da-badat-aktivni-pri-nerednosti.html", "text": "Студентите да бъдат активни, ако забележат нередности, съветва председателят на Комисията за защита на потребителите Димитър Маргаритов. Той изрази надеждата, че празнуващите студенти няма да срещнат сериозни проблеми при отбелязването на 8 декември.При евентуални нередности студентите е редно първо да се обърнат към служителите на хотелите или туроператорите, а след това да подадат сигнал към Комисията за защита на потребителите на специалния телефон 0700 122 99, на сайта на агенцията или на специалното мобилно приложение, обясни Маргаритов пред БНТ.\"Целият този комплекс от възможни действия е налице и ще направим необходимото да санкционираме, ако е извършено нарушение\", допълни Маргаритов.Нарушенията досега са свързани главно с това, че е спестена информация за пакети с услуги, коментира той. Основните проблеми ще бъдат забелязани от празнуващите днес и те ще сигнализират, за да отидат служителите на КЗП на място и да предотвратят по-опасни нарушения.\"В предишни години имаме подадени сигнали в деня на празника, че в хода на настаняването няма достатъчно стаи, че се налага да се прегрупира компанията\", обясни Маргаритов. Той призова денят да не се разваля с прекомерната употреба на алкохол. Призовава всяко несъответствие между срокове на годност и друга обявена информация за качествата на продукт и самия продукт да се сигнализира към КЗП. Чести нарушения по коледно-новогодишните празници са недостатъчно количество на предлаганите продукти, например.Председателят на КЗП напомни, че при онлайн поръчките трябва да се следят сроковете за доставка, ако става дума за подарък, например. Маргаритов допълни, че при неспазване на срока за доставка, потребителят има право да се откаже от покупката.\"Хората бързат и дори не се сещат да питат. Когато хората приготвят резервациите си предварително, се сещат да питат за подробности\", напомни Маргаритов.Той призова когато потребителите правят резервации в последната минута, да питат дали има допълнително таксуване, като вечеря или част от програмата.", "date": "2017.12.08", "title": "КЗП съветва студентите да бъдат активни при нередности"}
{"url": "https://news.bg/int-politics/tramp-za-razlika-ot-bivshi-prezidenti-az-spazih-obeshtanieto-si.html", "text": "Американският президент Доналд Тръмп написа в профила си в \"Туитър\", че за разлика от предшествениците си, той е спазил обещанието си да признае Йерусалим като столица на Израел.\"Аз изпълних обещанието си, дадено по време на предизборната кампания - други не!\", възкликна Тръмп и публикува видеоклип с бившите президенти Бил Клинтън и Барак Обама, които твърдят, че Йерусалим е столицата на Израел, както и бившият президент Джордж У. Буш, обещаващ да премести американското посолство в Израел в Йерусалим \"веднага щом\" встъпи в длъжност (в началото на 2001 г.).В сряда Тръмп обяви, че признава Йерусалим за израелска столица и отбеляза, че е инструктирал Държавния департамент да започне преместването на посолството от Тел Авив в Йерусалим. Неговото решение беше приветствано от премиера на Израел Бенямин Нетаняху, но беше посрещнато с критики от множество мюсюлмански страни, включително Палестина, Турция и Иран, както и от Великобритания, Франция и Русия. Освен това избухнаха протести в Близкия изток в отговор на хода на Тръмп.", "date": "2017.12.08", "title": "Тръмп: За разлика от бивши президенти, аз спазих обещанието си"}
{"url": "https://news.bg/crime/hvanaha-maskiranite-i-vaorazheni-mladezhi-nahluli-v-stolichna-gimnaziya.html", "text": "Хванаха маскираните и въоръжени с метални пръти и бухалки младежи, които нахлуха в сградата на Професионалната гимназия по механоелектротехника в София. Столични полицаи установиха и задържаха двама младежи - на 15 и 18 години, нахлули в столично училище. Минута след получен в полицията сигнал за младежи, влезли неправомерно в професионална гимназия в София, районният инспектор, чиято приемна е в непосредствена близост до сградата, пристигнал в училището, но момчетата вече били избягали.В резултат на предприетите незабавни оперативно-издирвателни действия са установени и задържани двамата младежи, които със сгъваеми палки и качулки на главите влезли в сградата на гимназията да търсят саморазправа с ученик. По случая е образувано досъдебно производство.\"На базата на делегираните отчети директорът решава каква ще е охраната на училището\", коментира пред НоваТВ Камен Радев, старши експерт в РУО-София.Той обясни, че училището е одобрено за закупуването на турникет-система, която възпрепятства свободното влизане на външни хора. \"Въпрос на време е тя да бъде поставена\", добави Радев. Една от версиите, по които работи полицията, е конфликт заради момиче.\"Едва ли охранител може да спре млади момчета с палки. Ние не можем да спрем децата на входа, но можем да предпазим тези, които са вътре\", коментира психологът Младен Владимиров. \"Представете си ако този проблем се беше случил извън училището. Най-вероятно боят щеше да бъде много по-тежък, а можеше да има и други пострадали\", добави той.Експертът посъветва родителите когато видят, че детето им в стаята си да има бухалка или палка, да поговорят с него. В училището предстоят родителски срещи, на които ще се говори за агресията сред децата и как могат да помогнат родителите.Около 80% от децата у нас учат в сгради не отговарящи на нормите за безопасност и това е една от причините за агресия в училище. Това заяви детският психолог Иван Игов, преди месец на кръгла маса на тема \"Родителите - конфликтите - агресията и закрилата на децата\", организирана в Народното събрание.", "date": "2017.12.08", "title": "Хванаха маскираните и въоръжени младежи, нахлули в столична гимназия"}
{"url": "https://news.bg/int-politics/probiv-v-pregovorite-mezhdu-bryuksel-i-velikobritaniya-za-brekzit.html", "text": "Великобритания и Европейският съюз постигнаха \"задоволителен напредък\" по споразумението за \"развода\" във връзка с Брекзит, проправяйки пътя двете страни да преминат към следващия етап от преговорите. Това обяви председателят на Европейската комисия Жан-Клод Юнкер в Брюксел.Той уточни, че е бил постигнат компромис след тежки преговори, което ще позволи разширяване на преговорите за Брекзит и придвижването им към втората фаза, като бъдат включени въпроси за бъдещето на търговските отношения между двете страни.\"Комисията официално реши да препоръча на Европейския съвет, че е постигнат достатъчен напредък по стриктните условия на развода\", изтъкна Юнкер по време на съвместна пресконференция с британския премиер Тереза Мей, като така решението дали действително е постигнат достатъчен напредък в преговорите трябва да бъде взето от 27-те страни членки на ЕС.Юнкер допълни обаче, че много работа остава да бъде свършена. Шефът на ЕК подчертал, че в тези преговори гражданите са били винаги на първо място и уточни, че гражданите на ЕС във Великобритания ще бъдат защитени и обратното. Когато става въпрос за Ирландия, Юнкер заяви, че Лондон е поел ангажимент за избягване на твърда ирландска граница (между Република Ирландия и Северна Ирландия). Тереза Мей е летяла рано тази сутрин за Брюксел, за да се срещне с Юнкер, като преговорите са текли цяла нощ в Лондон с ЕС и ирландските преговарящи. Тя каза, че след много \"взаимни отстъпки\" е било постигнато споразумение, с което се гарантират правата на 4 млн. граждани на ЕС и Великобритания. По думите ѝ, страните са постигнали \"споразумение, което е справедливо за британския данъкоплатец\".  Британският министър за Брекзит Дейвид Дейвис от своя страна обяви, че Великобритания е направила голяма стъпка напред по отношение на излизането от Европейския съюз. \"Днес е голяма стъпка напред в осъществяването на Брекзит. Много работа беше свършена, но съм доволен, че Европейската комисия сега препоръча, че е постигнат достатъчен напредък\". Европейският съюз призовава за яснота по три ключови въпроса - ирландската граница, сметката по \"развода\" и правата на гражданите на ЕС в Обединеното кралство - преди да се съгласи да започне преговори за бъдещите търговски отношения.Малко по-рано днес лидерът на Демократичната юнионистка партия (DUP), която е ключов фактор за възможността на управляващото мнозинство във Великобритания, изтъкна, че са били направени \"съществени промени\" в текста на споразумението по Брекзит, засягащ ирландската граница.Промените според Арлен Фостър включвали \"много ясно потвърждение\", че цялото Обединено кралство ще напусне единния пазар и митническия съюз, като тя подчерта, че е работила пряко с британския премиер Тереза Мей върху въпросния текст. Премиерът, по думите на Фостър, сега разполага с \"текст, с който тя може да се върне в Европа\".Споразумението можете да прочетете .", "date": "2017.12.08", "title": "Пробив в преговорите между Брюксел и Великобритания за Брекзит"}
{"url": "https://news.bg/health/poreden-den-na-protesti-v-pirogov.html", "text": "За пореден ден лекари, сестри и санитари от \"Пирогов\" протестират заради получени по-ниски възнаграждения, липса на консумативи и лоши условия на работа.От ръководството на болницата обясниха, че през болницата минават над 300 000 души всяка година, почти всеки софиянец е минавал от там, било то и свързано с посещение на роднини и познати. Тази гдина има ръст от 17% - 4600 души месечно, това е ръст на доверие, при големия избор на лечебни заведения. Да се говори, че \"Пирогов\" не функционира добре, не отговаря на истината, коментира проф. Николай Габровски, заместник-директор по лечебната дейност в \"Пирогов\".\"Пирогов\" работи нормално, имало е проблеми със заплатите, но те са от гледна точка на това, че самата болница е била и е в доста трудно финансово положение, коментира вчера доц. Христо Шивачев, председател на Борда на директорите на лечебното заведение.Коментарът му бе по повод продължаващите протести на служители на болницата. Шивачев обясни, че на медицинския съвет на \"Пирогов\" е било взето общо решение да бъде отложено допълнителното материално стимулиране (ДМС) за октомври, но подчерта, че всички служители са получили основните си заплати.В момента ръководителят на \"Пирогов\" проф. Асен Балтов е в чужбина на планиран годишен отпуск., който според тях е некомпетентен да управлява лечебното заведение.", "date": "2017.12.08", "title": "Пореден ден на протести в Пирогов"}
{"url": "https://news.bg/regions/nyama-yasnota-koga-zapochva-remontat-na-yazovir-beli-iskar.html", "text": "Ремонтът на язовир \"Бели Искър\" няма да започне през 2018 година, съобщи Нова телевизия, позовавайки се на \"Софийска вода\", които са концесионер на съоръжението.Причината е, че  ще отнеме повече от година, дори и институциите да се разберат за това кой ще поеме разходите.По груби оценки необходимите средства са между 20 и 30 милиона лева. Язовир \"Бели Искър\" беше определен от прокуратурата за потенциално опасен.Припомняме, на 22 ноември от общината съобщиха, че е  \"Бели Искър\" чрез поддържане на по-ниско ниво на водата в съоръжението. Планувано е язовирната стена да се реконструира, за да бъде с по-висока сеизмична устойчивост.Язовирът е собственост на община Самоков и е публична държавна собственост и трябва да бъде в управление на областния управител на Софийска област.", "date": "2017.12.08", "title": "Няма яснота кога започва ремонтът на язовир \"Бели Искър\""}
{"url": "https://news.bg/health/lechenie-za-bolnata-zdravna-sistema-u-nas.html", "text": "Изпълнителният директор на болница \"Св. Иван Рилски\" д-р Дечо Дечев и председателят на Българската асоциация за закрила на пациентите Пламен Таушанов обсъдиха пред БНТ мораториумът върху нови лечения и лекарства, както и възможните начини, по които да се подобри здравната система в България.Относно мораториума, Дечо Дечев заяви, че въвеждането му е \"неудачно\", защото ефектът от него е неясен.Пламен Таушанов заяви, че наистина има няколко групи пациенти, които са ощетени от мораториума за нови лекарства и лечения, но за други групи има компенсация.\"Въвеждането на мораториум не е удачно, не се доказва какъв ефект ще има, а и се твърди, че някои категории пациенти ще бъдат лишени от терапия\", коментира той.Според Дечо Дечев, мораториумът няма да попречи на работата на болниците и проблемът се преувеличава от пациентски организации, които \"се подпомагат финансово от производители\" на лекарства извън България.\"Няма български производители, които произвеждат иновативни лекарства. Достъпът до тези лекарства не е спрян, могат да се закупят официално от всяка една аптека. Проблемът е дали ще се заплатят от НЗОК. Формално дали най-правилният термин е мораториум, е друг въпрос\", обясни Дечев.Дечев добави, че му е омръзнало да се стимулира един сектор, който изземва ресурс от други сектори в здравеопазването като доболнична помощ.Пламен Таушанов заяви, че Националната каса толерира паралелния износ на лекарства. \"Лекарствата и медицинските изделия нямат лимит. Касата толерира паралелния износ\", коментира той.Дечо Дечев заяви, че не бива да се обвързва мораториумът върху нови лекарства с разкритата криминална схема за паралелен износ на лекарства. Според него разходите за лекарства ще се увеличават главоломно.\"Лекарствата са единствената стока в България с регулиране на ценообразуването\", обясни той.Той допълни, че заради застаряващото население и увеличаването на редките заболявания разходите за медикаменти ще растат и подчерта, че управленското мислене е в превенцията.", "date": "2017.12.08", "title": "Лечение за болната здравна система у нас"}
{"url": "https://news.bg/int-politics/tereza-mey-obyavi-che-mozhe-da-e-nuzhno-spetsifichno-reshenie-za-severna-irlandiya.html", "text": "Британският премиер Тереза Мей обяви, че финансовото споразумение, договорено по време на преговорите за Брекзит по-рано днес е \"справедливо за британските данъкоплатци\".По време на съвместна пресконференция с председателя на Европейската комисия Жан-Клод Юнкер в Брюксел, британският лидер отбеляза, че пробивът в преговорите по \"развода\" представлява \"значително подобрение\".Мей подчерта, че \"достигането до тази фаза изискваше взаимни отстъпки от двете страни\", въпреки че изглежда, че постигнатото споразумение защитава по най-добрия начин интересите на двете страни. Мей добави, че напредъкът в преговорите по Брекзит, постигнат тази сутрин, е осигурил необходимата \"яснота и сигурност за Обединеното кралство и Европейския съюз\".Британският министър-председател заяви, че очаква споразумението да бъде подкрепено от 27-те страни членки на ЕС, подчертавайки, че сделката \"означава, че сега компаниите могат да вземат инвестиционни решения\".Запитана дали Брекзит е бил добра идея, Мей коментирала, че мнозинството в правителството се е съгласило, че британският народ е трябвало да реши и че той е решил да излезе от Общността и \"ето защо ние ще излезем от Европейския съюз\".Обединеното кралство е убедено, че споразумението на страната за излизане от ЕС няма да включва твърда граница между Северна Ирландия и Ирландия, повтори позицията си Тереза Мей, подчертавайки значението на спазването на споразумението \"Разпети петък\" (от 1998 г., с което беше сложен край на дългогодишния конфликт в Северна Ирландия). Целта обаче е запазването на конституционната и икономическата цялост на Обединеното кралство след Брекзит, което може да наложи \"специфични решения\" заради \"уникалните обстоятелства\" около Северна Ирландия.От друга страна Мей отрече, че договореният текст по Брекзит предполага какъвто и да е специален статут за Северна Ирландия.\"Убедени сме, че в договарянето на нашите бъдещи търговски отношения, няма да има твърда граница\", подчерта Мей.Съвместния доклад на ЕС и Обединеното кралство по напредъка във връзка с преговорите за Брекзит, публикуван днес, подчертава: \"Обединеното кралство също така припомня ангажимента си за избягване на твърда граница, включително каквато и да е физическа инфраструктура или свързаните с нея проверки и контрол.\"", "date": "2017.12.08", "title": "Тереза Мей обяви, че може да е нужно специфично решение за Северна Ирландия"}
{"url": "https://news.bg/politics/ninova-kategorichna-che-otvaryaneto-na-lozanskiya-dogovor-e-nepriemlivo.html", "text": "Ден след като турският президент Реджеп Тайип Ердоган повдигна въпроса за преразглеждане на Лозанския договор при посещението си в Гърция, лидерът на БСП реагира в своя фейсбук профил.\"Изявлението на турския президент Ердоган в посока на преразглеждане на договора от Лозана е неприемливо. То генерира напрежение и повлиява негативно, що се отнася до стабилността и сигурността в целия регион, както и спрямо сътрудничеството на двустранна и многостранна основа.\".В социалната мрежа лидерът на БСП призова да бъде зачитано международното право и принципите на равнопоставеност и добросъседство. Очакваме правителството да изрази официалната позиция на България\", добави още тя.", "date": "2017.12.08", "title": "Нинова категорична, че отварянето на Лозанския договор е неприемливо"}
{"url": "https://news.bg/regions/zemetresenie-ot-3-1-po-rihter-kray-chirpan-i-plovdiv.html", "text": "Земетресение с магнитуд 3,1 по скалата на Рихтер е регистрирано тази нощ край Чирпан и Пловдив. Земният трус е усетен в 1 и 50 часа с епицентър на 15 км югозападно от Чирпан, на 35 км източно от Пловдив, и на 164 км източно от София, с дълбочина 10 км. Няма данни за материални щети.Припомняме, Земетресение от 3,4 по скалата Рихтер . Трусът е регистриран в 19.27 часа. Дълбочината е 15 км.Също на 24 ноември, . Трусът е бил с магнитуд от 2.8 по скалата на Рихтер. Трусът е бил на дълбочина от 2 километра.Настоящата 2017 година е една от най-спокойните години откъм регистрирана сеизмична активност, заяви преди седмица сеизмологът Димчо Солаков от Българската академия на науките (БАН).Според Солаков до момента през годината са регистрирани само 10 силни земетресения, които са били с магнитуд от 7 или повече по скалата на Рихтер. По думите му това е най-малката бройка толкова силни земетресения за последните 30 години.", "date": "2017.12.08", "title": "Земетресение от 3,1 по Рихтер край Чирпан и Пловдив"}
{"url": "https://news.bg/society/ustanoviha-roditelite-na-izostavenoto-v-pernik-bebe.html", "text": "Изоставеното вчера бебе в Перник, вероятно ще бъде настанено в приемно семейство, обясниха пред БТВ от службата за \"Закрила на детето\" в града.8-месечното бебе в момента е под полицейска закрила за 48 часа. Състоянието на бебето е добро.То беше оставено в пернишко училище от учителка по заместване там, която обяснила, че родителите му са ѝ го дали да го пази за малко, но после не са се появили повече.След проверка на полицията става ясно, че въпросната учителка е бивша съпруга на бащата на детето.\"Знаем кои са биологичните родители на детето, познаваме жената, която е полагала грижи за него в рамките на няколко дни. Осъществили сме телефонен контакт с бащата. Работим по случая за изясняване на обстоятелствата и за последващи действия\", обясни Румяна Герова, началник на отдел \"Закрила на детето\" в Перник.Бащата е заявил по телефона, че е оставил детето на грижите на друга жена за много кратко време, след което е щял да го вземе при себе си и при майка му. Социалните служби обаче определят семейството като проблемно и търсят друг дом на бебето.\"Фактът, че детето на практика е оставено без родителска грижа и е поверено на трето лице, говори, че има някакви проблеми в семейството, които ние тепърва ще установяваме\", посочи Герова.", "date": "2017.12.08", "title": "Установиха родителите на изоставеното в Перник бебе"}
{"url": "https://news.bg/regions/stolichna-obshtina-sabira-stari-gumi-tazi-sabota-i-nedelya.html", "text": "Столична община организира събиране на стари гуми от домакинствата тази събота и неделя /9 и 10 декември/ от 08.00 до 16.00 часа, съобщиха от общината.Целта е да ограничат безразборното изхвърляне на този отпадък, който замърсява околната среда.Откриват се три временни стационарни пункта на следните адреси:За кв. \"Суходол\", кв. \"Горна баня\", село Мало бучино и старата част на Овча купел има мобилен пункт като на телефон: 0882- 271- 218 може да подадете информация за точния адрес, от които трябва да се вземат гумите.", "date": "2017.12.08", "title": "Столична община събира стари гуми тази събота и неделя"}
{"url": "https://news.bg/bulgaria/denyat-e-slanchev-zatoplyaneto-prodalzhava.html", "text": "Затоплянето продължава през днешния ден.Очаква се предимно слънчево време, в източните райони от страната - почти безоблачно.В ранните сутрешни часове на някои места в низините е възможно да се образуват мъгли, които бързо ще се разсеят.Максималните температури ще бъдат в диапазона 9-14 градуса. Минималните са между -2 и 3 градуса.След обяд се очаква слаб югозападен вятър, в източните райони - до умерен.", "date": "2017.12.08", "title": "Денят е слънчев, затоплянето продължава"}
{"url": "https://news.bg/press/balkanite-zona-na-prosperitet-sporovete-okolo-srs-tata-proektite-za-armiyata.html", "text": "Развитието на Балканите е сред водещите теми на петъчните вестници.\"Развитието на инфраструктурните проекти между България и Сърбия ще спомогне за свързаността на целия регион. Това заяви министър-председателят Бойко Борисов на среща със сръбския премиер Ана Бърнабич. Тя е в България по повод работната среща на лидерите от страните от Западните Балкани. По време на срещата двамата премиери дадоха приоритет на договореното изграждане на газопреносната връзка между България и Сърбия. Те оцениха високо и напредъка по проектите от взаимен интерес, като изграждането на магистрала Ниш - София и електрификацията на железопътната линия Ниш - българска граница. Икономическата полза от реализацията на проектите за модернизацията на шлюзовете на Железни врата и на пристанището в Бръчко на р. Сава ще бъде от огромно значение не само за двете страни, но и за гражданите и бизнеса в цяла Европа. Борисов и Бърнабич оцениха високо доброто двустранно сътрудничество, като българският премиер подчерта, че само след два дни предстои подписване на Меморандум между двете държави за намаляване на тарифите за роуминг. В хода на разговора българският премиер заяви още, че страната ни ще продължи да подкрепя евроинтеграционния прогрес на Сърбия по време на предстоящото председателство на Съвета на ЕС.\" - в. \"Стандарт\".\"Дори терминът Западни Балкани на мен не ми харесва, има едни Балкани. Нито без нашите приятели от Гърция, нито без Румъния, нито без България, които вече сме в ЕС. Разбира се - Словения, Хърватия. Всички сме едно. Това заяви премиерът Бойко Борисов по време на брифинг след форума на българското правителство и Световната банка за регионалната интеграция на Балканите, предава \"Фокус\". Премиерът Бойко Борисов отчете и необходимостта от изграждането на дигитална инфраструктура. \"Не може да имаме роуминг с Македония 20-30 лева за минута разговор. Това е абсурд. Всичко това трябва да го изградим сега - комисията, комисарите, Световната банка. Искам през медиите да се обърна от хората към региона - политически вече сме се научили уроците. Знаем, че това е пътят\", заяви Борисов. \"Сега хората искат да видят втори етап - след като сте си научили урока, какво имаме ние като полза? Затова Световната банка, Европейската банка за възстановяване и развитие, Европейската инвестиционна банка, ни дават днес инструмент, както казва Томислав Дончев - хибриден. Една част от европейски фондове, една част от вътрешните бюджети, една част от заемни пари, които ще ни осигурят банките. Те ще ни осигурят и експертиза\", допълни още той. Според премиера трябва да убедим Европа и Брюксел, че Балканите не носят проблеми, а просперитет. \"Най- красивият регион са Балканите. Страхотна природа, ресурси, морета, р. Дунав и др. Рядък шанс имаме\", заяви премиерът Борисов.\" - в. \"24 часа\".Споровете около използването на СРС също са сред актуалните теми.\"Представянето на доклада за СРС-тата беше демострационно и Бойко Рашков използва момента изцяло в негов интерес да се промотира за следващ мандат за шеф на Бюрото за контрол на СРС. Това каза пред Би Ти Ви депутатът от ГЕРБ и шеф на правната комисия в парламента Данаил Кирилов...\" - в. \"24 часа\".\"Рашков казва стотици сигнали за незаконно подслушване, те се оказаха 88\", даде пример юристът. Той посочи, че по време на изслушването не е имало членове на комисията за контрол на СРС. \"Опозицията опитва да използва доклада\", категоричен бе Кирилов. Той напомни, че Рашков е бил депутат от БСП. Синът на журналистката Ана Заркова - Крум, който е депутат от БСП пък каза, че ГЕРБ били длъжни да изслушат Рашков, тъй като веднъж месечно опозицията имала право д аопредели първата точка в дневния ред на парламента. Те я използвали вчера, за да го викнат в парламента...\" - в. \"Дневник\".\"Управляващите признаха, че новият антикорупционен закон може да доведе до поголовно подслушване, без дори да е нужно да има данни за престъпление, съобщи \"Медиапул\". Ако мишената на следенето е политик или магистрат, достатъчно е наличие на \"завистлив съсед\" и сигнал, че някой е видян с прекалено скъпа кола или часовник. Това ще е възможно и при разминаване на доходи и имущество в размер на 20 000 лв. В момента законовото изискване за стартиране на проверка на имуществото е поне да има повдигнато обвинение за извършено престъпление. Покрай това употребата на специални разузнавателни средства (СРС) също става възможна и срещу редовите граждани чрез гражданския процес за конфискация на имущество. Всички текстове от новия антикорупционен закон, които позволяват вакханалията с подслувашнето, бяха приети на второ четене от правната комисия в Народното събрание с гласовете на ГЕРБ и \"Обединените патриоти\". Проблемът води началото си от концепцията на ГЕРБ за обединяване на няколко различни структури под шапката на единната антикорупционна комисия. В нейното ядро ще се инкорпорират Комисията за конфискация, Комисията за борбата с конфликта на интереси и дирекцията за ДАНС за борба с корупцията. Проектозаконът допуска всеки гражданин да може да подаде сигнал за корупция или конфликт на интереси срещу лице от върховете на властта. Това води до възможност да се подслушва в рамките на гражданския процес, който задава правилата за конфискацията. Ще може да се подслушва и по съмнение за конфликт на интереси, където процедурите са по реда на Административнопроцесуалния кодекс. Според българската конституция, както и според всички международни стандарти и конвенции, употребата на СРС и намесата в личния живот са допустими единствено за разкриването на тежки престъпления. Това се прави само по реда на Наказателно-процесуалния кодекс. Условието е корупционният сигнал да не е анонимен. На тази база комисията може да поиска от съда прилагане на специални разузнавателни средства срещу мишената на сигнала. Добре известно е, че в хиляди случаи българският съд е допускалподслушване, без да се зачете особено задълбочено в исканията на службите. Пълният мащаб на последствията от новия антикорупционен закон на ГЕРБ станаха ясни по време на дебата в правната комисия в четвъртък. Признанията на управляващите бяха провокирани от Крум Зарков (БСП) и адвокат Александър Кашъмов от \"Програма Достъп до информация\". Преди това ДПС внесе искане за отпадане на цялата глава от закона, която засягаше разкриването на \"корупционните прояви\" от лицата по върховете на властта, включително употребата на СРС-та. Александър Кашъмов каза, че антикорупционната комисия няма нужда да подслушва, защото тя няма разследващи правомощия. Институцията няма да е обвързана от правилата на Наказателно-процесуалния кодекс (НПК), който е гаранция срещу злоупотреби. \"Този закон противоречи на българската конституция и Европейската конвенция за защита правата на човека. Той противоречи на директивата за опазване на личните данни на ЕС, която допуска намеса само за разкриване на престъпление, защото тук няма разследващ орган. Намесата в личния живот трябва да преследва някакви цели, които тук са неясни. Ей така, за всеки случай, ще се събиране чувствителна информация в едни информационни банки, без да е ясно за какво ще се ползва\", коментира Кашъмов...\" - в. \"Сега\".Вестниците отделят място и на военните проекти.\"Парите за военните проекти са намалени заради ДДС Парите за модернизационни проекти са намалени, тъй като е имало промяна в закона за ДДС от 2016 г. \"Леката изненада\" дойде при работата по проекта за корабите. Това е проблем и по темата с изтребителите, каза военният мистър Красимир Каракачанов в ресорната комисия на НС, предава БГНЕС. Инвестиционният проект за придобиването на 2 многофункционални модулни патрулни кораба за ВМС беше приет от 43-ото Народно събрание през юни 2016 г. Прогнозната максимална стойност по него беше 820 милиона лева. В средата на ноември от МО съобщиха, че българската фирма МТГ \"Делфин\" АД е удовлетворила техническите и финансовите изисквания на поканата за предоставяне на оферти за придобиване на многофункционален модулен патрулен кораб за Военноморските сили. \"Имаше една лека изненада по отношение на този проект. В края на миналата година се добави и ДДС към него, т.е. сумата за реализирането на проекта намаля със 164 млн. лв. и това според мен е причината да остане една единствена фирма\", каза днес пред депутатите министърът. Каракачанов заяви, че се подготвя изработването на договор. \"Подобен договор не е изработван към момента, но аз се надявам, че до края на годината, ако се стигне до договор, той трябва да бъде подписан\", посочи той и напомни и че са необходими 90 млн. за частичната модернизация на фрегатите. Пред журналисти Каракачанов обясни, че сумата, която е гласувана, е без ДДС. \"Тогава тези проекти не се облагаха с ДДС. Към декември месец миналата година стана изискуемо ДДС-то към подобен вид проекти и разходи и това на практика намалява общата сума. Апропо това е проблем и по темата с изтребителите, защото НС на същата дата - 2 юни 2016г. гласува 1,5 млрд.лв. за изтребителите и 820 млн. лв. за корабите. Сега обаче реално сумата за корабите е 20% по-малко. Същото за съжаление се получава и с изтребителите на 1,5 млрд. - 300 млн. лв. не е малко, 20% ДДС\", каза Каракачанов, цитиран от БГНЕС. Според него решенията са две. Или \"се свиваме в сумата\" както станало с корабите, или искат допълнително средства. \"Или третото решение е промяна отново на закона в обратната посока\", посочи той.\" - в. \"Сега\".В. \"Дневник\" съобщава за официалното провъзгласяване на София за европейска столица на спорта: \"София беше официално провъзгласена за Европейска столица на спорта през 2018 г. Церемонията се проведе пред повече от 400 души в Голямата зала на Европейския парламент в Брюксел. Представители на Марсилия предадоха на кмета Йорданка Фандъкова символичната щафета и знамето. В българската делегация бяха трима български олимпийски медалисти - Тереза Маринова, Екатерина Дафовска и Йордан Йовчев, както и председателят на Столичния общински съвет Елен Герджиков и др. С двуминутен клип София представи дейността си по инициативата и информира за намеренията си през следващата година. В него се изтъкват основните приоритети на организаторите по отношение на спорта и се отбелязва, че най-важната цел на кампанията се съдържа в намерението спортът да достигне до всеки, да обхване многообразието от различни възрастови и социални групи. \"София, един от най-зелените, древни и красиви градове на континента, през 2018 г. ще председателства Европейския съюз. За нас е чест, че през същата година градът ще бъде Европейска столица на спорта под мотото \"Обичам спорта, обичам София!\", заяви Фандъкова. \"От името на общината и от името на всички жители на българската столица искам да благодаря за голямата чест и да уверя, че София ще бъде една от най-добрите европейски столици на спорта. Поемаме това знаме и отговорността да направим всичко възможно, за да стане нашият град още по-красив, спортен и модерен\", допълни кметът.\"", "date": "2017.12.08", "title": "Балканите зона на просперитет, споровете около СРС-тата, проектите за армията..."}
{"url": "https://news.bg/int-politics/premierat-na-polsha-beata-shidlo-podade-ostavka.html", "text": "Премиерът на Полша Беата Шидло подаде оставка, предадоха информационните агенции.Шидло е обявила оттеглянето си на заседание на политическия комитет на управляващата политическа сила \"Право и справедливост\" (PiS), съобщи пресаташето на партията Беата Мазурек.Неин приемник на поста ще бъде сегашният вицепремиер и министър на финансите Матеуш Моравецки. Кандидатурата му беше одобрена от политическия комитет на PiS.Президентът на страната Анджей Дуда назначи Беата Шидло за министър-председател на 13 ноември 2015 г. Тогава той подчерта, че правителството й започва да работи при абсолютно мнозинство в двете камари на парламента.", "date": "2017.12.08", "title": "Премиерът на Полша Беата Шидло подаде оставка"}
{"url": "https://news.bg/int-politics/nay-novata-granitsa-v-evropa.html", "text": "Какво ще се случи с ирландската граница след като Великобритания напусне ЕС? Това е един от горещите въпроси в продължаващите преговори. Защото Република Ирландия е членка на ЕС и ще си остане такава и след Брекзита, но не и Северна Ирландия, която е част от Великобритания. Тоест, през средата на зеления остров ще се появи една нова външна граница на ЕС, което ще има сериозни отражения върху целия регион.За какво става дума? Ще се спрем на някои от най-важните аспекти на въпроса, които в исторически план обхващат последните 100 години.Разделението на ИрландияПо време на Първата световна война ирландският стремеж към независимост, изразен както чрез политическа, така и чрез въоръжена борба, достига връхната си точка. Лондон отговаря със закони, целящи по-скоро да децентрализират властта, отколкото да дадат независимост на ирландците. Първите опити за създаване на общ за целия регион парламент в Дъблин се провалят заради съпротивата на северноирландските юнионисти. Те се обявяват за оставане в Обединеното кралство, поради това, че не желаели да бъдат управлявани от един център на ирландския национализъм.Вместо това се създават два отделни парламента и на картата се появяват Северна и Южна Ирландия. След 3-годишна война за ирландска независимост правителството в Лондон признава поражението си, след което през 1922 г. Южна Ирландия се отделя от свободната ирландска държава и престава да бъде част от Великобритания.300 гранични пунктаЗа да бъдат намалени негативните отражения от раздялата, през 1923 г. е създадена така наречената Common Travel Area - нещо като днешното Шенгенско пространство, само че в доста умален вид. Тя давала право на жителите на региона да преминават вътрешноирландската граница без паспортни проверки. Това е било голямо облекчение, тъй като границата лъкатушела силно и нерядко се налагало пресичането ѝ на няколко места, за да се стигне от едно населено място до друго.По протежението на 499-километровата граница между Република Ирландия и Северна Ирландия има около 300 по-малки и по-големи гранични пункта. Човек често и не забелязва, че е преминал от едната в другата част на острова. Дори информационните табели с надписи \"Добре дошли\" - в Република Ирландия или във Великобритания - са рядко срещани.Не винаги обаче тази граница е била така невидима. Когато през 1969 г. в Северна Ирландия ескалира насилието, Лондон изпраща там войски. Контролът по границата тогава е затегнат, за да не се допусне нелегалното прехвърляне на оръжие от Република Ирландия към Северна Ирландия. Британската армия затваря някои от по-малките гранични пунктове, разрушава някои от подстъпите към тях и взривява мостове. Някои общини били особено силно засегнати от тези мерки, което довело до засилването на национализма по тези места.Търговска война с тежки последициСпоразумението от 1923 г. за Common Travel Area е облекчавало частните пътувания между двете части на острова, но товарният транспорт е бил до голяма степен ограничен. Първоначално само определени стоки са били обмитявани, но след английско-ирландската търговска война през 1930-те години се въвеждат мита и за аграрните продукти, както и за въглищата и стоманата. Мерките на правителствата в Лондон и Дъблин тогава нанасят огромни икономически щети на граничните райони, което довежда до разцвет на черния пазар и контрабандата.Търговската война приключва официално през 1936 година, но митническите проверки остават в сила. Те се запазват дори и след 1973 г., когато Ирландия и Великобритания заедно влизат в Европейската Икономическа Общност - предшественичката на днешния ЕС. Контролите са премахнати чак през 1993 година с отварянето на Европейския вътрешен пазар. След излизането на Великобритания от ЕС този период на свободно придвижване на хора и стоки може да остане в историята.", "date": "2017.12.08", "title": "Най-новата граница в Европа?"}
{"url": "https://news.bg/int-politics/ek-sadi-ungariya-zaradi-zakona-za-npo.html", "text": "Европейската комисия подаде иск срещу Унгария в Европейския съд заради приетите от Будапеща закони за неправителствените организации и университетите, получаващи финансиране от чужбина, съобщи Дойче веле.Правителството на Виктор Орбан не успя да разсее съмненията, че приетите закони нарушават европейските норми, обяви ЕК.След приключване на делото в Европейския съд на Унгария може да бъде наложена глоба.През юни унгарското правителство прие спорен закон да НПО, обвързващ организациите, получаващи повече от 24 хиляди евро чуждестранно финансиране, да се регистрират и при всяка публикация да се посочва, че става дума за организация, получаваща финансиране от чужбина.Законът предвижда и глоби и забрана за дейността на организациите, ако не обявят пред държавата източниците на своето финансиране.В иска си Европейската комисия е посочила, че Будапеща нарушава европейските норми за свободно движение на капитали, които се отнасят и за даренията. От Брюксел посочват, че действията на унгарската страна водят до увеличаване на административните разходи и \"може да очернят получателите на дарения и дарителите\".Според ЕК, приетият от унгарските власти закон нарушава свободата на сдружаване и представлява заплаха за личните данни.Еврокомисията съди Унгария и заради закона за университетите, който също ограничава чуждестранното финансиране. Той може да доведе до закриване на Централноевропейския университет, открит в Будапеща от милиардера Джордж Сорос.", "date": "2017.12.08", "title": "ЕК съди Унгария заради закона за НПО"}
{"url": "https://news.bg/world/kakvo-reshiha-za-irlandskiya-vapros-na-pregovorite-za-brekzit.html", "text": "Демократичната юнионистка партия на Северна Ирландия си издейства 6 отстъпки по време на преговорите за Брекзит, които позволяват на ЕС и Великобритания да се насочат към втората фаза - търговските преговори, пише \"Гардиън\".Отстъпките са следните:Северна Ирландия ще напусне ЕС с останалата част от Великобритания;Северна Ирландия напуска единния пазар и митническия съюз с останалата част от Великобритания;Няма да има митническа или търговска граница в Ирландско море между Северна Ирландия и останалата част от Обединеното кралство;Северна Ирландия няма да бъде отделена конституционно, политически, икономически или регулаторно от останалата част от Великобритания и в споразумението между Лондон и Брюксел е заложено Обединеното кралство да предоставя пълен достъп на Северна Ирландия до вътрешния си пазар;Няма да има така наречения \"специален статут\" за Северна Ирландия, както настоява \"Шин Фейн\";Великобритания се ангажира да запази целостта на вътрешния си пазар и мястото на Северна Ирландия в него, след като Островът напусне пазара и митническия съюз на ЕС.Две промени в езика убедиха юнионистите да подкрепят споразумението:Регулаторната дивергенция - когато ново законодателство на Великобритания се променя или се избяга изпълнението на регулации на ЕС, ще бъде позволена в Северна Ирландия, но само ако местният парламент реши;\"Регулаторно съответствие\" - фразата, която вбеси Демократичната юнионистка партия и поддръжниците на Брекзит, е заменена в текста с \"без нови регулаторни пречки\".Ирландия изрази задоволството си от споразумението, тъй като са получени уверения, че ще се избегне \"твърда граница\" и \"няма сценарий\" за момента, който ще доведе до нови гранични проверки.Също така напълно се защитава Белфасткото споразумение, мирният процес и икономиката на Ирландия.Споразумението можете да прочетете ", "date": "2017.12.08", "title": "Какво решиха за ирландския въпрос на преговорите за Брекзит?"}
{"url": "https://news.bg/int-politics/shotlandiya-napira-da-ostane-v-edinniya-pazar-i-mitnicheskiya-sayuz-na-es.html", "text": "След новината, че преговорите за Брекзит ще бъдат придвижени към втората фаза, първият министър на Шотландия Никола Стърджън коментира, че всякакви специални договорености за и със Северна Ирландия трябва да бъдат предложени и на другите страни, съставящи Обединеното кралство.\"Придвижването към фаза 2 на преговорите е добра новина, но дяволът е в детайлите и нещата сега стават наистина трудни. Ако Брекзит се случва (бих желала да не се), оставането в единния пазар и митническия съюз (на ЕС) е единствената разумно възможност. И всякакви специални договорености за Северна Ирландия трябва да бъдат достъпни и за другите страни от Обединеното кралство\", написа тя в профила си в \"Туитър\".По-рано британският премиер Тереза Мей обяви, че \"уникалните обстоятелства\" на Северна Ирландия биха могли да изискват \"специфично решение\", но подчерта, че британското правителство се ангажира да спазва споразумението \"Добър петък\" и гарантира, че ще избягва твърда граница между Ирландия и Северна Ирландия.По-рано днес Европейската комисия и Великобритания обявиха, че са се споразумели, че преговорите за Брекзит могат да преминат към втората фаза на преговорите, които ще се съсредоточат върху търговските отношения.", "date": "2017.12.08", "title": "Шотландия напира да остане в единния пазар и митническия съюз на ЕС  "}
{"url": "https://news.bg/regions/semeystvo-s-malki-detsa-zagubi-doma-si-v-pozhar.html", "text": "Цяло село помага на семейство с две малки деца, чийто дом в асеновградското село Тополово изгоря напълно, съобщи Нова телевизия.Посред зима хората са без подслон. Пожарът станал в нощта преди Никулден. Докато спят, пламъците поглъщат къщата им и в следващия миг виждат как всичко, което са притежавали някога, изчезва пред очите им. Остават само с дрехите на гърба си.Бащата, който единствен онази нощ останал буден, спасил двете деца, съпругата си и своя тъст, който също живее в семейната къща.Сега семейството с двете малки деца, едното на година и половина, а другото - почти на три, спят временно при свои роднини. Там обаче могат да останат за кратко, защото осем души делят две стаи.Съседите са готови да помогнат кой с каквото може - включително и с доброволен труд. В селото е започнала кампания за събиране на средства за пострадалото семейство - има кутии за дарения в магазините.", "date": "2017.12.08", "title": "Семейство с малки деца загуби дома си в пожар"}
{"url": "https://news.bg/world/barnie-okonchatelnoto-sporazumenie-za-brekzit-tryabva-da-e-gotovo-do-oktomvri-2018-g.html", "text": "Европейската комисия съобщи следващите стъпки в преговорите за Брекзит, след като Великобритания и ЕС постигнаха споразумение по първата фаза, а именно напускането на съюза.Ако Европейският съвет (Член 50) реши, че е постигнат достатъчен напредък (решението най-вероятно ще бъде взето на срещата на върха на ЕС през следващата седмица - Бел. ред.), преговарящите от страна на Европейската комисия и Великобритания ще започнат да подготвят текста на споразумението за напускане на ЕС в съответствие с Член 50 от Договора за ЕС на базата на сключената днес сделка между двете преговарящи страни по въпросите, касаещи излизането на Великобритания от ЕС.В съответствие с насоките от 29 април 2017 г., и щом страните членки приемат оценката на Европейската комисия, ЕК веднага ще започне работа по преходни споразумения и проучвателни преговори за бъдещите отношения между ЕС и Великобритания. Това означава преминаване към втора фаза - уреждане на бъдещите търговски отношения между преговарящите страни.Междувременно главният преговарящ на ЕС за Брекзит Мишел Барние разкри, че споразумението за Брекзит трябва да бъде готово до октомври 2018 г. Той подчерта, че все още има пречки в преговорите. Споразумението можете да прочетете .", "date": "2017.12.08", "title": "Барние: Окончателното споразумение за Брекзит трябва да е готово до октомври 2018 г. "}
{"url": "https://news.bg/politics/balgarskoto-chitalishte-da-bade-vpisano-v-registara-na-yunesko.html", "text": "Българското народно читалище да бъде вписано в Регистъра на добрите практики на ЮНЕСКО, предлагат от Министерството на културата.Предложението идва два дни след вписването на мартеницата в Представителния списък на елементите на нематериалното културно наследство на човечеството.Решението за вписване на читалището е на Междуправителствения комитет за опазване на нематериалното културно наследство. По този начин тази уникална българска институция получава и своето заслужено международно признание. Досието по номинацията е с основен автор д-р Силва Хачерян.Номинацията за мартеницата, която бе вписана в Представителния списък на елементите на нематериалното културно наследство на човечеството, е мултинационална кандидатура. Тя е представена съвместно от България, Румъния, Молдова и Република Македония. От българска страна над досието са работили проф. Албена Георгиева и Милена Любенова от ИЕФЕМ при БАН.Повече можете да проследите на следния електронен адрес - https://ich.unesco.org/en/BSP/bulgarian-chitalishte-community-cultural-centre-practical-experience-in-safeguarding-the-vitality-of-the-intangible-cultural-heritage-00969", "date": "2017.12.08", "title": "Българското читалище да бъде вписано в Регистъра на ЮНЕСКО"}
{"url": "https://news.bg/politics/mo-tarsi-reshenie-za-doma-na-maykata-na-ubitiya-komandos-emil-sharkov.html", "text": "В министерството на отбраната търсят решение на въпроса за дома на майката на убития командос Емил Шарков - Ваня Рибчева. Това стана ясно от отговора на военния министър Красимир Каракачанов по време на парламентарния контрол.Припомняме, широка обществена реакция предизвика информацията, че майката на убития в Лясковец командос е получила заповед за напускане на дома, който обитава от години.\"Наредил съм всички фрапиращи случаи да ми бъдат докладвани лично. Има чисто човешки проблеми - 91-годишна жена, която няма къде да живее, както и майката на убития командос\", каза Каракачанов по повод прегледа на ведомствените жилища и правото на хората, които живеят в тях да ги обитават.\"Търсим решение съвместно с други институции. Няма на кой закон да се опреш, когато трябва да изгониш 91-годишна жена на улицата\", каза министърът. Там търсим решение по друг начин, пуснати са писмата, за да се спре действие на придобиване по давност. За всички останали имоти - не е морално хора, които нямат основание да заемат жилищата, а тези над 4 хил. военнослужещи, които имат нужда, да не могат, обясни Каракачанов.Министърът разясни, че в МО разполагат с 2591 жилища, ателиета и гаражи в 78 населени места. Проверка установила, че 177 жилища и 66 гаража се обитават на отпаднало правно основание. Издадени са заповеди за изземване. Гаражите не изпълняват социална функция, с настаняването в тях не се изпълняват жилищни нужди, каза той.От общият брой нуждаещи се от жилище картотекирани военни 4142, в София град са 1319. Неморално е да допуснем тези 243 обекта да бъдат незаконно обитавнаи от неправоимащи лица, каза Каракачанов.Депутатът Николай Цонков заяви, че гаражите могат да бъдат използвани за приход от ведомството. Само 27 млн. лева са заложени за собствени приходи на министерството. Според него може да се помисли за разширяване на жилищния фонд на МО. Той информира министъра, че ведомството има гаражи на ул. \"Оборище\", за които няма акт за собственост.Министър Каракачанов отговори, че в страната има над 100 гаража и обмислят вариант да съберат приходи от тях.\"Има фрапантни случаи, години наред не са вземани мерки\", каза Каракачанов за неправомерното заемане на ведомствени жилища. Той даде пример с хора, които живеят в тези жилища 30 години след изтичане на правото им на ползване.\"Там живеят техните внуци и не плащат нищо. От години наред не се плаща нито вода, нито парно. Това лежи върху нас. Човек, закупил жилище от МО, след това го прехвърля и заема ново жилище, което сега продължава да ползва неправомерно\" каза Каракачанов.", "date": "2017.12.08", "title": "МО търси решение за дома на майката на убития командос Емил Шарков"}
{"url": "https://news.bg/politics/erdogan-zaplashva-mira-na-balkanite-trevozhat-se-i-nfsb.html", "text": "От Националният фронт за спасение на България осъждат изказванията на турския президент Реджеп Ердоган. Те намират идеята и изказването на турския държавен глава за ревизия на Лозанския договор за неприемливи, абсурдни и застрашаващи мира на Балканския полуостров. Подобни действия биха заплашили и добросъседството на Балканите, според партията.Националистическата партия припомня, че Лозанският договор регламентира граници на Гърция и Турция, в частност и България, както и установява права и задължения относно третирането на етнически малцинства в региона.Приемането на договора е станало с международен консенсус и води до формирането на съвременната Република Турция.Според патриотите ревизия с над 90-годишно закъснение е абсурдна от историческа, политическа и юридическа гледна точка.Опасността, която виждат от партията на Валери Симеонов, се крие в това, че подобна ревизия по-скоро ще провокира многостранни, а не еднопосочни, както Ердоган смята, териториални претенции.Така би се появил риск от преселение на етническите малцинства през границите на трите държави.НФСБ намират за нелепи твърденията, че за наличие на турско малцинство в Северна Гърция. Тяхната позиция е, че там от древността и понастоящем живеят исторически български общности.НФСБ напомня, че добрите междусъседски отношения предопределят отказването от всякакви териториални претенции. Крайно време е турското правителство да се превърне в стабилизиращ фактор на Балканите, а не в непредсказуем и периодично взривяващ добросъседските отношения играч. Те призовават Турското правителство се откаже не просто от ревизия на Лозанския договор, но и да осъзнае историческата отговорност, която носят чрез такива абсурдни и застрашаващи мира на Балканите изказвания. От НФСБ отправят призив и към МВнР и президентът Румен Радев да излязат с официална позиция в защита на националните интереси на България.", "date": "2017.12.08", "title": "Ердоган заплашва мира на Балканите, тревожат се и НФСБ"}
{"url": "https://news.bg/regions/bdzh-stratira-v-nedelya-noviya-grafik-na-vlakovete.html", "text": "От 10-и декември (неделя) влиза в сила новият График за движение на влаковете на \"БДЖ-Пътнически превози\" ЕООД. В повечето региони на страната се запазва досега действащият график за движение.При изготвянето на новата транспортна схема, националният железопътен превозвач всяка година съгласува движението на бързите и пътническите влакове с областните и общинските администрации по места. Това се прави с цел подобряване на транспортното обслужване на населението, затова и голяма част от направените промени в новия График за движение на влаковете са съобразени с постъпили предложения тяхна страна. Друга част от промените са свързани с обосновани искания на редовни клиенти, а трети - с повишаване рентабилността на превозите и ефективното използване на наличния подвижен състав.През следващата година ще се запази обемът на превозите, заложен в сключения договор с държавата за извършване на обществени превозни услуги. Превозът на пътници ще се извършва с общо 583 влака, от които: 18 международни бързи влака (като 4 от тях ще се движат само през летния сезон), 77 бързи влака (три, от които ще се движат само в работни дни), 143 пътнически влака и 345 крайградски пътнически влака.Предвидено е движението на влаковете в участъците с най-голям брой пътници в работните дни да се осъществява на по-чести интервали. В сутрешните часове влаковете по направлението Перник-София ще се движат на интервал от 20 минути, а в следобедните часове и вечер на интервал от 40 минути.За направлението Лакатник-Своге-София в сутрешните часове влаковете ще се движат на интервал от 30 минути, а вечер в обратното направление движението ще се осъществява на всеки 60 минути.В участъка Пловдив-Асеновград ще бъде запазено досега действащото разписание и движение на влаковете на интервал от 60 минути. С влизането в сила на новото разписание се запазва ежедневното движение на директния международен влак от Истанбул за София, както и международната връзка София-Крайова, която се осъществява със сутрешния влак София-Видин и обедния Видин-София.През летния сезон, вкл. месеците от юни до октомври, се планира да се запази движението на сезонния влак Солун-София-Солун. Влакът заминава от София в петък и пристига в Солун в събота сутрин, а в обратната посока тръгва от Солун в неделя вечер и пристига в София в понеделник сутрин.За пътуващите по направлението София-Букурещ директните вагони ще се движат само през лятото, а през останалото време ще се налага пътниците да се прекачват на гара Русе на и от мотриса, която ще се движи по маршрута Букурещ-Русе-Букурещ.По направлението София-Белград придвижването с директния влак ще се осъществява само в периода от 15.06.2018 г. до 17.09.2018 г.В Графика са взети предвид и планираните по-мащабни ремонти по железопътната инфраструктура. С оглед при стартирането им, корекциите в маршрутите и разписанията на влаковете да са минимални. Например за участъка Пловдив-Стара Загора, предвид очакваните ремонти са разработени разписания на влаковете по алтернативни маршрути през гара Димитровград. Това е направено, за да бъдат избегнати бъдещи изменения в разписанието на влаковете, движещи се по вече ремонтираният участък Пловдив-Димитровград-Свиленград.При разработването на новото разписание, транспортната схема и периодите на движение на влаковете са съобразени в максимална степен с обемите и структурата на превозите, както и с техническите възможности и капацитет на подвижния състав.Подробна информация за новия график за движение на влаковете клиентите на \"БДЖ-Пътнически превози\" ЕООД могат да получат от служителите на гишета \"Информация\" и билетните каси във всички железопътни бюра и гари в страната, на националния информационен телефон 0700 10 200 или от електронния пътеводител на .", "date": "2017.12.08", "title": "БДЖ стратира в неделя новия график на влаковете"}
{"url": "https://news.bg/int-politics/hilyadi-v-aziya-protestirat-sreshtu-reshenieto-na-tramp-za-jerusalim.html", "text": "Хиляди протестиращи в преобладаващо мюсюлманските Индонезия и Малайзия излязоха на улични протести, за да осъдят решението на американския президент Доналд Тръмп да признае Йерусалим за столица на Израел, като властите са затегнали мерките за сигурност в района на американските посолства, съобщава \"Ройтерс\".Лидерите на двете азиатски страни се присъединиха към световния хор от гласове, осъждащи хода на Тръмп.Няколко хиляди протестиращи, някои от които скандиращи антиамерикански лозунги и горящи чучела на Тръмп, са се събрали пред американското посолство в малайзийската столица Куала Лумпур.В Индонезия, стотици протестиращи, повечето облечени в бяло, се събраха пред американското посолство в Джакарта, столицата на най-голямата мюсюлманска страна в света. Някои са носели карирани шалове и са развявали палестински знамена, докато други са скандирали \"Аллах акбар\".Американското посолство в Джакарта посъветва гражданите си да избягват районите, където има демонстранти, като обяви, че американското консулство във втория по големина град в Индонезия - Сурабая, е преустановило работата с граждани през днешния ден.Индонезия е дългогодишен поддръжник на решението за две държави в израелско-палестинския конфликт, като през последните години в страната имаше публични демонстрации в подкрепа на Палестина.Индонезийският президент Джоко Видодо вчера призова САЩ да преосмисли решението си и инструктира външния си министър да привика американския посланик за обяснение.В Малайзия, лидери от управляващата партия Обединена малайска национална организация и дясната Всемалайзийска ислямска партия, които представят мнозинството от етническите малайци мюсюлмани, поведоха протестната демонстрация, като са се присъединили представители на палестинското ислямистко движение \"Хамас\".Протести също така се провеждат и в Южна Азия. Ислямската партия \"Джамаат-и-Ислами\" обяви протести във всички големи градове в Пакистан след петъчните молитви.Протести вече се разразиха в Западния бряг и Ивицата Газа вчера, след като \"Хамас\" призова палестинците да започнат нова интифада срещу Израел.", "date": "2017.12.08", "title": "Хиляди в Азия протестират срещу решението на Тръмп за Йерусалим"}
{"url": "https://news.bg/politics/mvnr-othvarlya-eventualna-reviziya-na-lozanskiya-dogovor.html", "text": "МВнР e обсъдило с посланика на Турция у нас думите на турския президент Тайип Ердоган от визитата му в Гърция във връзка с евентуална ревизия на Лозанския договор от 1923 г.Турският посланик е бил запознат с нашата официална позиция, както и че България се надява съседите ѝ да продължат по пътя на диалога, основан на европейските ценности и принципи в интерес на мира и сигурността в региона.Това се посочва в позиция на Министерството на външните работи, разпратена до медиите. Официалната позиция на власттите е, че дискусия по мирни договори и съществуващи граници не е от полза за международната общност и стабилността в региона.От МВнР специално уточниха, че разговорът с турския посланик се е случил по време на опознавателно посещение, което е съвпаднало с думите на Ердоган в Гърция. Това означава, че нарочна среща по въпроса всъщност не е имало, макар и това да не беше уточнено в първото официално прессъобщение от тази сутрин.Република България винаги се е придържала към принципите на международното право, Устава на ООН и принципите на Заключителния акт от Хелзинки от 1975 г., а всяка ревизия на международни договори може да се извършава само по взаимно съгласие между страните в съответствие с международноправните норми, допълват от МВнР.Припомняме, Лозанският договор е сключен през 1923 г. и урежда границите между Гърция и Турция и по-конкретно териториалното разпределение на егейските острови между двете държави. Припомняме и че в интервю пред гръцка медия Ердоган заяви, че има нужда от преразглеждане на Лозанския договор от 1923 година. Вчера, по време на визитата на Ердоган в Гърция гръцкият президент Прокопис  на международния договор, определящ границите между Гърция и Турция. Още вчера  във Фейсбук, че партията следи внимателно действията на турския президент, който заговорил за \"мюсюлманската общност\" в Тракия.По-рано днес , която в пост в социалните мрежи посочи, че подобна ревизия е неприемлива.. Според партията идеята и изказването на турския държавен глава за ревизия на Лозанския договор за неприемливи, абсурдни и застрашаващи мира на Балканския полуостров.", "date": "2017.12.08", "title": "МВнР отхвърля евентуална ревизия на Лозанския договор"}
{"url": "https://news.bg/education/gotvyat-spravka-za-rannite-brakove.html", "text": "В области като Габрово, Смолян и Враца има най-много отпаднали от училище деца, съобщи образователният министър Красимир Вълчев по време на парламентарния контрол. В отговор на въпрос от депутата Теодора Халачева за резултатите от дейността на мобилните екипи за привличане на отпадналите от училище деца, той отговори, че има и подадени на МВР лица за издирване.На базата на информация от ГРАО се изготвя справка за децата, които не посещават училище, къде се намират те и родителите им. Изготвя се и справка за ранните бракове, които най-често са в областите Сливен, Хасково, Ямбол, Стара Загора и Шумен. Целта е изграждане на механизъм за противопоставяне на това явление, обясни министърът.По думите му, сега изключително важно е да се противодейства на повторното отпадане от училище. Изпратено е писмо от Министерството на здравеопазването за санкции на родителите, чиито деца са без задължителните имунизации, поясни Вълчев.Като мерки за задържане на децата в училище от догодина се предвиждат допълнителни часове за изучаване на български език.Работата на мобилните екипи има много силен ефект и добавена стойност, защити дейността им министър Вълчев. Няма как при 1100 екипа и близо 11 хил. души в тях да няма проблеми с координацията между представителите на различни институции. Той призна, че изключително силна ангажираност са показали от Агенцията за социално подпомагане и от МВР. На много места е липсвала координация и е демонстрирана откровена неангажираност, призна Вълчев. Много по-стикована ще е дейността, след като знаем, че над 50% от децата, отпаднали от училище, са в чужбина, каза той.Депутатът Халачева отвърна, че в мобилните екипи участват само учители. В Пловдив учител се разболял от хепатит Б и няма резултат от проверката - детето вече е било в чужбина от преди 2 години. За колко деца сме сигурни, че ходят на училище и как ще бъде платен този труд на учителите (участието им в мобилните екипи), запита тя.Според Вълчев има допълнително възнаграждение, както и предстои обвързване на териториите, където учителите издирват ученици, с обхвата на училищата. Така ще има пряк стимул, смята той.Министърът заяви, че през януари 2018 г. ще стане ясно колко от 17-те хиляди деца, върнати в училище, реално посещават занятията. Министърът призовава за конкретни сигнали, тъй като се оказа, че в Пловдив има деца, които не са обхванати.Механизмът за връщане на децата в училище е постоянен процес и резултатите трябва да се повишават непрекъснато. Над 162 хил. адреса са регистрирани. 17297 ученика от набор 2001 до набор 2012 г. са върнати в училище, допълни Красимир Вълчев.", "date": "2017.12.08", "title": "Готвят справка за ранните бракове"}
{"url": "https://news.bg/crime/muzikautor-shtetite-za-balgariya-sa-mnogo-poveche-ot-sanktsiite-na-ek.html", "text": "Организацията на композитори и автори Музикаутор се разтревожи от новината, че ЕК иска да санкционира България с 19 хил. евро дневно, защото страната ни не е транспонирала нужната Директива.От Музикаутор смятат, че щетите за страната са много повече от санкциите, които ЕК иска да ни наложи. Според тях това се дължи от няколко фактора. Сред тях са:Присъствието на България в негативния Списък 301 на Търговския представител на САЩ за пета поредна година, което е важен показател за инвестиционния климат в страната ни; Осем пъти по-ниски приходи от авторски възнаграждения в България спрямо държавите в Европа по данни на Международната конфедерация на дружествата на композитори и автори (на глава от населението годишно: България - 0,67 евро, Европа - 5,65 евро); Последни позиции на България в Международния индекс за правото на собственост - IPRI (средно ниво на защита на авторските права: България - 4,00/10, ЕС и ЕИП - 6,33/10; България е на 30-то място от 31 държави); Според Световната организация за интелектуална собственост липсва разбиране в България за интелектуалната собственост като икономически ресурс;От сдружението алармират, че институциите се отнасят безотговорно към проблема.В официалната позиция на Музикаутор пише, че \"вместо да работят в посока защита на интелектуалната собственост и въпреки наличието на готов проектозакон, българските институции допускат налагането на санкции от ЕК и задълбочават проблема\".Организацията напомня за готовия още в края на 2015 г. проектозакон, който е в синхрон с европейските разпоредби. С него трябвало да се транспонира Директива 2014/26/ЕС. Законопроектът бил съгласуван от работна група към Министерство на културата. С взаимни компромиси те постигнали баланс и консенсус по предлагания текст.Законопроектът бил внесен в Министерски съвет, който от своя страна го предложи на Народното събрание на 25 март 2016 г. Впоследствие е одобрен с пълно единодушие от водещата Комисия по културата и медиите и от Комисията по европейските въпроси и контрол на европейските фондове. Въпреки това законопроектът е стопиран от Комисията по правни въпроси.Според организацията това е поредно доказателство, че липсват стратегии и политики за защита на интелектуалната собственост.Припомняме, вчера Европейската комисия публикува решението си да предяви иск срещу България пред Съда на ЕС заради неприлагането на правото на ЕС в областта на авторското право и сродните му права в националното ни законодателство.ЕК ще предяви същия иск и срещу Испания, Люксембург и Румъния, които заедно с България не са уведомили за цялостното прилагане в националните си законодателства на общностните разпоредби в областта на съвместното управление на авторското право и сродните му права, и на многотериториалното лицензиране на правата върху музикални произведения за използване онлайн, което беше предвидено да се извърши до 10 април миналата година. Исканата сума от България е 19 121,60 евро на ден.", "date": "2017.12.08", "title": "Музикаутор: Щетите за България са много повече от санкциите на ЕК"}
{"url": "https://news.bg/world/es-i-yaponiya-finaliziraha-sporazumenie-za-svobodna-targoviya.html", "text": "Европейският съюз и Япония съобщиха, че са финализирали условията по споразумение за свободна търговия, което представлява предизвикателство за протекционистката политика на американския лидер Доналд Тръмп, съобщава АФП.Търговското споразумение, което според ЕС е най-голямото в историята, все още трябва да бъде подписано и ратифицирано от двете страни.\"я\", отбелязаха в съвместно съобщение председателят на ЕК Жан-Клод Юнкер и японският премиер Шиндзо Абе.Япония се надява да се възползва от откритата възможност, след като през януари Тръмп торпилира едно от най-големите мултинационални споразумения за търговия - Транстихоокеанско партньорство (ТТП).Юнкер и Абе поясниха в съобщението, че споразумението е не само икономическо ценно, но и е от \"стратегическа важност\".Според тях споразумението изпраща ясен сигнал до останалата част от света, че ЕС и Япония са отдадени да продължат да поддържат световната икономика на базата на свободни, отворени и справедливи пазари с ясни и прозрачни правила, които напълно ще спазват и подкрепят ценностите на двете страни, като ще се борят срещу протекционизма.Това реално е най-голямото търговско споразумение, което е договаряло ЕС, каза от своя страна еврокомисарят по търговията Сесилия Малмстрьом.През 2016 г. ЕС и Канада сключиха голямо споразумение за търговия, докато преговорите между ЕС и САЩ за подобна сделка са блокирани.", "date": "2017.12.08", "title": "ЕС и Япония финализираха споразумение за свободна търговия"}
{"url": "https://news.bg/society/nad-30-ot-domakinstvata-u-nas-nyamat-dostap-do-internet-v-domovete-si.html", "text": "Над 30% от домакинствата в България нямат достъп до интернет в домовете си. Въпреки динамичното развитие на информационните технологии в България 32.2% от домакинствата у нас все още не използват благата на мрежата у дома. Това сочат данни на Националния статистически институт (НСИ) от изследване на информационното общество е домакинствата през 2017 година.Повече от половината от домакинствата без достъп до интернет у нас посочват като причина за това липсата на знания и умения за работа в мрежата. 48.8% от тези домакинства смятат, че нямат нужда от интернет - те обясняват, че той не е полезен, интересен и други. 27.9% от домакинствата без достъп до интернет у нас посочват като причина за това липсата на оборудване и скъпите цени на техниката.Според данните на НСИ 67.3% от домакинствата в България имат достъп до интернет, а 63.0% разполагат с настолен компютър, лаптоп или таблет. 66.9% от домакинствата са с осигурена бърза и надеждна широколентова връзка.За настоящата година домакинствата от Югозападния и Южния централен район на България са с най-висок относителен дял на домакинства с достъп до интернет, съответно със 70.5 и 70.4%. От средната стойност за страната изостават домакинствата от Югоизточния и Северозападния район, където с достъп до интернет са съответно 62.1 и 57.8% от домакинствата.Домакинствата с деца използват по-активно глобалната мрежа и 87.2% от тях имат достъп до интернет при 62.0% за домакинствата без деца.Данните на НСИ за достъпа до интернет от различните възрастови групи показват, че през 2017 година 58.8% от населението на възраст между 16 и 74 навършени години използва компютър всеки ден или поне веднъж седмично на работа, вкъщи или на друго място.Най-активни потребители на компютри и интернет са младежите на възраст между 16 и 24 години, като съответно 82.8 и 88.1% от тях използват компютър или интернет всеки ден или поне веднъж седмично. С увеличаването на възрастта намаляват желанието и необходимостта от присъствие в глобалната мрежа и едва 16.3% от лицата на възраст между 65 и 74 години сърфират редовно, а 15.7% използват компютър в ежедневието.Мъжете са по-активни при редовното използване на компютри и интернет в сравнение с жените. 59.7% от мъжете използват компютри, а 63.0% - интернет, докато при жените относителните дялове са съответно 58.0 и 60.8%.Статистиката на НСИ показва и значителни различия при редовно използващите компютри и интернет по образование - докато 89.8% от лицата с висше образование използват компютър в ежедневието си и 90.2% сърфират редовно в глобалната мрежа, то едва 27.7 и 32.0% от лицата с основно или по-ниско образование се възползват от възможностите, които предоставят съответно компютрите и интернетът.Трудовият статус на лицата също се отразява върху активността им в използването на цифрови технологии. Най-често използват компютри учащите (95.6%), а 97.8% сърфират редовно.Лицата, които редовно използват интернет, предпочитат мобилния телефон за достъп извън дома или работното място (85.3%), а 36.1% сърфират чрез лаптоп или таблет.Редовните интернет потребители най-често използват глобалната мрежа с цел комуникация. 97.4% от тях посочват, че използват интернет за телефонни или видеоразговори, участие в социални мрежи, изпращане/получаване на поща или споделяне на собствено създадено съдържание в уебсайт - текст, снимки, музика, видео.Най- популярната социална мрежа у нас е Facebook, като 38.5% от редовните интернет потребители проверяват акаунта си по няколко пъти на ден. 87.0% от лицата използват глобалната мрежа за достъп до информация - четене на онлайн вестници, новини, списания,търсене на информация, свързана със здравето, или намиране на информация за стоки или услуги. Еднакъв е делът на използващите интернет за обществено и политическо участие (публикуване на мнения по обществени или политически въпроси в уебсайт, участие в онлайн анкети или гласувания) и с професионални цели (търсене или кандидатстване за работа по интернет, участие в професионални онлайн мрежи) - 13.0%.Въпреки масовото навлизане на цифровите технологии в ежедневието ни почти три четвърти от лицата никога не са пазарували по интернет. Като основна причина 75.0% от тях посочват предпочитание към пазаруването на място, лоялност към магазините или просто навик. 15.5% нямат необходимите умения, за да извършат поръчка онлайн, а 10.9% имат опасения относно сигурността и поверителността на личните си данни. Немалко лица се притесняват от начина на доставка или връщане на стоките и възможностите за рекламация (9.3%) или пък не притежават разплащателна карта, която да позволява плащане по интернет - 8.2%.", "date": "2017.12.08", "title": "Над 30% от домакинствата у нас нямат достъп до интернет в домовете си"}
{"url": "https://news.bg/int-politics/ot-evropa-skastryat-sadebnite-reformi-v-polsha.html", "text": "Венецианската комисия, група експерти по конституционно право към Съвета на Европа, обяви, че предложената от властите в Полша съдебна реформа представлява сериозен риск за всички части на съдебната система на страната, съобщава \"Ройтерс\".Венецианската комисия също така заяви, че даването на право на полския парламент да избира членове на Националния съдебен съвет, заедно с предложеното незабавно заместване на настоящите членове, \"ще доведе до много сериозно политизиране на този орган\".Вчера стана известно също така, че Европейската комисия започва съдебна процедура срещу Полша заради отказа да приема мигранти. ", "date": "2017.12.08", "title": "От Европа скастрят съдебните реформи в Полша"}
{"url": "https://news.bg/world/polskiyat-parlament-prokara-sporni-promeni-v-sadebnata-sistema.html", "text": "Долната камара на полския парламент одобри промени, свързани с Върховния съд на страната, съобщава Ройтерс.Агенцията отбелязва, че прокараните промени са част от запланувана реформа на съдебната система, критикувана от Европейския съюз, тъй като е в противоречие с демократичните стандарти.Ако промяната бъде потвърдена от президента Анджей Дуда, законодателството ще даде право на парламента да определя състава на най-висшата инстанция в страната. През днешния ден депутатите се очаква да подкрепят други промени относно как да се избира полският съдебен съвет.По-рано Венецианската комисия, група експерти по конституционно право към Съвета на Европа, обяви, че предложената от властите в Полша съдебна реформа представлява сериозен риск за всички части на съдебната система на страната.Законодателството трябва да бъде одобрено от Сената и Дуда.Вчера премиерът на Полша Беата Шидло подаде оставка.", "date": "2017.12.08", "title": "Полският парламент прокара спорни промени в съдебната система"}
{"url": "https://news.bg/health/rumen-radev-nalozhi-veto-na-byudzheta-na-nzok-za-2018-g.html", "text": "Президентът Румен Радев налага вето на Закона за бюджета на Националната здравноосигурителна каса за 2018 г.Ветото касае § 6 от Преходните и заключителните разпоредби на Закона за бюджета на Националната здравноосигурителна каса, която касае незаплащането от страна на НЗОК на определени лекарствени продукти.Президентът счита, че се създава различно третиране на здравноосигурените лица през 2018 г. и се засяга основно конституционно право, гарантиращо на гражданите достъпна медицинска помощ.Лимитираният финансов ресурс за здраве налага оптимизиране на разпределението, разходването и контрола на наличните средства. Това, обаче, не може да е за сметка на конституционните права на гражданите и социалната справедливост, се посочва в позицията на държавния глава.С него се установява правилото през 2018 г. НЗОК да не заплаща за лекарствени продукти с ново международно непатентно наименование, за което е подадено заявление за включване в позитивния лекарствен списък, както и за включени в позитивния лекарствен списък, които подлежат на заплащане за първи път през 2018 г.Независимо, че е направено смекчаване на временната забрана чрез изключения за  и за лекарствени продукти по чл. 29 от Закона за лекарствените продукти в хуманната медицина, според Румен Радев се прегражда правната възможност ползването на определени лекарствени продукти да бъде финансирано със средства от бюджета на НЗОК.Според мотивите на държавния глава разпоредбите пораждат опасения, че няма да бъдат гарантирани правата на всички здравноосигурени лица.Освен това \"с въвеждането на ограниченията в § 5 и 6 ще се даде възможност при стартиране на бюджетната процедура за изготвяне на проект на закон за бюджета на НЗОК за следващата календарна година в проектобюджета за 2019 г. да се заложат средствата, които ще са необходими на НЗОК за изпълнението на вече поети договорни задължения.\" Освен това се посочва, че \"през 2018 г. не се предвижда заплащането на нови молекули, с което се гарантира спазването на заложените средства за лекарствени продукти\".Мораториумът по § 6 не може да бъде мотивиран от фискални съображения. С него се засяга основното право на здравно осигуряване, гарантиращо на гражданите достъпна медицинска помощ, закрепено в чл. 52, ал. 1 от Конституцията на Република България.Мораториумът влиза и в противоречие с редица международни актове, по които Република България е страна.В мотивите си държавният глава припомня и че Конвенцията за правата на човека и биомедицината предвижда равен достъп до здравни грижи и държавата, в зависимост от здравните потребности и наличните ресурси, трябва да вземе подходящи мерки за неговото гарантиране (чл. 3). Той се позовава и на Международния пакт за икономически, социални и културни права, който задължава държавите да вземат мерки за създаването на условия, които да осигурят на всички медицинска помощ и медицинско обслужване в случай на болест.\"С § 6 се създава различно третиране на здравноосигурените лица през 2018 г., което не е оправдано от друга конституционно гарантирана ценност и не е пропорционално на преследваната цел. Конституцията обявява равенството на гражданите пред закона за принцип и не всяка цел може да бъде годно основание за ограничаване на права, а само цел от същия порядък, какъвто Конституцията допуска\", се сочи в мотивите на президента.Преграждането на възможността за заплащане на лечение с иновативни лекарства и на такива, включени в позитивния списък, които за първи път трябва да се заплащат през 2018 г., е формално. То не се предпоставя от друга конституционно гарантирана ценност, а е обвързано единствено от времето за прилагане на забраната. Тя ще действа независимо от ползата при лечението с такива лекарствени продукти и без значение дали има налични средства по бюджета на НЗОК.\"Здравето на хората е публично благо и цел на националната здравна политика и то има приоритет пред икономическите съображения за ефективност на здравните грижи и минимизиране на разходите\", се казва в позицията на държавния глава.Според Румен Радев лимитираният финансов ресурс за здраве налага оптимизиране на разпределението, разходването и контрола на наличните средства за провеждането на здравната политика, но констатираното засягане на основното право на здравно осигуряване внася дисбаланс и в социалната справедливост.Според държавния глава възприетият в § 6 от закона подход отнема същностен компонент от социалния характер на държавата и противоречи на принципа за социална справедливост.Президентът Румен Радев призовава народните представители да преразгледат разпоредбата на § 6 от Преходните и заключителните разпоредби на приетия закон и да се опитат да приложат друг подход за постигане на целите за ограничаване на финансовите рискове за бюджета.Припомняме, в Закона за бюджета на Националната здравноосигурителна каса (ЗБНЗОК) за 2018 г.,  се предлага пълна забрана на реимбурсиране на нови лекарства и нови дейности. Това предизвика бурни реакции от страна на пациенти, фармацевти, неправителствени организации, политически партии и други.Още в края на месец октомври  (ARPharM) обяви, че с мораториума на НЗОК върху заплащането на нови лекарствени терапии всъщност се спират животоспасяващи терапии.Малко по-късно  у нас също се обяви против мораториума на НЗОК, посочвайки че решението ще засегне множество български пациенти, включително и тези с редки заболявания, които от години нямат друг шанс освен лекарствените терапии.На 31 октомври председателят на  Иван Димитров заяви, че с мораториума на НЗОК се упражнява геноцид срещу българските пациенти.В навечерието на гласуването на бюджета на НЗОК в парламента  заплаши депутатите, че ако текстове в проектозакона за бюджета на НЗОК не отпаднат, тя ще сезира Конституционния съд.В деловодството на Президентството на Р. България  срещу Закона за бюджета на Националната здравноосигурителна каса за 2018 година внесоха от , а ден по-късно този пример последваха и от .", "date": "2017.12.08", "title": "Румен Радев наложи вето на Бюджета на НЗОК за 2018 г. "}
{"url": "https://news.bg/crime/momchetata-nahluli-s-buhalki-v-uchilishte-obvineni-v-huliganstvo.html", "text": "На двете момчета, които на 6 декември нахлуха в столичната ПГМЕ \"Н.Й. Вапцаров\", е образувано досъдебно производство за хулиганство.След като делото било докладвано в Софийска районна прокуратура, наблюдаващият прокурор е обвинил М. Марков и непълнолетния А.И.А в непристойни действия, грубо нарушаващи обществения ред и изразяващи явно неуважение към обществото. Действията им се отличавали с дързост.18-годишният Марков е с мярка за неотклонение \"парична гаранция\" в размер на 500 лв., а спрямо непълнолетното момче е взета мярка за неотклонение \"Надзор на ИДЛС\".За такова престъпление законът предвижда наказание \"лишаване от свобода\" за до 5 години.", "date": "2017.12.08", "title": "Момчетата, нахлули с бухалки в училище, обвинени в хулиганство"}
{"url": "https://news.bg/politics/plovdivski-uchilishta-v-oblaka-na-finala-za-inovativni-proekti-vav-viena.html", "text": "Девет политически проекта от 4 държави бяха отличени на първата церемония по връчване на международните награди за иновативна европейска политика във Виена. Те са наградени за постижения и иновативен подход при водените от тях политики в различни области на обществения живот. Церемонията се състоя в четвъртък вечерта, съобщиха от община Пловдив.Над 600 проекта от цяла Европа участваха в церемонията. Само 80 бяха класирани на финала. Церемонията се проведе в балната зала на община Виена в присъствието на кмета на града и над 600 гости от цяла Европа.\"Дигитализация на учебния процес\" започна през 2016 г. и цели да въведе облачни технологии във всички училища в Пловдив чрез платформите G-suite for Education нa Google и Microsoft Office 365. Подобен проект за пръв път се реализира в България като публична политика за реформи в образованието. Инициативата обхваща 13 училища в Пловдив. По програмата са обучени над 250 учители. Целта е до 2019 г. мащабният образователен проект да обхване всичките 54 общински училища в града.Платформите са безплатни. Целта им е трайна дигитализация на всички учебни процеси, свързани с обучението и управлението на информационния поток между директори, учители, ученици, родители и административен персонал.Всички необходими материали и учебници ще са достъпни от всяко място и по всяко време. След време тези технологии до голяма степен ще заместят хартиените носители в училищата.От община Пловдив организират и финансират обучението на училищните екипи за използване на платформите. Обученията се провеждат от сертифициран партньор на Google за облачни техологии в образованието. През 2017 г. екипът на организацията откри център за трансфер на технологии в Пловдив, който подпомага работата по дигитализация на училищата.През последните години община Пловдив анонсира програми за Монтесори педагогика в детските градини, развитието на иновативни училища, подпомагане на дуалното образование, адаптиани програми за IT индустрията с пловдивския университет, обобщават от местната администрация.Наградите са инициатива на базирания във Виена \"Институт за иновации в политиката\" и имат амбицията да станат най-престижното ежегодно отличие за иновативна политика на европейския континент.1022 европейски граждани, избрани на случаен, принцип участваха в журито. Те отличиха тазгодишните иновативни политици на Европа в общо девет категории: Качество на живот, Свобода, Просперитет, Работни места, Екология, Просперитет, Демократичност, Човешки права и Общност, допълват от община Пловдив.", "date": "2017.12.08", "title": "Пловдивски училища в облака на финала за иновативни проекти във Виена"}
{"url": "https://news.bg/world/ruskiyat-general-nikolay-tkachev-svarzvan-sas-svaleniya-samolet-mh17-v-ukrayna.html", "text": "Руският генерал-полковник Николай Ткачев е посочен като ключова фигура, която е свързана със сваления пътнически самолет MH17 в Източна Украйна.Тази след съвместно разследване с The Insider.Полет 17 на Малайзийските авиолинии беше свален по време на конфликта в Източна Украйна през юли 2014 г. При инцидента загинаха всички 298 души на борда. През 2015 г. Холандия обяви, че самолетът е ударен от руска ракетна система \"Бук\", подозирайки, че подкрепяните от Русия сепаратисти са отговорни за инцидента.През септември 2016 г. воденият от Холандия международен разследващ екип призова за предоставяне на информация относно ключов заподозрян за инцидента - Николай Федорович Ткачев, известен като Делфина.Bellingcat и The Insider вярват, че Ткачев е най-висшестоящият руски офицер, който е свързан със сваления самолет. Те базират информацията си на открити източници и анализ.Бившият командир на сепаратистите Игор Гиркин е заявил пред The Insider, че се е срещал с Делфина. Кремъл отрича обвиненията.Пред The Insider Ткачев отрече да е бил в Украйна през 2014 г.Международният разследващ екип обяви, че проверява новата информация.", "date": "2017.12.08", "title": "Руският генерал Николай Ткачев свързван със сваления самолет MH17 в Украйна"}
{"url": "https://news.bg/world/sasht-ostavat-angazhirani-s-blizkoiztochniya-miren-protses.html", "text": "САЩ остават ангажирани с близкоизточния мирен процес. Това заяви американският представител в Съвета за сигурност на ООН Ники Хейли, цитирана от CBS News.По думите й, Вашингтон запазва ролята си на посредник в преговорите между Израел и Палестина. САЩ няма да позволят никой да изнудва Израел, заяви още тя. Хейли \"нападна\" ООН за това, че до сега по-скоро е пречила на мирния процес, отколкото да помага. Тази вечер Съветът заседава заради решението на американския президент Доналд Тръмп да премести посолството на страната в Израел от Тел Авив в Йерусалим. Така той признава Йерусалим за столица на евреите, с което разгневи мюсюлманите не само в Палестина и региона, но и по целия свят. Очаквано, Русия бе сред страните, които критикуваха това решение. ", "date": "2017.12.08", "title": "САЩ остават ангажирани с близкоизточния мирен процес "}
{"url": "https://news.bg/world/dvama-zaginali-i-stotitsi-raneni-pri-sblasatsite-v-palestina.html", "text": "Двама души са загинали, а стотици други са били ранени при сблъсъците в Палестина днес, предадоха световните информационни агенции.Според различните източници, броят на пострадалите варира между 200 и 750 души. До сблъсъци се стигна между израелската полиция и протестиращи в Газа и на Западния бряг. Палестинците са решени да протестират, докато решението за Йерусалим на САЩ не бъде отменено. Протести се провеждат в редица държави в региона, както и сред мюсюлманите по света, включително и в Европа. Издигат се лозунги, в които се казва, че Йерусалим е столица на Палестина, както и колажи, представящи американския президент Доналд Тръмп като Хитлер. ", "date": "2017.12.08", "title": "Двама загинали и стотици ранени при сблъсъците в Палестина "}
{"url": "https://news.bg/world/borisov-uchastva-v-sreshtata-na-balkanskite-lideri-v-sarbiya.html", "text": "Премиерът Бойко Борисов ще участва в Съвета за сътрудничество на високо равнище между Сърбия, България, Гърция и Румъния, който се провежда в сръбската столица Белград.Това съобщиха от пресцентъра на Министерски съвет.Четиристранната среща на балканските лидери започна с работна вечеря, дадена от президента на Сърбия Александър Вучич.Премиерите Борисов, Алексис Ципрас, Михай Тудосе и президентът Вучич се срещат в същия формат два месеца след разговорите във Варна.Утре те ще обсъдят развитието на икономическото сътрудничество, укрепването на регионалната стабилност и подкрепата за интеграцията на държавите в региона.В рамките на посещението се очаква България и Сърбия да подпишат Меморандум за намаляване на международните тарифи за роуминг услугите.Сръбската държава е втората страна от Западните Балкани, с която сключваме споразумение в тази област. Преди по-малко от месец страната ни подписа аналогичен документ с Македония.Това е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите. ", "date": "2017.12.08", "title": "Борисов участва в срещата на балканските лидери в Сърбия "}
{"url": "https://news.bg/world/savetat-za-sigurnost-protiv-reshenieto-za-jerusalim.html", "text": "Съветът за сигурност на ООН почти единодушно се обяви против решението на САЩ за признаването на Йерусалим за столица на Израел. Такава позиция заеха представителите на 14 от 15-те му членки. Припомняме, че тази вечер Съветът проведе заседание заради решението, което доведе до протести сред мюсюлманите по света. В края на заседанието палестинският лидер Махмуд Абас заяви, че Йерусалим е град на мира и благодари за подкрепата на представителите. Американският представител Ники Хейли преди това декларира ангажимента на страната й към мирния процес. Специалният пратеник на ООН за Близкия изток Николай Младенов предупреди за опасност от ескалиране на насилието в региона. ", "date": "2017.12.08", "title": "Съветът за сигурност против решението за Йерусалим "}
