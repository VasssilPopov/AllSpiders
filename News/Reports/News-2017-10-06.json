{"url": "https://news.bg/world/sauditska-arabiya-othvarli-doklada-na-oon-za-jemen.html", "text": "Саудитска Арабия отхвърли доклада на ООН за войната в Йемен, предаде \"Ал Джазира\".Документът обвинява Кралството за смъртта на стотици деца и раняването на много други. Според данните, повече от 680 непълнолетни са загинали през 2016 година. За това се обвиняват въздушните удари на водената от Рияд коалиция. При проведени 38 атаки са били ударени училища и болници. Отчитат се обаче усилията за намаляване броя на жертвите. Саудитският представител в ООН обаче отхвърли тази информация като подвеждаща. По думите му, взимат се мерки за избягване на цивилни жертви. Във войната в Йемен загинаха повече от 10 хил. души, бяха разселени повече от 3 млн. души и беше разрушена по-голямата част от инфраструктурата на бедната страна.", "date": "2017.10.06", "title": "Саудитска Арабия отхвърли доклада на ООН за Йемен "}
{"url": "https://news.bg/int-politics/tramp-premahva-zadalzhitelnata-bezplatna-kontratseptsiya-za-raboteshtite-zheni.html", "text": "Нови законодателни промени влизат в сила в САЩ. Това става факт след подписа на американския президент Доналд Тръмп. Става въпрос за безплатната контрацепция за жените, която компаниите в момента са длъжни да предоставят на работещите. С промените това отпада като задължение за работодателите. Те ще имат правото да отказват поемане на тази услуга, ако посочат религиозни или морални причини да не са съгласни. Жените ще бъдат принудени да плащат в такива случаи. Преди години бившят президент Барак Обама се обяви за включването на контрацепцията в задължителната медицинска застраховка, която всички работодатели са длъжни да предоставят на служителите си.Позицията му тогава стана обект на критики, тъй като католическата църква осъжда използването на контрацептиви, а ако те са част от задължителния пакет медицински услуги, католическите болници и училища ще трябва да заплащат за тях.За момента не е ясен ефектът от новите правила. Ясно е обаче, че и това решение на Тръмп ще бъде дадено на съд. ", "date": "2017.10.06", "title": "Тръмп премахва задължителната безплатна контрацепция за работещите жени "}
{"url": "https://news.bg/society/podnoviha-prouchvaniyata-na-krepostta-kokalyanski-urvich.html", "text": "Подновени са проучванията на крепостта Кокалянски Урвич, съобщиха от Националния исторически музей. Крепостта е наричана още Железният кастел Ескумане и е била известна като пазителката на антична Сердика.По време на разкопките бе разкрит късносредновековен манастир на площ от 1200 кв. м - с трапезария, магерница, с производствено и жилищно крило. Те са разположени от юг и запад от църквата \"Св. Илия\", проучвана от проф. Димитър Овчаров през 70-те години на ХХ век. Документирани бяха и множество паметници от по-ранните периоди на обитаване на хълма.От 2008 до 2015 г. разкопките, близо до София, бяха финансирани от Дирекция \"Култура\" на Столичната община. Техен ръководител бе доц. д-р Бони Петрунова и доц. дин Николай Овчаров.През тази година проучванията бяха продължени от археолога Филип Петрунов от Националния исторически музей - със средства, отпуснати по проект от Министерството на културата, и на музея.От НИМ уточняват, че при разчистването на храстите, прорасли през последните две години, са открити две колективни находки от времето на император Константин I.Урвич е разположен на два хълма, на около 700 м надморска височина. Единият е ограден от водите на Искър, а другият е защитен от естествените масиви на Царичина скала, свързана с легендите за цар Ясен (Иван Асен V - най-малкият син на цар Иван Александър и брат на Иван Шишман).Мястото е изключително подходящо за развитие на рудодобив и се използва с тази цел от древни времена. Железните жили в скалата се открояват сред гъстата зеленина на Искърското дефиле.", "date": "2017.10.06", "title": "Подновиха проучванията на крепостта Кокалянски Урвич"}
{"url": "https://news.bg/disasters/loshoto-vreme-vze-zhertvi-i-v-polsha.html", "text": "Най-малко две са жертвите на лошото време в Полша, предадоха световните информационни агенции. Ранени са 39 други. Бурята е изкоренила дървета и това е довело до проблеми с електроснабдяването. Хиляди домакинства са били на тъмно. Премиерът Беата Шидло е посетила най-засегнатия град и е обещала финансова помщ. Припомняме, че най-малко 7 са загиналите в Германия, след като тя бе връхлетяна от циклона \"Ксавие\". Бедствието доведе и до транспортни проблеми. ", "date": "2017.10.06", "title": "Лошото време взе жертви и в Полша "}
{"url": "https://news.bg/tourism/pravim-patna-karta-za-sinhron-na-turisticheskite-si-sabitiya-s-rusiya.html", "text": "България и Русия работят по пътна карта за съгласуване на основните туристически събития на двете страни. Около тази идея се обединиха зам.-министърът на туризма Милко Теофилов и Олга Ярилова - директор на департамента по туризъм и регионална политика в Министерството на културата на Русия.Двамата участват на форума \"Духовни и историко-патриотични маршрути в Русия и България\", който се провежда в курорта \"Св. Константин и Елена\" съобщиха от Министерството на туризма.На срещата бе подписано Споразумение между Българската асоциация на туристическите агенции и Съюза на туриндустрията на Русия, както и Споразумение за сътрудничество между Държавното автономно учреждение на Тюменска област и Бургаската регионална туристическа асоциация.Туризъм на четири сезона може да се постигне с такива действия, коментира зам.-министър Теофилов. Стиковаме програмите си, за да може туроператорите и туристите от едната държава да са наясно с планираните туристически събития на другата и за тях да се насочат туристи, допълни той.Ние с удоволствие дори ще разместим нашия календар, така че той да съвпада с българския, каза Олга Ярилова. За да може всички от туристическия бизнес в Русия да са информирани за възможностите на туризма в България, ще ползваме туристическите си информационни центрове, посочи още тя. И поясни, че може да бъде създадено приложение, посветено специално на България.Руската федерация има програма за обмен на студенти и практики. По този начин се справят с недостига на кадри през активния летен сезон в България, заяви Ярилова. По думите й, руските студенти получават уникална възможност да практикуват в български курорти. Българският бизнес ще получи обучени кадри с руски език.Може да направим предложение за обмен на кадри на България, каза Ярилова и допълни, че има руски университети, които с удоволствие ще изпратят своите най-добри възпитаници в страната.Двете страни обмислят тематични срещи с туристическия бизнес, както и разговори по региони, за да се създадат много широки връзки. Двамата зам.-министри обсъдиха и възможността български деца да бъдат включени в програмата на Руската федерация \"Опознай Русия\". По нея детски групи от Австрия, Сърбия, Словения и Гърция пътуват из Русия.", "date": "2017.10.06", "title": "Правим пътна карта за синхрон на туристическите си събития с Русия"}
{"url": "https://news.bg/int-politics/kanada-izplashta-kompensatsii-na-otkradnatite-detsa.html", "text": "Канада ще изплати компенсации на т.нар. \"откраднати деца\", предаде \"Гардиън\".Около 800 млн. канадски долара ще бъдат изплатени на оцелелите сред тях. Между 1960 и 1980 година хиляди индиански деца са били насилствено отнемани от самотните им майки.Децата са били осиновявани от семейства, с цел да бъдат приобщавани към културата на белите. Сега Канада се надява да възмезди тези деца с открадната идентичност. Около 4% или 1,4 млн. души е индианското население в страната. Голяма част от него живее в бедност. ", "date": "2017.10.06", "title": "Канада изплаща компенсации на \"откраднатите деца\""}
{"url": "https://news.bg/int-politics/parlamentat-na-ukrayna-udalzhi-zakona-za-osobeniya-statut-na-donbas.html", "text": "Върховната Рада удължи действието на закона за особения статут на Донбас. Това решение гласуваха 229 депутати при минимум 226 гласа, съобщи РИА Новости.В сряда този документ бе внесен за обсъждане в парламента от президента на Украйна Петро Порошенко. Депутатите трябваше да го разгледат още вчера, но украинският парламент отложи обсъждането заради това, че опозицията е блокирала трибуната в залата на заседанието.Част от парламентаристите смятат, че документът застрашава федерализацията на страната и изискаха да се запише условието за неделимост на регионите на Донбас с особен статут. След това Порошенеко внесе в Радата документ с нанесени корекции.В закона е написано, че особеният статут за Донбас ще влезе в сила след изпълнението на редица условия, в това число - извода \"незаконни формирования\" от региона.Според Минските споразумения, Киев се задължава да предостави особен статут на отделения район Донецка и Луганска област. Съответния закон бе приет през 2014 г. и не е променян. Действието му изтече на 18 октомври.Киев възнамерява да предостави на Донбас особен статут след местните избори по украинските закони и под контрола на международните наблюдатели. Изборите така и не се състояха, а особения статут на самопровъзгласилите се Донецка и Луганска народни републики остана на хартия.В самопровъзгласилите се Донецка и Луганска народни републики критикуваха коригирания законопроект, определен като документа \"друга профанация от страна на Киев\", който цели да се създаде видимото изпълнение на Минските споразумения. В Луганск заявиха, че единствено \"незаконните въоръжени формирования\" в Донбас - това са украинските силоваци.", "date": "2017.10.06", "title": "Парламентът на Украйна удължи закона за особения статут на Донбас"}
{"url": "https://news.bg/society/pozhar-mezhdu-dve-silistrenski-sela-zastrashava-naselenieto.html", "text": "Пожар, избухнал по-рано днес между селата Бистра и Алеково, застрашава населението. Това съобщи кметът на Алфатар Янка Господинова, цитирана от \"Фокус\".Тя призна, че с овладяването на стихията се занимават доброволци, тъй като Алфатар няма пожарна. Поискана е помощ от Силистра. Огънят все още е далече от селищата, но засегнатата площ се разраства. Все още не е предприета евакуация на населението, но не е изключена.  ", "date": "2017.10.06", "title": "Пожар между две силистренски села застрашава населението "}
{"url": "https://news.bg/disasters/7-zaginali-sled-pozhar-v-dneven-tsentar-v-braziliya.html", "text": "Най-малко 7 души са загинали при пожар в дневен център в Югоизточна Бразилия, предаде ABC News. Трагедията се е разиграла в щата Минас Жерайс. Сред жертвите има и деца. Десетки други са били ранени. Обявен е 7-дневен траур.Според властите виновен за пожара е нощен пазач, който е сред ранените. ", "date": "2017.10.06", "title": "7 загинали след пожар в дневен център в Бразилия "}
{"url": "https://news.bg/politics/gerb-se-razgranichava-ot-anton-todorov-obyavi-tsvetanov.html", "text": "Разграничихме се от позицията на Антон Тодоров.Това заяви Цветан Цветанов, председател на ПГ на ГЕРБ в \"Панорама\" по БНТ.  каза още той.Припомняме, че по-рано днес от пресцентъра на ГЕРБ разпространиха изявление на депутата Антон Тодоров, в която той се извинява на жуналиста Виктор Николаев, въпреки че още в началото се подчертава, че депутатът е останал неразбран.От своя страна зам.-предс. на БСП Жельо Бойчев отговори, че България се е върнала към изходна позиция щом се говори за свобода на словото.Двамата коментираха още актуални въпроси, като европредседателството, скандала \"Кумгейт\", избора на \"Грипен\" и други. ", "date": "2017.10.06", "title": "ГЕРБ се разграничава от Антон Тодоров, обяви Цветанов "}
{"url": "https://news.bg/sport/naim-syuleymanoglu-pretarpya-uspeshna-transplantatsiya.html", "text": "Най-великият щангист в историята - Наим Сюлейманоглу претърпя успешна чернодробна трансплантация. Името на донора остава в тайна, но е разкрито, че той е близък приятел на легендата. Наим вече е в съзнание и жизнените му показатели са добри. Той дори посрещнал лекарите, извършили трансплантацията с \"Добре дошли\". Сложната операция, за която Сюлейманоглу бе подготвян в продължение на две седмици, е продължила осем часа. \"Извършихме успешна чернодробна трансплантация. Наим се чувства добре. Човекът, избрал да бъде доброволно и безвъзмездно негов донор, също е добре. Двамата са вън от опасност\", каза д-р Полат.", "date": "2017.10.06", "title": "Наим Сюлейманоглу претърпя успешна трансплантация"}
{"url": "https://news.bg/regions/17-oblasti-sa-s-oranzhev-kod-za-valezhi-v-sabota.html", "text": "17 области са с оранжев код за валежи в събота, предупредиха от Националния оперативен център на Главна дирекция \"Пожарна безопасност и защита на населението\" в МВР.В прогнозата на 07 октомври 2017 г. - събота, е обявен оранжев код за областите: Монтана, Враца, Плевен, Ловеч, Габрово, В.Търново, Русе, Търговище, Разград, Силистра, Шумен, Добрич, Варна, Бургас, Ямбол, Хасково, Кърджали и жълт код за други 8 области.В Националния оперативен център на Пожарната постъпи прогноза от Националния институт по метрология и хидрология на БАН (НИМХ-БАН) и Метеорологичния център на Военновъздушните сили на Министерството на отбраната. Те предупреждават за опасни явления, обилни валежи, съпроводени с ниски температури, образуване на снежна покривка във високите части и силни ветрове.Областните управители са информирани за прогнозата за времето през следващите два дни и предупредени за предприемане на допълнителни мерки. От Пожарната са дали указания до териториалните си структури за повишаване на готовността за действие при възникване на извънредни ситуации, информират от МВР.", "date": "2017.10.06", "title": "17 области са с оранжев код за валежи в събота"}
{"url": "https://news.bg/world/es-i-indiya-s-krachka-kam-sporazumenie-za-svobodna-targoviya.html", "text": "Време е да сключим споразумение за свободна търговия между ЕС и Индия, но преговорите ще бъдат възобновени само ако \"условията са подходящи\".Това заяви председателят на Европейската комисия Жан-Клод Юнкер на среща на върха ЕС-Индия в Ню Делхи, съобщават световни агенции.Юнкер поясни, че договорът няма да включва само обмен на стоки и услуги, но и също на конфиденциална лична информация.Двете страни трябва да осигурят най-високи норми на защита на личните данни, призова той.По думите му ЕС вече е най-големият търговски партньор и инвеститор на Индия, представляващ 13% от общия обем на търговията на азиатската държава.Търговията между ЕС и Индия, според Юнкер, е \"почти перфектно балансирана\". Той изтъкна още, че събитието е \"стъпка в правилната посока\" към режим на свободна търговия.\"\", каза Юнкер.Съюзът беше представян и от председателя на Европейския съвет Доналд Туск, а Индия от премиера Нарендра Моди. ", "date": "2017.10.06", "title": "ЕС и Индия с крачка към споразумение за свободна търговия"}
{"url": "https://news.bg/politics/promeniha-proekta-za-naredbata-za-dopitvane-za-ustroystvoto-na-sofiya.html", "text": "Столичните общинари промениха проекта на Наредбата за реда и начина на провеждане на обществените обсъждания в областта и пространственото развитие и устройството на територията на Столична община. Вносител на измененията е общинският съветник на Политическа група 5 инж. Симеон Славчев, съобщиха от Политическа група 5.Славчев внесе новите предложения в постоянната комисия на СОС по местно самоуправление и нормативна уредба. След като предложенията в Глава II на проекта бяха одобрени, Наредбата влезе като точка 3 в Дневния ред на СОС. Сесията е на 12 октомври т. г.Новите предложения са на \"Българската асоциация на професионалистите в маркетинговите изследвания и проучванията на общественото мнение\" (BAMOR). Експертно становище даде и социологът Живко Георгиев.Социолозите са категорични, че допитването трябва да се възлага на лица със съответната професионална компетентност. То трябва да се извършва съгласно утвърдените научни стандарти за представителност, релевантност и достоверност на събраната информация.Също така въпросниците за допитванията да се разработват съвместно със служители от СО и се одобряват от Възложителя, в случая главен архитект или друго упълномощено компетентно лице.Резултатите, заедно с използваната методология за всички допитвания, се публикуват на интернет страницата на Направление \"Архитектура и градоустройство\", на интернет страницата на Столична община и на интернет страницата на съответния район до 3 дни от приемането на резултатите от възложителя, смятат експерти в проучванията.Мотивът на представителите на Асоциацията за маркетингови изследвания и проучвания на общественото мнение е публичността и обратната информация към заинтересованата общност може само да укрепи доверието в действията на общинската администрация и дапозволи информирано участие.Промените в наредбата за обществените обсъждания, ще бъдат докладвани от главния архитект на Столична община арх. Здравко Здравков.", "date": "2017.10.06", "title": "Промениха проекта за наредбата за допитване за устройството на София"}
{"url": "https://news.bg/world/madrid-poiska-mestni-izbori-a-kataluniya-avtomatichno-chlenstvo-v-es.html", "text": "Испанското правителство призова Каталуния да проведе местни избори за уреждане на политическата криза, предизвикана от провелия се в неделя референдум за независимост, съобщава АП.\"\", каза говорителят на правителството Игнасио Мендес де Виго на пресконференция.Виго поясни още, че \"съжалява\" за ранените хора по време на референдума.Около 900 души пострадаха по време на гласуването в Каталуния. По-рано днес испански представител на правителството се извини за упражненото от полицията насилие по време на референдума.Каталунският министър Санти Вила, близък съюзник на регионалния лидер Карлес Пучдемон, пък заяви пред Rac1, че страната му може да обсъди \"примирие\" в спора.Междувременно директорът на отдел \"Международни комуникации\" в каталонското правителство Жоан Мария Пике обяви пред Euractiv, че Каталуния ще стане нова страна членка на ЕС веднага щом обяви независимост.Според него изгонването на Каталуния от блока след гласуването за независимост не прави смисъл, тъй като регионът нетно допринася за бюджета на ЕС и има най-динамичния и привлекателен град в Южна Европа.\"\", поясни Пике.Но председателят на Европейската комисия Жан-Клод Юнкер вече подчерта, че Каталуния няма да стане член на ЕС автоматично, а ще трябва да подаде документи и да премине през официалния процес, който продължава години.", "date": "2017.10.06", "title": "Мадрид поиска местни избори, а Каталуния автоматично членство в ЕС"}
{"url": "https://news.bg/int-politics/posochiha-prichinata-za-eventualna-treta-svetovna-voyna.html", "text": "От аналитичния център РАНД Корпорейшън (RAND Corporation в американския щат Калифорния), назоваха неконтролируемото разпространение на хиперзвукови ракети заплаха, способна да провокира мащабен конфликт, в частност Трета световна война. На този  обърна внимание Motherboard, цитиран от lenta.ru.Хиперзвуковите ракети, се казва в изследването, са способни да се придвижват със скорост над пет хиляди км/час. Съществуващите системи на противоракетна отбрана няма да имат време да реагират, се казва в анализа.За създаване на хиперзвукови оръжия работят САЩ, Китай и Русия. От технологията се интересуват в Европа, Япония, Австралия и Индия. Аналитичният център РАНД предлага първите три страни да подпишат споразумение за неразпространение на хиперзвуковото оръжие. В центъра предполагат, че технологията може да се разпространи за по-малко от 10 години.През септември вицепрезидентът по аеронавтика на Lockheed Martin Орландо Карвальо, при откриването на Международния аеротехнически конгрес и изложба в град Форт Уърт (щата Тексас, САЩ) заяви, че САЩ са на прага на хиперзвукова революция.Припомняме, Lockheed Martin е американска компания, специализирана в областите на самолетостроенето, авиакосмическата техника, корабостроенето, автоматизацията на пощенските служби и летищната логистика. Седалището ѝ се намира в град Бъдезда, САЩ.", "date": "2017.10.06", "title": "Посочиха причината за евентуална Трета световна война"}
{"url": "https://news.bg/world/kndr-gotova-da-izpita-raketa-dostigashta-do-sasht.html", "text": "Властите в Пхенян са готови да изпитат ракета, която може да достигне до Западното крайбрежие на САЩ.Това заяви руски депутат, завърнал се от посещение в КНДР, цитиран от местни медии., обясни Антон Морозов.Депутатът добави, че атмосферата в страната е \"доста войнствена\".Морозов, който е член на Комисията за международни отношения към Държавната дума, беше част от руска делегация, която посети Пхенян по-рано тази седмица. Делегацията е обсъдила с руския посланик двустранното сътрудничество с КНДР.В близко бъдеще те ще проведат, доколкото разбрахме, още едно изстрелване на ракета, но този път с по-голям обсег на действие, поясни депутатът.По думите му ситуацията изисква бърза интервенция от всички заинтересовани страни, особено от тези в региона, за да се предотврати пълномащабна война.", "date": "2017.10.06", "title": "КНДР готова да изпита ракета, достигаща до САЩ"}
{"url": "https://news.bg/world/nad-90-ot-kataluntsite-sa-glasuvali-za-nezavisimost.html", "text": "90.18% от каталунците са гласували за независимост на референдума, съобщава Sputnik. Каталуния официално публикуваха последните данни от референдума за независимост, който се проведе в Неделя.Мнозинството от 90.18% от каталунците, повече от 2 млн. души, са гласували за отделянето си от Испания. Според официалната информация всички бюлетини вече са преброени.В същото време, 7.83 % или 177,547 каталунци са гласували против независимостта на региона.Избирателната активност възлиза на 43,03% или над 2,2 милиона души при общо 5,3 милиона имат право на глас в Каталуния. От официалните данни става ясно още, че почти 2% от бюлетините на гласоподавателите в региона били празни.", "date": "2017.10.06", "title": "Над 90% от каталунците са гласували за независимост"}
{"url": "https://news.bg/world/sdelkata-s-iran-ne-mozhe-da-se-predogovarya-predupredi-es-vashington.html", "text": "Европейският съюз предупреди администрацията на президента на САЩ Доналд Тръмп, че иранското ядрено споразумение не може да бъде предоговаряно.Това заяви говорител на върховния представител на ЕС за външната политика и сигурността Федерика Могерини.ЕС очаква всички страни да спазят ангажиментите си към споразумението, добави представителят.Вчера беше съобщено, че Тръмп няма да потвърди, че сделката с Иран се спазва. Според клаузите в споразумението президентът на САЩ трябва да потвърждава сделката пред Конгреса на всеки 90 дни, че Техеран изпълнява задълженията си. Американският лидер трябва да вземе решението до 15 октомври.", "date": "2017.10.06", "title": "Сделката с Иран не може да се предоговаря, предупреди ЕС Вашингтон"}
{"url": "https://news.bg/int-politics/maduro-i-erdogan-iskat-nov-svyat.html", "text": "Това заяви венецуелският президент Николас Мадуро по време на посещението си в Турция, предаде АФП. Той проведе среща с турския си колега Реджеп Ердоган.Двамата отбелязаха със задоволство \"новата ера\" в двустранните отношения.Ердоган засегна и темата с кризата, в която се намира Венецуела месеци наред. Той припомни, че никоя власт не може да бъде над волята на народа, но и се обяви срещу външна намеса в решаването на вътрешните проблеми на страната. Държавният глава изрази надежда за бързо решаване на кризата. Мадуро пристигна в Анкара след посещенията си в Русия и Беларус. Припомня се, че на страната му бяха наложени санкции след събитията, отнели живота на повече от 120 души.", "date": "2017.10.06", "title": "Мадуро и Ердоган искат нов свят "}
{"url": "https://news.bg/world/novi-nad-100-falshivi-signala-za-postaveni-bombi-v-moskva.html", "text": "Москва се опитва да се справи със зачестилите фалшиви сигнали за бомби, които водят до евакуация на молове, училища, железопътни гари и административни сгради, информира АП.Агенция ТАСС съобщи, че само днес е имало над 100 анонимни обаждания за поставени бомби в Москва. Не са открити експлозиви.Днешните фалшиви сигнали са последните от вълната бомбени заплахи, която заля Русия през последния месец.Александър Бортников, директор на Федералната служба за сигурност, разкри вчера, че агенцията е проследила четирима души, които са заподозрени за организирането на вълната от фалшиви сигнали за бомби.Бортников поясни, че заподозрените са руснаци, които живеят в чужбина и имат съучастници в Русия, но той не разкри имената им и какви са мотивите.", "date": "2017.10.06", "title": "Нови над 100 фалшиви сигнала за поставени бомби в Москва"}
{"url": "https://news.bg/bulgaria/ogranichavat-dvizhenieto-po-am-lyulin.html", "text": "За аварийното обезопасяване на скатове по АМ \"Люлин\" се ограничава движението в посока Благоевград в участъка след тунел \"Мало Бучино\". Ремонти през почивните дни няма да има през Владая.До 10 ноември се ограничава движението посока Благоевград по АМ \"Люлин\". Причината е аварийно обезопасяване на скатове по магистралата. Засегнатият участък е след тунел \"Мало Бучино\". Това е отсечката от км 5+412 до км 11+570 на автомагистралата.Движението се осъществява двупосочно в платното в посока София. Целта на предприетите спешни дейности е обезопасяване на скатовете от падащи камъни, който застрашават живота и здравето на пътуващите, и повишаване безопасността на движение.Трафикът ще бъде улеснен от две ленти за пътуващите от Перник към София, а в неделя - 8 октомври, от 12 ч. ще има две ленти от София към Перник.За повишаване безопасността на движение и по-бързото и удобно пътуване в събота и неделя няма да се извършват ремонтни дейности на път I-1 (Е-79) София - Перник в прохода Владая.Ремонтът на отсечката между \"Черния кос\" и КПП \"Владая\" завърши предсрочно днес, а следващият етап от предвидените строителни работи - в участъка от Александров мост до \"Черния кос\", ще започнат от 10 октомври вторник.От пътноподдържащите дружества Агенция \"Пътна инфраструктура\" изисква да работят с пълна мобилизация, за да може планираните дейности да завършат в максимално кратък срок.", "date": "2017.10.06", "title": "Ограничават движението по АМ \"Люлин\""}
{"url": "https://news.bg/world/rusiya-izbi-14-tsivilni-pri-vazdushni-udari-v-iztochna-siriya.html", "text": "При въздушни удари на Русия са били избити 14 души, бягащи през река на салове в източната част на Сирия, след като подновените боеве в цялата страна доведоха до нарастване на броя на цивилните жертви. Това съобщиха от Сирийския център за наблюдение на човешките права, цитирани от \"Франс прес\".Ударите, последните в поредицата от подобни инциденти през тази седмица, са били насочени към група, прекосяваща река Ефрат близо до контролирания от терористите от ДАЕШ (\"Ислямска държава\") град Маядин.\"Те са прекосявали реката на импровизирани салове в село, намиращо се южно от Маядин\", уточни шефът на центъра Рами Абдел Рахмен, добавяйки, че три деца са били сред убитите през нощта.Русия през последните дни засили бомбардировките си в подкрепа на силите на сирийския режим, сражаващи се с терористите в страната.Абдел Рахман отбеляза, че цивилните са бягали от село Махкан, южно от Маядин, който се намира на около 420 км източно от столицата Дамаск и е един от главните малко останали бастиони на ДАЕШ.Маядин беше превзет от ДАЕШ през 2014 г., когато терористите овладяха обширни територии в Ирак и Сирия и обявиха \"халифат\", но силите на сирийския режим затегнаха примката около града.Според сирийската държавна агенция САНА правителствените сили, напредващи от пустините райони северозападно от Маядин, са стигнали на около 5 км от града.В провинция Дейр ез Зор ДАЕШ все още контролират Маядин, източните квартали на град Дейр ез Зор, по-нагоре по долината на Ефрат, град Албу Камал надолу по границата с Ирак, както и няколко други по-малки градчета.Москва провежда безмилостни въздушни удари в подкрепа на съюзниците си от Дамаск, насочени както към ДАЕШ в провинция Дейр ез Зор, така и към бившия клон на \"Ал Кайда\" в Сирия - Фронт \"Ал Нусра\", които са базирани в северозападната сирийска провинция Идлиб.", "date": "2017.10.06", "title": "Русия изби 14 цивилни при въздушни удари в Източна Сирия"}
{"url": "https://news.bg/world/kremal-nyama-alternativa-na-yadreniya-paritet.html", "text": "Говорителят на Кремъл Дмитрий Песков обяви, че \"няма алтернатива на ядрения паритет\" за глобалната сигурност, информира АФП.Песков коментира новината за Международната кампания за забрана на ядрените оръжия, която спечели тазгодишната Нобелова награда за мир.\"\", поясни Песков.Той повтори \"постоянната и активна позиция на Русия за неразпространение на ядрени оръжия\".\"Русия е отговорен член на ядрения клуб\", каза още говорителят и добави, че трябва да се \"уважи\" решението на Нобеловия комитет.Песков коментира и други теми. Той заяви, че Путин и саудитският крал Салман са обсъдили военното сътрудничество и другите държави не трябва да се страхуват от такива връзки.\"\", изтъкна Дмитрий Песков.Говорителят коментира и обтегнатите отношения със САЩ.САЩ водят политика на репресиране на руските медии на американска територия, оплака се той, имайки предвид разследването на ФБР срещу Sputnik през септември, както и случаят с правосъдното министерство на САЩ, което поиска служителите на Russia Today да се регистрират като чужди агенти.Песков добави, че Москва не изключва да предприеме ответни мерки, ако продължи ситуацията с \"безпрецедентния натиск\", който е в нарушение на принципите на свободата на словото.", "date": "2017.10.06", "title": "Кремъл: Няма алтернатива на ядрения паритет"}
{"url": "https://news.bg/health/prerabotkata-na-hranata-zapochva-oshte-ot-ustata-1.html", "text": "Преработката на храната започва още от устата. В слюнката ни се съдържа ензимът амилаза, която започва да действа с дъвченето на храната. Втората спирка е стомахът, където стомашните сокове, със съдържащите се в него ензими, започват да смилат храната, която се превръща в каша. Мускулатурата в долната част на стомаха осигурява предвижването на съдържимото до дванадесетопръстника.Тук кашата е подложена на действието на ензими, съдържащи се в соковете, отделяни от жлъчката и панкреаса и преминава в тънките черва. Панкреатичната липаза смила мазнините в условията на силно алкална среда на червата. Т.е. на всеки отделен етап от храносмилането са необходими ензими. Ензимите са протеини, които ускоряват химическите реакции в организма (понякога над 1000 пъти). Без тях процесите в организма биха протичали толкова бавно, че не би било възможно съществуването, а недостигът дори само на един ензим би повлиял на целия ни метаболизъм.Колкото повече разчитаме на синтезирането на ензими в организма, толкова повече го натоварваме и редуцираме времето му за възстановяване. Основната грижа на тялото е да осигури достатъчно хранителни вещества за съществуването си - като разгради и усвои продуктите и ги превърне в източник на полезни вещества. Този процес отнема много енергия, особено ако организмът трябва сам да синтезира липсващите ензими.При хранене над 50% от енергията се изразходва за процесите на храносмилане. При силен стрес, много ниска или много висока температура, или друго екстремно обстоятелство, тялото се нуждае от много повече ензими, отколкото в нормално състояние.Допълнителното приемане на храносмилателни ензими засилва съпротивителните сили на организма срещу вирусивъншни патогени и стрес, помага при възпаления, подобрява кръвообращението, помага при зарастването на рани и се бори с вируси! Именно поради тази причина е важно да се запази нивото на ензимите в тялото. Има три основни начина за запазване и попълване на нивото на ензимите: чрез ядене на сурова храна, чрез правилно съчетаване на продуктите по количество и качество, и чрез приемане на ензимни добавки.Продуктът  съдържа най-важните храносмилателни ензими, подбрани от растителни източници и микроорганизми - Amylase; Lipase; Protease 4.5; Protease 3.0; Alpha-galactosidase; Lactase; Cellulase; Bromelain в National Enzyme Company - USA, лидер в производството на ензими. Те подобряват усвояването на важните за организма нутриенти, като въглехидрати, мазнини, протеини, витамини и минерали. Таблетките са устойчиви на стомашната киселинност, имат широк спектър на действие. Те имат приятен вкус и могат да се сдъвчат. Таблетките в  не съдържат животински продукти, оцветители и консерванти. Могат да се приемат и от вегетарианци. подобрява храносмилането, като помага на храносмилателните ензими в човешкия организъм с допълнителната си сила, в резултат на което не чувстваме тежест и болки в стомаха, предотвратява подуването и намалява газовете.", "date": "2017.10.06", "title": "Преработката на храната започва още от устата"}
{"url": "https://news.bg/bulgaria/prokuraturata-ne-povdiga-obvineniya-za-palezha-na-kola-v-karlovo.html", "text": "Прокуратурата в Карлово обвини Пламен Димитров в измама на клиент. Измамата е извършена в периода от месец май до юни 2016 г. Димитров е измамил свой клиент относно качеството на услугата, предлагана от обвиняемия.С постановление на наблюдаващия прокурор обвиненият Димитров е задържан за срок от 72 часа, в рамките на които ще бъде преценено дали спрямо него да бъде поискано вземане на мярка за неотклонение постоянен арест.От прокуратурата съобщават, че продължава активното разследване за палеж на автомобила на репортера Зорница Акманова. Досъдебното производство е наблюдавано от Окръжна прокуратура - Пловдив.", "date": "2017.10.06", "title": "Прокуратурата не повдига обвинения за палежа на кола в Карлово"}
{"url": "https://news.bg/world/shefat-na-tsru-spryagan-za-posta-na-tilarsan.html", "text": "Директорът на ЦРУ Майк Помпео е фаворит сред няколко съветници на американския президент Доналд Тръмп да замени Рекс Тилърсън като държавен секретар на САЩ. Това съобщават американски медии, позовавайки се на източници, запознати със случая.Само преди няколко дни Тилърсън отрече на пресконференция, че някога е обмислял да напуска поста заради разногласия с Тръмп. Американският президент също отхвърли подобни слухове.Но медии отбелязват, че Тръмп вероятно ще уволни Тилърсън, след като му е бесен заради това, че държавният секретар не е отрекъл, че е нарекъл милиардера \"дебил\".Според информацията отношенията между двамата са \"непоправимо развалени\".", "date": "2017.10.06", "title": "Шефът на ЦРУ спряган  за поста на Тилърсън"}
{"url": "https://news.bg/int-politics/ruski-hakeri-otkradnali-strogo-sekretno-info-na-sasht-s-pomoshtta-na-kasperski.html", "text": "Хакери, подкрепяни от руското правителство, са откраднали строго секретни кибертайни през 2015 г. от Агенцията за национална сигурност (АНС) на САЩ, след като неин служител качил информацията на домашния си компютър, съобщават американските вестници \"Вашингтон поуст\" и \"Уолстрийт джърнал\".Цитирайки неназовани източници, изданията уточняват, че кражбата включва информация за проникване в чужди компютърни мрежи и защита срещу кибератаки и вероятно ще бъде разглеждана като едно от най-значителните нарушения на сигурността досега.Допълва се, че служителят е работил в отдела на АНС за елитни хакери, преди да бъде уволнен през 2015 г.От АНС са отказали да коментират, позовавайки се на политиката на агенцията \"никога да не коментира проблеми с наши сътрудници или служители\".Ако информацията бъде потвърдена, хакерската атака би отбелязала последната от поредицата пробиви на класифицирани данни от секретната разузнавателна американска агенция, включително изтеклите през 2013 г. данни за класифицирани американски програми за подслушване и следене, което беше извършено от бившия служител на АНС Едуард Сноудън.Друг служител на АНС, Харолд Мартин, очаква съдебен процес по обвинения, че е отнесъл класифицирана информация на АНС вкъщи. Мартин не бил замесен в новоразкрития случай.Републиканският сенатор Бен Сас, който е член на сенатска Комисия за въоръжените сили, изтъкна, отговаряйки на информацията, че ако е вярна, подробностите са тревожни.\"АНС трябва да извади главата си от пясъка и да разреши проблема със служителите си\", подчерта сенаторът и допълни: \"Русия е очевиден противник в киберпространтсвото и ние не можем да си позволим тези самопричинени щети.\"Напрежението е вече високо във Вашингтон заради американските твърдения за ръст на хакерските атаки от страна на руснаци срещу американски цели, включително хакването на избирателните комисии на различни щати и компютрите на Демократическата партия в опит да се повлияе на резултатите от президентските избори през миналата година в САЩ в полза на Доналд Тръмп.Позовавайки се на неназовани източници, двата американски вестника също така съобщават, че служителят на АНС е използвал антивирусен софтуер от базираната в Москва компания \"Касперски Лаб\", чиито продукти бяха забранени да се използват от американските правителствени мрежи през миналия месец заради подозрения, че руската компания помага на Кремъл да извършва шпионаж.От \"Касперски\" категорично отрекоха тези твърдения.", "date": "2017.10.06", "title": "Руски хакери откраднали строго секретно инфо на САЩ с помощта на \"Касперски\""}
{"url": "https://news.bg/bulgaria/finansoviyat-direktor-na-emko-karanikolov-se-darzhi-kato-mashteha.html", "text": "С викове \"мафия\" и \"оставка\" започна протестът на работниците от \"Емко\" и \"Дунарит\".От трибуната Димитрина Маркова, финансов директор на \"Емко\" обяви, че на протеста има 1300 души. Тя заяви, че войната, която държавата им обявила продължава и до ден днешен.Маркова обяви, че най-накрая лицензът на дружеството, който е бил незаконно отнет, днес е върнат. \"Да, но ни откраднахте продукцията, г-н министър, откраднахте ни договорите. Вие се държите с нас като с мащеха, която взима от сирачето и дава на другото дете\", посочи тя.Протестиращите носят трансперанти - \"Спрете войната срещу нас\", \"Вие крадете нашия труд\", \"Държавата ни ограбва хляба\", \"Не ни оставяйте без работа\", \"Държавата срещу частния бизнес\".Славчо Димиев, директор производство в Трявна заяви, че си е стиснал ръката с един български министър, но се срамува.\"Ние не сме тук от любовта да викаме срещу правителството. Ние сме тук, защото войната срещу нас продължава. С най-брутални и престъпни средства. Много пъти вий ме питахте - кой стои зад тази работа и защо - Кой? Сигурно на всеки стоящ на този площад е ясно - кой дърпа конците в държавата. Той се нарича Бойко Борисов\", обяви Димиев.Той коментира, че нещата съвсем не са решени след срещата с министър Караниколов. \"Министърът на икономиката не знае търговския закон, за да твърди, че отношенията между \"Емко\" и \"Кинтекс\" са търговски отношения. Той е разпоредил договорите, които са законно подписани между нас и \"Кинтекс\" да бъдат прехвърлени на ВМЗ - Сопот. Ако някой се съмнява в това, че министъра ограбва едно дружество - да спре да се съмнява. Министъра ограбва дружеството \"Емко\" и то не по собствено решение, а по разпореждане на министър-председателя. Защо трябва да бъдем ограбени? Целта е да бъдем ограбени и ликвидирани, защото ний не слушаме и защото не ни е страх\", посочи Димиев пред събралите се работници.Той изтъкна, че ще продължават да се борят за хляба си въпреки министъра на икономиката, на финансите, министър-председателя. Според Димиев към тази група се присъединява и главният прокурор. Славчо Димиев отправи предложение към министър-председателя Бойко Борисов да ги покани в МС.\"\". С тези думи Красимир Падарев от Монтана призова работниците от \"Емко\" и \"Дунарит\". Падарев се обърна към управляващите с препоръката да отидат в. Той посочи, че работниците са докарани с 19 автобуса от три края на България и още 20 автомобила", "date": "2017.10.06", "title": "Финансовият директор на \"Емко\": Караниколов се държи като мащеха"}
{"url": "https://news.bg/world/ek-se-razgranichi-ot-preduprezhdenie-na-jotinger-che-ispaniya-e-pred-grazhdanska-voyna.html", "text": "Еврокомисар предупреди, че над Испания е надвиснала \"гражданска война\" заради призивите на Каталуния за независимост.\"\", предупреди еврокомисарят по бюджета Гюнтер Йотингер, цитиран от вестник \"Телеграф\".\"\", продължи Йотингер.Той добави, че ЕС може да посредничи на преговорите, ако Мадрид и Каталуния поискат.По-рано тази седмица Европейската комисия обяви, че референдумът е незаконен, но е \"вътрешен въпрос на Испания\".В същото време Европейската комисия се разграничи от коментара на еврокомисаря. ", "date": "2017.10.06", "title": "ЕК се разграничи от предупреждение на Йотингер, че Испания е пред гражданска война"}
{"url": "https://news.bg/finance/ot-nap-tarseli-aktsii-na-dunarit-v-ofisa-na-emko.html", "text": "Действията на НАП по случая с \"Емко\" са основани изцяло на закона и нямат никаква връзка с процедурите около лиценза на дружеството, съобщиха от Националната агенция по приходите (НАП).Посещението на служители на НАП днес в офиса на дружеството в София е свързано с ревизия на трето лице, започнала от органите на приходната администрация през 2015 г., уточняват от данъчната инспекция. През април 2015 г. НАП е запорирала поименни акции в капитала на \"Дунарит\", притежавани от третото лице. Запорът е вписан и в търговския регистър.През юни 2017 г. органите на НАП са установили, че основен акционер в \"Дунарит\" вече не е третото лице, а \"Емко\". Подобна промяна не би следвало да е възможна, защото прехвърлянето на акции, върху които е наложен запор не е допустимо от закона.Публичните изпълнители на НАП-София са опитали неколкократно - писмено и чрез лично посещение в офисите на \"Емко\" в началото на септември 2017 г. да изяснят местонахождението на запорираните акции, за да бъдат иззети, каквото е изискването на закона, както и връзката на \"Емко\" с тях, информират от приходната агенция.Досегашните опити на служителите на НАП да получат отговор на въпросите са останали без резултат. За това е извършено посещение със съдействието на органите на МВР. Публичните изпълнители на НАП отново са поискали информация и предаване на акциите, но са получили отговор от персонала на \"Емко\", че не знае къде се намират ценните книги. За действията си от днес, 6 октомври, служителите на НАП са съставили протокол, съгласно разпоредбите на Данъчно-осигурителния процесуален кодекс (ДОПК).", "date": "2017.10.06", "title": "От НАП търсели акции на \"Дунарит\" в офиса на \"Емко\""}
{"url": "https://news.bg/world/16-godishno-dano-na-bezrabotitsata-v-sasht.html", "text": "Безработицата в САЩ за септември падна до 4,2 на сто - най-ниското ниво от 16 г. (февруари 2001 г.), съобщават АФП и други медии.Но в същото време САЩ за първи път от 7 години отчитат загуба на работни места на месечна база. През изминалия месец са изгубени 33 000 работни места, което се дължи на ураганите \"Харви\" и \"Ирма\".Иначе средно американската икономика е добавила нови 176 000 работни места на месец от началото на годината, след като Министерството на труда прогнозира, че бурите, нанесли сериозни опустошения в Тексас и Флорида, ще забавят наемането на работна ръка.Но загубата на работни места е доста по-неблагоприятна от 80-те хиляди нови места, които повечето американски икономисти прогнозираха, тъй като прекратява най-дългата поредица от ръст на пазара на труда в американската история.Около 11,2 милиона работници живеят в засегнатите от ураганите райони или около 7,7% от трудоспособното население на САЩ.Това е вторият месец с разочароващ ръст на пазара на труда. През август икономиката добави 156 000 нови работни места в сравнение с прогнозите на икономистите за 180 000.", "date": "2017.10.06", "title": "16-годишно дъно на безработицата в САЩ"}
{"url": "https://news.bg/int-politics/predsedatelyat-na-pase-pedro-agramunt-podade-ostavka.html", "text": "Председателят на Парламентарната асамблея на Съвета на Европа (ПАСЕ) Педро Аграмунт подаде оставка, съобщи ТАСС, позовавайки се на неговия официален представител.\"Той (Аграмунт) представи тази сутрин оставката си\", заяви представителят. Това е негово решение. Той го взе, когато сметна, че това е необходимо\". Малко по-рано Педро Аграмунт съобщи решението си в Twitter.На 28 април бюрото на ПАСЕ даде вот на недоверие на Аграмунт. Инициаторите на тази стъпка се позоваха на това, че той е \"загубил доверието\" на колегите си.Тази мярка бе след посещение на Аграмунт в Сирия. Заедно с това от  задълженията на членовете на бюрото на ПАСЕ не се очаква, че те могат да гласуват недоверие към председателя на Асамблеята във връзка с неговото посещение или с други мотиви.Депутатите от Държавната Дума заедно с представители на ПАСЕ и нейния председател посетиха Сирия на 20-21 март т.г. по покана на говорителя на сирийския парламент Хадии Халаф Абас. В хода на визитата в парламента се срещнаха с президента на Сирия Башар Асад. Имаха и преговори в рамките на съвместните заседания на международния комитет на руския и сирийския парламент.Припомняме, Парламентарната асамблея на Съвета на Европа (или ПАСЕ) е един от двата главни органа на Съвета на Европа (СЕ).За разлика от Европейския парламент (който е институция на Европейския съюз), правомощията на ПАСЕ се простират само до възможността да разследва, препоръчва и съветва. Нейните препоръки в областта на човешките права имат значителна тежест в контекста на европейската политика. Европейският парламент и другите институции на Европейския съюз, често се позовават на данните на ПАСЕ, особено в областта на човешките права и на правното и културното сътрудничество.Парламентарната асамблея се състои от общо 642 членове - 321 постоянни членове и 321 техни заместници. Те се избират или назначават измежду народните представители на националните парламенти на всяка страна-членка на Съвета на Европа. Всяка държава има от двама до осем представители в зависимост от броя на населението. Българската делегация в ПАСЕ се състои от шестима представители и шестима техни заместници от различни парламентарни сили, избрани на пропорционален принцип. В момента се оглавява от Джема Грозданова от ГЕРБ.", "date": "2017.10.06", "title": "Председателят на ПАСЕ Педро Аграмунт подаде оставка"}
{"url": "https://news.bg/world/madrid-ulesni-kompaniite-da-napusnat-kataluniya.html", "text": "Испанското правителство прие постановление, което улеснява компаниите да преместят базите си от Каталуния след референдума за независимост, съобщава АФП.Новото законодателство ще позволи на компаниите да променят правните си бази без среща на акционерите.В четвъртък се появи информация, че CaixaBank SA обмисля да напусне региона, ако Каталуния обяви независимост. Banco Sabadell също обяви намерението си да прехвърли централата си на друго място, \"за да защити интересите на клиентите, акционерите и служителите си\".", "date": "2017.10.06", "title": "Мадрид улесни компаниите да напуснат Каталуния"}
{"url": "https://news.bg/int-politics/tereza-mey-se-zareche-da-ostane-na-vlast-vapreki-zagovora-za-svalyaneto-i.html", "text": "Британският премиер Тереза Мей се зарече, че ще остане на поста, за да осигури стабилност, след като бившият председател на нейната Консервативна партия обяви, че е събрал подкрепата на 30 депутати консерватори, които искат тя да напусне поста, съобщава \"Ройтерс\".Мей се опитва да овладее бунт на депутати от собствената си партия, точно след като Великобритания навлиза в решаващ етап от преговорите за Брекзит, 18 месеца преди страната да напусне Европейския съюз и трябва да предефинира своето място в света.Някои заговорници от Консервативната партия изтъкват, че нейният авторитет е съсипан непоправимо след катастрофалната реч, която произнесе на партийната конференция, която се проведе, след като тя предизвика предсрочни парламентарни избори по-рано през годината, в които консерваторите загубиха мнозинството си в парламента.Тереза Мей изтъкна в Южна Англия в изявление, излъчвано по телевизията: \"Това, от което се нуждае страната, е спокойно лидерство и точно това осигурявам с пълната подкрепа на моето правителство.\"Обаче бившият председател на партията Грант Шапс по-рано коментира пред БиБиСи: \"Смятам, че тя трябва да предизвика избори за ръководител на партията.\"Авторитетът на Тереза Мей вече беше отслабен от нейното решение да предизвика предсрочни избори през юни.Макар че никой от министрите консерватори не е изразил публично каквато и да е подкрепа за заговора за свалянето от власт на Тереза Мей, такова откровено искане да напусне поста показва степента на нейната слабост, докато тя се опитва да се ориентира в тънкостите на преговорите за излизането на Обединеното кралство от ЕС.Оцеляването ѝ досега зависи от липсата на очевиден неин наследник, който може да обедини партията и страха от избори, които мнозина консерватори смятат, че биха докарали на власт лидера на опозиционната Лейбъристка партия Джереми Корбин.", "date": "2017.10.06", "title": "Тереза Мей се зарече да остане на власт въпреки заговора за свалянето ѝ"}
{"url": "https://news.bg/world/siriyskata-armiya-navleze-v-edin-ot-poslednite-bastioni-na-islyamska-darzhava.html", "text": "Сирийската армия успя да влезе в град Маядин - един от последните бастиони на ДАЕШ (\"Ислямска държава\") в Сирия.Това съобщават АП и АФП, позовавайки се на Сирийския център за наблюдение на човешките права.Базираният във Великобритания център допълва, че правителствените сили и милиции са проникнали в западните части на града, където са превзели няколко сгради, включително склад с пшеница и пазар.От няколко дни сирийските войски настъпват към града с помощта на руски интензивни удари и артилерия.По-рано днес беше съобщено, че при руски бомбардировки са убити цивилни. От центъра поясняват, че цивилни са избягали от село южно от града, който пък се намира на около 420 километра източно от Дамаск.Градът, който е под контрола на ДАЕШ от 2014 г., е в провинция Дейр ез Зор.", "date": "2017.10.06", "title": "Сирийската армия навлезе в един от последните бастиони на „Ислямска държава”"}
{"url": "https://news.bg/bulgaria/polititsi-prizovavat-horata-ot-emko-da-poemat-bitkata-s-mafiyata.html", "text": "Политици отново подкрепиха работниците и служителите от \"Емко\" и \"Дунарит\". Служителите на заводите излязоха да протестират и днес, въпреки че по-рано бе върнат търговският лиценз на \"Емко\".От трибуната говори и заместник-председателят на АБВ Румен Петков - \"обръщам се към вас като гражданин, защото вие сте тук като граждани\". \"Прав е г-н Димиев като казва, че въпросът е държавнически, въпросът е обществен, въпросът е граждански. Държавнически, защото българските институции грубо погазват законите, обществен, защото става дума за самосъхранението на българското общество и граждански, защото с престъпното си поведение български институции са на път да изхвърлят повече от 10 хиляди души на улицата\", обясни Петков.По думите му днес няма нужда от много приказки - трябва да кажем на министър-председателя, че без три неща - \"пътникът е той и не е много свиден\".\"Първо оставка на явлението Кара не знам кой си\", настоя Петков. Второ той поиска създаването на парламентарна анкетна комисия, която да разследва безчинството на Министерство на икономиката, МВР и МФ, с които пряко се удрял интересът на българската държава.Трето в списъка на Петков е незабавното отстраняване на всички длъжностни лица, за които законът не значи нищо. \"Девет месеца Агенцията по вписванията не изпълнява решения на българския съд\", посочи Петков и попита за каква правова държава става въпрос. Той настоя докладът на тази анкетна комисия да бъде предоставен на прокуратурата.По време на протеста бе прочетена и декларация на служителите и работниците от \"Дунарит\", в която се посочва, че протестът е в подкрепа на справедливите искания на колегите от \"Емко\". В нея се посочва, че действията на правителството ще доведат до загуба на основен пазар на военнопромишления комплекс.Татяна Дончева - лидер на Д21 се обърна към събралите се работници с думите, че сега съдбата на България е в техни ръце. \"Вие сте тези, които трябва да поемете битката с мафията - невидима, всемогъща\", посочи тя.\"Съдбата е във вашите ръце, вие да я поведете. Нямате нужда от политици. Тук се раждат хора, които могат да свършат това, което политиците не успяха - бъдете вие след като ние сме изхабени, минали и амортизирани\", заяви Дончева.На протеста се очаква да дойде и министърът на икономиката Емил Караниколов.Финансовият директор на \"Емко\" Димитрина Маркова се възпротиви и намери само присъствието на министър Караниколов за недостатъчно. \"Ако г-н Борисов не дойде - ние не желаем да говорим с г-н Караниколов, защото той ще ни излъже за пореден път!\", категорична бе Маркова.", "date": "2017.10.06", "title": "Политици призовават хората от \"Емко\" да поемат битката с мафията"}
{"url": "https://news.bg/world/sasht-da-napusnat-yuzhna-koreya-prizova-kndr.html", "text": "Пхенян призовава САЩ да напуснат Южна Корея, съобщава местната Корейска централна новинарска агенция.Националният корейски комитет за мир възразява срещу продължаващото американско военно присъствие в Южна Корея. Комитетът призова за прекратяване на 70-годишната американска доминация южно от 38 паралел, който разделя Корейския полуостров.Севернокорейският комитет конкретно разкритикува Споразумението между страните относно статута на техните Въоръжени сили (SOFA) - документ, подписан между САЩ и Южна Корея през 1966 г., който позволява американско военно присъствие в азиатската държава.Според комитета споразумението е \"агресивен и предателски военен документ\", който позволява на въоръжените сили на САЩ да контролират армията на Южна Корея и да продължават съвместните военни операции.Допълва се още, че SOFA е символ на американската окупация на Сеул, която превърна държавата в \"модерна база за ядрена война\".", "date": "2017.10.06", "title": "САЩ да напуснат Южна Корея, призова КНДР"}
{"url": "https://news.bg/crime/varnenskata-politsiya-izdirva-28-godishna-zhena.html", "text": "Варненската полиция издирва Елвира Панкова Димитрова, съобщиха от МВР.Жената е в неизвестност от около 14:00 ч. на 03 октомври 2017 г. Тя е на 28 години. Напуснала е дома си във Варна около 14:00 ч. на 03.10.2017 г. и от тогава е в неизвестност.Жената е на видима възраст около 25-30 години. Висока е около 162 см с нормално телосложение, леко пълна. Лицето й е кръгло с бяла кожа, има кестенява коса, леко чуплива. Очите й са кафяви.Облечена е с черно кожено яке. Носи черни обувки със светлозелена, светлоотразителна лента на подметката в горната част, която обикаля цялата обувка.Елвира Димитрова е без документи за самоличност в себе си, страда от диабет тип - II и е жизнено важно да приема медикаменти.", "date": "2017.10.06", "title": "Варненската полиция издирва 28-годишна жена"}
{"url": "https://news.bg/society/51-kucheta-ot-priyuta-na-op-ekoravnovesie-sa-bili-osinoveni-prez-septemvri.html", "text": "51 кучета от приюта на ОП \"Екоравновесие\" са осиновени през септември, съобщи директорът на дружеството Веселин Асенов.Причина за увеличението на осиновените кучета е успешната кампанията \"Подари си приятел\", която реализираме през последните месеци, каза Асенов. Събития с кучета от приюта през есента са провеждани в столичен МОЛ и в парк \"Заимов\".От \"Екоравновесие\" ще продължат кампанията през есента заедно с верига зоомагазини. От там гражданите ще могат директно да осиновят куче.Процедурата по осиновяването е облекчена и тя се реализира с попълване на документи на място единствено срещу данните от личната карта на новия собственик. \"Със събитията по кампанията \"Подари си приятел\", искаме да покажем на обществеността, че нашите кучета са здрави, социални, добре гледани и могат да бъдат добри домашни любимци. Осиновяването не е емоционален момент, а отговорно решение. Ние и нашите доброволци, запознаваме хората с културата на отглеждане, с грижите и с ползата от кастрацията на домашните любимци\", посочи още Асенов.По време на събитията от кампанията, извън приюта, на място, досега са осиновени 22 кучета.През септември от екипите на \"Екоравновесие\" са заловени 307 кучета. От тях 218 от тях са кастрирани. Доброволно от собственици, поради невъзможност да се грижат за домашните си любимци, през същия месец, за настаняване в приюта са предадени 13 кучета.За съжаление продължава изхвърлянето на домашни кучета и поколението на домашни кучета, коментира още Веселин Асенов. В приютите има както кучета от смесени породи, така също ротвайлери, питбули и хъскита и други.За месец септември изразходваните финансови средства за дейността на предприятието са 147 105 лв., като в тях влизат разходи за ветеринарно медицински консумативи и лекарства, храна за животните в приютите и ветеринарната клиника. В сумата е включена и поддръжката на трафопоста за приюта в \"Горни Богров\", сметоизвозване, техническо поддържане на компютърна техника и системи за видеонаблюдение, почистване на изгребните ями, обслужване на МПС, заплати и осигуровки на работниците и служителите.", "date": "2017.10.06", "title": "51 кучета от приюта на  ОП „Екоравновесие“ са били  осиновени през септември"}
{"url": "https://news.bg/disasters/v-indiya-se-razbi-voenen-helikopter.html", "text": "Индийски военен хеликоптер Ми-17 се е разбил в затънтен край в североизточната част на страната, граничеща с Китай, като са загинали всички 7 души на борда, включително членове на екипажа и пътници, съобщиха властите, цитирани от \"Асошиейтед прес\".От местната полиция уточниха, че катастрофата е станала при рутинен полет в планинския район Тауанг в провинция Аруначал Прадеш.Останките от хеликоптера са били забелязани и полицейски и военни екипи са се отправили към планинския район, уточни служител на индийското военно министерство.Причината за инцидента засега не е известна. Военният хеликоптер е излетял от летище в района.На борда са се намирали военнослужещи от военновъздушните и сухопътните сили, като хеликоптерът е бил натоварен със запаси за индийски военни постове близо до границата с Китай.Индийските военновъздушни сили през последните години претърпяха много катастрофи на своя флот от хеликоптери Ми, както и на изтребители МиГ, които са били придобити от бившия Съветски съюз.Правителството твърди, че инцидентите са причинени както от човешки грешки, така и от технически неизправности.", "date": "2017.10.06", "title": "В Индия се разби военен хеликоптер"}
{"url": "https://news.bg/world/hvanaha-mazh-s-eksplozivi-na-letishte-v-shvetsiya.html", "text": "Мъж на около 20 г. е арестуван при опит да качи експлозиви на самолет в Западна Швеция, съобщи полицията, цитирана от Ройтерс.Задържаният е спрян при опит да се качи на самолет с полет до друга държава от ЕС на летище \"Ландветер\" в Гьотеборг в четвъртък сутринта, поясни говорителят на полицията Петер Андлерсон.При редовна проверка е установено, че в багажа на арестувания има експлозивен материал, поясни говорителят.Местният вестник Goteborgs-Posten пише, че мъжът е германски гражданин и че в багажа е имало ацетонов пероксид.Подобен материал беше използван при убийството на 22 души в английския град Манчестър през май.", "date": "2017.10.06", "title": "Хванаха мъж с експлозиви на летище в Швеция"}
{"url": "https://news.bg/world/nad-50-hil-orazhiya-predali-avstraliytsite-po-vreme-na-amnistiyata.html", "text": "Австралийците са предали 51 000 незаконни оръжия по време на тримесечна амнистия, която приключи днес, съобщава Ройтерс.Според премиера на страната Малкълм Търнбул амнистията е помогнала за предотвратяването на масови убийства като това в Лас Вегас.На властите са предадени различни оръжия - от пушки от XIX век до ръчни противотанкови гранати.Оръжията, представляващи около 1/5 от всички незаконни оръжия в страната, са събрани по време на втората амнистия в Австралия от най-голямото клане, при което стрелец уби 35 души на остров Тасмания през 1996 г.Оттогава в Австралия не е имало масова стрелба, тъй като консервативното правителство забрани всички полуавтоматични оръжия още през 1996 г., а също така наложи по-засилени проверки при закупуването на оръжие.Събраните през тази година оръжия при амнистията ще бъдат унищожени. Тези, които все още незаконно притежават огнестрелни оръжия, могат да влязат в затвора. Правителство настоява за по-тежки наказания за трафик на оръжие., каза Търнбул пред журналисти в Сидни.Според премиера нападателят от Лас Вегас е нямало да може да събере толкова много оръжия, ако е живеел в Австралия.По-рано властите на САЩ съобщиха, че Стивън Падок в продължение на десетилетия е събрал десетки оръжия.Амнистията влезе в сила от 1 юли. Тя имаше за цел справяне с растящата заплаха от тероризъм и вноса на оръжие в страната.В Австралия е незаконно да се притежава нерегистрирано оръжие. Хванатите с оръжие след изтичането на амнистията могат да бъдат глобени с 225 000 американски долара и до 14 г. затвор.Според полицията в Австралия има около 260 000 незаконни оръжия, използвани от организираната престъпност и при терористични атаки.Австралийците върнаха 643 726 огнестрелни оръжия през 1996 и 1997 г. след убийството на 35 души в тасманийския град Порт Артур.", "date": "2017.10.06", "title": "Над 50 хил. оръжия предали австралийците по време на амнистията"}
{"url": "https://news.bg/health/zdravniyat-ministar-nikolay-petrov-se-vidya-narochen-za-diskreditirane.html", "text": "\"Трябва да бъда дискредитиран. Обвиненията не се отправят случайно\". Така здравният министър проф. Николай Петров коментира излезлия одитен доклад на ВМА за времето на неговото управление.По думите му това е случва, защото е засегнал много интереси, защото е намалил разходите с 20 милиона на годишна база.\"Интересите са на тези, които не могат да взимат тези милиони\", коментира той.За болницата във Враца, министърът съобщи, че се търси вариант, за могат да изтеглят кредит.Проф. Петров заяви, че личните лекари са в правото си да искат пълна такса и от децата при посещение.", "date": "2017.10.06", "title": "Здравният министър Николай Петров се видя нарочен за дискредитиране"}
{"url": "https://news.bg/bulgaria/valeri-simeonov-polozhenieto-s-bmf-bilo-na-pechelivshite-chestito.html", "text": "Вицепремиерът Валери Симеонов внесе сигнал до ВКП във връзка с приватизацията на Български морски флот. Сигналът е срещу решение на Арбитражния съд, което, според вицепремиера Валери Симеонов, е незаконосъобразно, тъй като се базира върху неправилно тълкуване и приложение на чл. 307 от Търговския закон, отнасящ се до стопанската непоносимост, който е неприложим за приватизационните договори.\"Констатираме няколко сериозни нередности, които дават възможност за промяна на приватизационните условия на договора за приватизация на Български морски флот (БМФ) от фирмата на братя Домусчиеви\", обясни Симеонов.Той бе категоричен, че има престъпление. \"Такъв е и сигналът. Имаме - според нас - абсолютно некоректна експертиза, която фактически изопачава фактите\", заяви Симеонов.На практика въпросната икономическа експертиза анализирала ситуацията съгласно жалбата на KG Maritime Shipping за периода на 2008 г. \"Те смятат, че икономическото състояние е било толкова тежко, че са били принудени да нарежат , представете си, 30% от корабите. Те приватизират БМФ с 61 кораба, към 2015 г. дружеството има 21 кораба. Както се казва, честито на печелившите\", посочи вицепремиерът Симеонов.На практика печелившите са тези, които искат да спестят 52 млн. лв. санкции за нарушен приватизационен договор, обясни той като визира собствениците на KG Maritime Shipping - братя Домусчиеви.\"В момента държавата е ощетена с 52 млн. лв. в резултат на фалшифицирани съдебни експертизи и невярно решение в нарушение на закона - за облагодетелстване на братя Домусчиеви\", допълни Симеонов.По думите му с една такава промяна на приватизационните условия се избягват санкции за нарушаване на приватизационния договор. Според него е редно държавата да си върне БМФ, тъй като за девет години не е спазена нито една от клаузите на приватизационния договор.Симеонов уточни, че Агенцията за приватизационен и следприватизационен контрол е тази, която завежда делото. \"Ние съдействаме за фактически обжалването на решението на Арбитражния съд\", обясни той.Вицепремиерът каза още, че това е само първият сигнал. \"Ще има и втори сигнал, който ще третира закононарушения при сключването на самия договор\", посочи Валери Симеонов.", "date": "2017.10.06", "title": "Валери Симеонов: Положението с БМФ било \"на печелившите честито\""}
{"url": "https://news.bg/int-politics/i-daniya-zabranyava-burkite.html", "text": "Дания ще се присъедини към други европейски страни, които вече забраниха пълното покриване на лицето, включително ислямски покривала като бурка или никаб, съобщава \"Асошиейтед прес\".Якоб Елман-Йенсен от датската Либерална партия, която е водещата в дясноцентристката управляваща коалиция, изтъква, че предложението за закон не е насочено към никакви религии или забрана на забрадки, тюрбани или еврейски шапчици.Голяма част от датските депутати, включително опозиционните социалдемократи - най-голямата партия в Дания - заявиха, че ще гласуват за такъв закон, известен като \"Забрана на бурките\".Това действие се разглежда като насочено най-вече към облеклото, носено от някои ултраконсервативни мюсюлманки. Малко са мюсюлманките в Дания, които носят дреха, която покрива изцяло лицето им.Засега няма обявена дата кога депутатите ще гласуват забраната.Австрия, Франция и Белгия имат подобни закони.", "date": "2017.10.06", "title": "И Дания забранява бурките"}
{"url": "https://news.bg/politics/po-obedinen-po-silen-i-demokratichen-es-tseli-borisov-s-evropredesedatelstvoto.html", "text": "\"Нашата амбиция е да успеем да постигнем приоритетите, определени в Програмата на Комисията за един по-обединен, по-силен и демократичен съюз\", коментира министър-председателят Бойко Борисов, представяйки проекта на програма на Българското председателство на Съвета на ЕС и залегналите приоритети в нея пред членовете на Висшия политически консултативен борд.На първата среща на Борда днес присъстваха петима от шестимата му членове - Росен Плевнелиев, президент на Република България (2012-2017 г.), Симеон Сакскобургготски, министър-председател на Република България (2001-2005 г.), Ханс-Герт Пьотеринг, председател на Европейския парламент (2007-2009), Ервин Прьол, министър-председател на провинция Долна Австрия (1992-2017 г.) и посланик Жан-Давид Левит.Поради ангажименти, в България не успя да пристигне Херман ван Ромпой, председател на Европейския съвет (2010-2014 г.).Премиерът Борисов благодари на членовете на Борда за ангажирането им с Българското председателство. По думите му, авторитетът им на политици, получили международно признание, ще бъде от ключово значение за България в стремежа за укрепване на европейските ценности и на единството и солидарността в Съюза.\"Няма по-добро място от ЕС - нито на изток, нито на запад, и ние ще работим за неговия успех\", категоричен беше министър-председателят.Страната ни пристъпва изключително отговорно към своето първо председателство, още повече, че то съвпада с процеса на взимане на решения по въпроси от критично значение за бъдещето на Обединена Европа, посочи Борисов.Той изтъкна, че България ще търси баланс и ще насърчава постигането на широк консенсус по приоритетните за Съюза теми, ще работи за повишаване на конкурентоспособността и стабилността чрез кохезия и създаване на условия за единство и солидарност.Убеден съм, че страната ви е много добър пример за спазване на европейските ценности и ще покаже това по време на Председателството, посочи посланик Левит. Според него е изключителен шанс България да има министър-председател като Бойко Борисов в толкова ключов момент.\"Той е вторият най-дългогодишен лидер в ЕС след Меркел, той е припознат, уважаван и обединява лидерите на ЕС\", каза Левит и оцени високо капацитета на България във връзка с отношенията на Съюза със Западните Балкани, Турция и Русия.Готовността си да подкрепят усилията на Българското председателство за реализиране на приоритетите на Европа и да станат негови посланици, изразиха и останалите членове на Борда.", "date": "2017.10.06", "title": "По-обединен, по-силен и демократичен ЕС цели Борисов с европредеседателството"}
{"url": "https://news.bg/crime/nap-i-mvr-vlyazoha-v-ofisa-na-emko.html", "text": "Данъчни инспектори проверяват офиса на \"Емко\" в София на ул. \"Джеймс Баучер\", съобщи bTV. Това става малко след като министърът на икономиката Емил Караниколов заяви, че предприятието ще си върне лиценза за износ на специална продукция.От НАП и МВР потвърдиха за проверката. От приходната агенция твърдят, че ревизия във фирмата тече отдавана, а фактът, че инспектори са влезли в офиса точно днес е просто съвпадение.\"НАП проверява нещо в \"Емко\" и ние присъстваме. Така е било на много други места\", коментира вътрешният министър Валентин Радев.Малко по-късно от НАП обясниха, че са търсели запорирани акции на \"Дунарит\" в офиса на \"Емко\". Акциите били на трето лице.Припомняме, малко по-рано стана ясно, че решението за връщане на лиценза е взето единодушно от членовете на Междуведомствения съвет към Министерския съвет и предписанията към фирмата са изпълнени.Това означава, че от днес фирмата отново е пълноправен участник на международните пазари, съобщи министъра на икономиката Емил Караниколов. От тук нататък дружеството има право да внася и да изнася компоненти и продукцията, която изработва.Връщането на лиценза бе отлагано няколко пъти с мотива, че все още има неотстранени нередности. Очакваше се и доклада на Националната полиция, а като основни открити нередности се посочваха нарушения при съхранение на продукцията и безопасността на работа. протестираха отново, като този път окупириха и жълтите павета в София. Така и успяха да издействат среща с икономическия министър. Тогава а.", "date": "2017.10.06", "title": "НАП и МВР влязоха в офиса на \"Емко\""}
{"url": "https://news.bg/world/severna-koreya-vazobnovi-rabotata-v-industrialniya-kompleks-keson.html", "text": "Северна Корея е възобновила дейностите в индустриалната зона Кесон, съобщи местен сайт, цитиран от Ройтерс.Миналата година съвместното предприятие с Южна Корея спря работа заради разногласия около ядрената и ракетна програма на КНДР.Сеул прекрати сътрудничество, продължило повече от десетилетие. Индустриалната зона се намира на севернокорейската страна до демилитаризираната зона.Южна Корея обяви, че няма да позволи финансирането на парка да бъде използвано за ракетната и ядрена програма на Пхенян.\"\", отбеляза севернокорейският пропаганден сайт Meari (arirangmeari.com).Друг пропаганден сайт, Uriminzokkiri, пише, че не е работа на другите държави да се месят в това, което КНДР прави в индустриалния комплекс, \"където се упражнява суверенитетът на страната\".Представител на южнокорейското министерство по въпросите на обединението поясни, че Северна Корея не трябва да нарушава правата на Сеул върху имуществото в комплекса.", "date": "2017.10.06", "title": "Северна Корея възобнови работата в индустриалния комплекс Кесон"}
{"url": "https://news.bg/economics/nay-golyamata-banka-v-sveta-idva-v-balgariya-da-prouchva-za-investitsii.html", "text": "Представители на инструмента SINO - CEEF Capital, към най-голямата банка в света - китайската ICBC и отговарящ за инвестициите в рамките на инициативата 16+1, ще бъдат на посещение в България за проучване на проекти с потенциал за инвестиране. Това става след покана от заместник-министъра на икономиката Александър Манолев към Шимон Островски, директор в ICBC и председател на инструмента SINO, на среща във Варшава.България е една от държавите, в които нямаме реализирани мащабни проекти и имаме интерес за разширяване дейността си в този регион, отбеляза Шимон Островски. По думите му банката се интересува от проекти на стойност над 50 млн. евро и е готова и да инвестира и в инфраструктурата на страната.Заместник-министър Манолев подчерта, че в България има редица инвеститори, които планират нова или разширяват съществуващата си операции и подобно инвестиране може да има важно значение за ускоряване на намеренията им. Той подчерта, че в момента в страната се реализират и редица важни инфраструктурни проекти, за които също може да се обсъди стратегическо партньорство.\"Страната ни е политически стабилна, като макроикономическите ни резултати отбелязват устойчиво увеличение, а ръстът на БВП е над средния за ЕС\", коментира Александър Манолев. Той подчерта, че благодарение на тези резултати се наблюдава завишен инвеститорски интерес, в това число и за мащабни проекти.Индустриалната и търговска банка на Китай (ICBC) е най-голямата в света банка в класацията по пазарна капитализация, депозит на клиенти, печалба и стойност на марката.Банката предоставя всеобхватни финансови продукти и услуги на 5.77 милиона корпоративни клиенти и 520 милиона лични банкови клиенти по силата на дистрибуторската мрежа, състояща се от 16,939 местни институции, 412 чуждестранни институции и над 1,608 кореспондентски банки по света, както и чрез електронното банкиране.", "date": "2017.10.06", "title": "Най-голямата банка в света идва в България да проучва за инвестиции"}
{"url": "https://news.bg/disasters/haos-s-vlakovete-i-metroto-v-severna-germaniya-sled-buryata.html", "text": "Множество жп и метролинии в Северна Германия все още са извън строя, след като бурни ветрове повалиха дървета и клони върху транспортните трасета, съобщава \"Асошиейтед прес\".Аварийни екипи работят за разчистването на отломките след среднощната буря, при която загинаха най-малко 7 души.Главната зоологическа градина в Берлин се опита да подслони обитателите си, докато бурята приближаваше, но екипите не са успели да спасят навреме 80 птици фламинго, като 18 птици са загинали, затиснати от паднали клони.В германската столица части от системата на метрото все още са затворени, а много жп линии, като например от Берлин до Хамбург, остават непроходими.В североизточната провинция Мекленбург-Западна Померания около 35 хил. души са останали без ток през нощта, а в петък сутринта около 10 хил. души все още чакаха електрозахранването да бъде възстановено.", "date": "2017.10.06", "title": "Хаос с влаковете и метрото в Северна Германия след бурята"}
{"url": "https://news.bg/bulgaria/hvanaha-grupa-za-prodazhba-na-kontrabandni-tsigari-v-asenovgrad.html", "text": "Служители на ГДБОП под ръководството на спецпрокуратурата заловиха група за разпространение на контрабандни цигари. Участниците в групата за задържани докато доставили на уреченото място микробус, натоварена с 12 мастербокса луксозни турски цигари без бандерол.В склад в Асеновград са открити още 9 мастербокса. В хода на операцията са претърсени общо 10 адреса в Асеновград. Униформените са конфискували и значителна сума пари.Схемата за доставяне на нелегалните цигари била сложно измислена. Кола се движила пред микробуса, натоварен с контрабандна стока. В автомобила, който предвождал буса с цигари, един от участниците постоянно съобщавал по телефона дали по пътя има полицейски патрул или е \"чисто\".Ако бандитите не били възпрепятствани, купувач от друг регион пристигал с микробус в покрайнините на Асеновград и оставял автомобила на уречено място за около час. Двама от групата откарвали буса в склад в града, нает от сирийски гражданин, пребиваващ законно в страната, натоварвали автомобила с цигари и го връщали на мястото.Според събраните до момента данни, организираната група е действала от януари 2015 г. по вече позната схема.Днес, Специализираната прокуратура е повдигнала обвинения на трима участници в организираната престъпна група за разпространение на цигари без акцизен бандерол, внесени контрабандно от Турция. С постановления на прокурор на задържаните са наложени парични гаранции от по 5000 лева. Тримата не са осъждани, част от тях са съдействали на разследващите.", "date": "2017.10.06", "title": "Хванаха група за продажба на контрабандни цигари в Асеновград"}
{"url": "https://news.bg/politics/glavchev-otkaza-da-e-klasen-rakovoditel-za-anton-todorov.html", "text": "Председателят на НС Димитър Главчев бе лаконичен в коментара си за поведението на гербера Антон Тодоров. Ние сме за свободна журналистика, посочи той пред медиите в кулоарите на Народното събрание.За нас няма неудобни въпроси, има неточни отговори, заяви той.Поддържаме свободата на медиите, каза Главчев. Според него трябва да се уважават медиите и да се спазват журналистическите стандарти.А за това дали ще има наказание за Антон Тодоров, председателят на НС отсече: \"Не мога да съм като класен ръководител на НС, аз съм пръв сред равни, всеки отговаря за своето поведение.\"БСП посъветва ГЕРБ да се разграничат от Антон Тодоров и то не само на думи.Поведението на Антон Тодоров е конфликтно, не подхожда на народен представител и уронва престижа на институцията. Това заяви депутатът от БСП Пенчо Милков по повод репликите на на народния представител от ГЕРБ Антон Тодоров в ефира на Нова телевизия. Милков уточни, че тяхната позиция е по повод цялостното поведение на Тодоров, а не само за конкретния случай.Милков беше категоричен, че в никакъв случай политик не може да казва на журналист какви въпроси да задава, още по- малко да го увонява. \"Той, ако не може да отговори на въпросите, да каже, че не може\", коментира още Милков. Според социалиста такова е поведението на Тодоров, когато дискусията е важна, той става и я разваля.ГЕРБ да се разграничат решително от такъв тип поведение не само на думи, посъветва Милков.Най-остра в коментара си е лидерът на БСП Корнелия Нинова, според която това е поредната изречена заплаха. \"Това не е прецедент, а начин на мислене на управляващите: или ще мълчите, или ще минем през вас, ще ви уволним, ще ви смачкаме\", посочва Нинова.Тя припомни, че преди дни такава заплаха беше отправена към Сашо Диков, вчера - към Елена Йончева, а днес - към Виктор Николаев.\"Никакво оправдание, че става дума за лично мнение на един депутат, не може да изтрие факта, че Антон Тодоров изразява тези позиции не само в телевизиите, но и от парламентарната трибуна под благосклонния поглед на ръководството на партия ГЕРБ, на председателя на парламента и поощряван с мълчанието на министър-председателя Борисов\", заявява лидерът на БСП.Лидерът на ДПС Мустафа Карадайъ критикува поведението на ГЕРБ в стил \"проба, грешки, извинения\". Такива ситуации като поведението на господин Тодоров, господин Велчев и ред други изисква решимост, воля и действие, а не извинение, убеден е Карадайъ.", "date": "2017.10.06", "title": "Главчев отказа да е класен ръководител за Антон Тодоров"}
{"url": "https://news.bg/world/kataluniya-otlaga-obyavyavaneto-na-nezavisimost-za-vtornik.html", "text": "Каталунският лидер Карлес Пучдемон отлага обръщението си пред местния парламент, с което вероятно ще бъде отложено и обявяването на независимост от Испания. Това заяви говорител на парламента, цитиран от АФП.Във вторник Пучдемон ще говори за \"настоящата политическа ситуация\" в Каталуния след референдума за независимост в неделя.Той трябваше да изнесе реч на извънредното заседание на парламента в понеделник (9 октомври), където се очакваше да обяви независимост.Обаче Пучдемон решил да отложи появяването си в парламента за вторник.По-рано днес ръководителят на департамента по външните работи на Каталуния Раул Ромева заяви, че каталунският парламент ще пренебрегне решението на Конституционния съд на Испания и ще проведе заплануваната за понеделник пленарна сесия, на която може да обяви независимост от Мадрид.Вчера Конституционния съд реши да отмени заплануваното за понеделник заседание.На референдума в неделя 90% от участващите подкрепиха независимост. Избирателната активност беше под 50% или около 2,3 милиона от 5,3 милиона каталунски избиратели.Междувременно швейцарското правителство обяви пред местната медия RTS, че създава платформа за диалог между Каталуния и Мадрид. Външното министерство на Швейцария е в контакт с двете страни.", "date": "2017.10.06", "title": "Каталуния отлага обявяването на независимост за вторник"}
{"url": "https://news.bg/bulgaria/agentsiyata-po-ribolov-izze-ton-riba-i-24-km-mrezhi.html", "text": "Инспекторите на Изпълнителната агенция по рибарство и аквакултури (ИАРА) извърши над 1500 проверки на територията на страната през септември.След проверките са иззвети близо тон риба и 24 км мрежи. От конфискуваното количество риба - 920 кг, една четвърт е дарена. За нарушенията са съставени 83 акта.Агенцията провери акваторията и бреговата част на Черно море и река Дунав, вътрешните водоеми на страната, търговската мрежа и транспортните артерии.В продължение августовските масови проверки, ИАРА осъществи мащабни акции в два от водоемите на Бургаска територия, обект на най-много бракониерски набези - язовир \"Мандра\" и езерото \"Вая\". В акциите участие взеха и доброволци. Мрежите, които са извадени само от тези два водоема, са дълги над 17 км.При съвместна проверка на български и румънски инспектори на 14 септември 2017 г. са проверени 15 души, любители рибари и 31 риболовни кораба, от които 7 румънски и 24 български. Немаркираните мрежи, които са извадени от водите на реката са общо 400 метра.Акцията е част от Плана за съвместна дейност на отдел Рибарство и контрол - Централен Дунав и Агенцията по рибарство на Румъния - филиал \"Мунтения\".Между 14 и 17 септември пък бяха извършени съвместни проверки и в акваторията на Черно море. Международната проверка беше на пристанище Созопол при разтоварване на риболовни кораби, в търговската мрежа на града и проверки на морските съдове в околната акватория.", "date": "2017.10.06", "title": "Агенцията по риболов иззе тон риба и 24 км мрежи"}
{"url": "https://news.bg/int-politics/svetat-se-strahuva-ot-yadren-udar-na-severna-koreya-no-ne-zhelae-voenen-otgovor.html", "text": "Северна Корея предизвиква сериозен страх у хората по света, че може да използва ядрено оръжие. Това показва експресен глобален сондаж по темата Северна Корея на \"Гълъп интернешънъл\". Уточнява се, че 43% от анкетираните вярват, че е вероятно Северна Корея да достигне в действията си до използване на ядрено оръжие, а 46% са на обратното мнение.Сондажът, който отразява мнението на повече от 1 милиард души от световното население (Австралия, Австрия, България, Великобритания, Виетнам, Германия, Италия, Пакистан, Русия, САЩ, Франция, Хонконг, Южна Корея и Япония), сочи, че всеки десети смята употребата на ядрено оръжие за \"много вероятна\".Страните, където тези опасения са най-високи, включват Пакистан (с дял от 51% смятащи, че употребата на ядрено оръжие от страна на КНДР е вероятна), Австрия (49%) , Австралия (48%), Германия (48%), Великобритания и САЩ (по 46%).Интересното е, че Япония (45%) е значително по-обезпокоена от съседната на Пхенян Южна Корея (35%).Най-ниски нива на тревожност се отчитат в Русия (23%) и България (36%).В страната, която е под най-голям пряк риск - Южна Корея - общото съотношение между \"вероятно е\" и \"не е вероятно\" е 1:2 в полза на \"не е вероятно\".Независимо от напрегнатата реторика между държавните глави на САЩ и Северна Корея - Доналд Тръмп и Ким Чен-ун, през последните седмици, социологическото проучване показва, че мирно дипломатическо решение на кризата в Северна Корея е преобладаващо предпочитано пред военно решение - средно над 3/4 от анкетираните предпочитат на дипломацията да се даде още време. Дипломатическо решение е почти единодушното предпочитание в Русия (96%), докато Пакистан и Япония показват еднакви дялове - 51% подкрепят дипломатическото решение, 49% - военните действия. Всеки трети (34%) в Южна Корея предпочита военната опция, а дипломацията събира подкрепа от 66%.", "date": "2017.10.06", "title": "Светът се страхува от ядрен удар на Северна Корея, но не желае военен отговор"}
{"url": "https://news.bg/world/zemetresenie-6-0-po-rihter-do-yaponiya.html", "text": "Земетресение с магнитуд 6,0 по Рихтер до източното крайбрежие на Япония, съобщават от Геофизичния институт на САЩ.Епицентърът е на 255 километра югоизточно от град Ишиномаки. Земетресението е на дълбочина 10 километра.Първоначално беше съобщено за 6,3 по Рихтер.Европейският средиземноморски сеизмологичен център също съобщава за земетресение 6,0 по Рихтер до Япония.Към момента няма информация за пострадали хора и разрушения.", "date": "2017.10.06", "title": "Земетресение 6,0 по Рихтер до Япония"}
{"url": "https://news.bg/regions/s-30-mln-lv-dalgove-pernik-e-vav-falit.html", "text": "Община Перник е във фалит, а сметките са запорирани. Задълженията са над 30 млн. лв., коментира зам.-кметът Денислав Захариев пред БТВ.Сметките са запорирани от частен съдебен изпълнител, а Фирма е осъдила общината за 700 хил. лв., която пък я санкциониранала заради забавяния в работата, но в съда печели делото срещу общината, коментира зам.-кметът. Общината е изпуснала да си потърси 1,5 млн. лв. под формата на неустойки от неизпълнен концесионен договор от въпросната компания.Перник дължи и на НАП 2,6 млн. лв. с лихва 700 хил. лв. Общината е в оздравителен план, за да падне запора над сметките. Успяла е да сключи споразумения и ще плаща дълговете на части.Общинският съвет в Перник е обявил в ликвидация \"Медико-дентален център\" ЕООД, а като мотив е посочено, че приходите от основната дейност на дружеството не стигат за покриване на разходите му. Дружеството няма сключен договор с НЗОК, материалната база е технически и морално остаряла, финансовото състояние е изключително тежко и изготвяне на оздравителна програма няма да доведе до стабилизиране, смятат те.Инвестиция в съвременна апаратура при тези условия е неоправдан разход за общината, която също се опитва да се оздрави финансово, счита кметът Вяра Церовска.Общинският съвет освобождава от длъжност и управителя на лечебното заведение Лорита Стефанова.Определен е едногодишен срок на ликвидация, като е гласуван бюджет в размер на 55 000 лв. за обезпечаване на ликвидационните мероприятия., през 2014, директорът на пернишката многопрофилна болница за активно лечение \"Рахила Ангелова\" алармира за проблем, който слага под въпрос функционирането на лечебното заведение.", "date": "2017.10.06", "title": "С 30 млн. лв. дългове Перник е във фалит"}
{"url": "https://news.bg/regions/6-pozharni-koli-gasyat-tseh-v-stolichniya-kv-druzhba.html", "text": "Шест пожарни коли гасят цех на печатница в столичния кв. \"Дружба\"Сигналът е получен около 10 часа в столичната пожарна служба.Съобщено е за ограничено възпламеняване и задимяване от техническа апаратура в цеха.На място са пристигнали пожарни автомобила с екипи, които обезопасят източника на задимяването.Няма данни за пострадали.", "date": "2017.10.06", "title": "6 пожарни коли гасят цех в столичния кв. \"Дружба\""}
{"url": "https://news.bg/world/zagovor-v-obedinenoto-kralstvo-za-svalyane-na-mey-ot-premierskiya-post.html", "text": "Няколко британски министри тайно са постигнали съгласие, че премиерът на Великобритания Тереза Мей трябва да напусне поста.Това заяви бившият председател на Консервативната партия Грант Шапс, цитиран от \"Гардиън\".Изданието отбелязва, че се засилва натискът върху Мей да обяви вътрешни избори.Грант Шапс, който беше председател на торите близо три години, се появи като организатор на вътрешния заговор да се свали Мей от премиерския пост, пояснява медията. Той заяви пред радио БиБиСи, че разрешаването на кризата с лидерския пост не включва да си \"заровим главите в пясъка\".Шапс поясни, че има подкрепата на около 30 депутати, включително петима бивши министри и намекна, че няколко настоящи министри тайно са се съгласили.В същото време секретарят по околната среда Майкъл Гоув подкрепи Мей, заявявайки, че тя е \"показала елегантност и характер\" тази седмица и че вътрешни избори нямат да решат проблемите.Чарлз Уолкър, вицепрезидент на влиятелния консервативен Комитет 1922, нападна Шапс, заявявайки, че премиерът трябва да се радва, че Грант Шапс води този заговор, тъй като той имал много таланти, но едно нещо, което му липсва, е, че не го следват от партията.Според Шапс все повече депутати подкрепят инициативата му.", "date": "2017.10.06", "title": "Заговор в Обединеното кралство за сваляне на Мей от премиерския пост "}
{"url": "https://news.bg/int-politics/prezidentat-na-chehiya-razkritikuva-dvoynite-standarti-spryamo-krim-i-kosovo.html", "text": "Президентът на Чехия Милош Земан обяви, че разликата в отношението към референдума в Крим и отделянето на Косово от Сърбия е нагледно проявление на политиката на двойни стандарти.Положението с Косово Земан нарече \"очевидно нарушение на резолюцията на Съвета за сигурност на ООН\", която гарантираше териториалната цялост на Сърбия.\"Но това, което се случи, е това, което се нарича \"мерене с двоен аршин\" или \"политика на двойни стандарти\": когато референдум в случая с Крим е незаконна анексия, а когато Косово стана независима държава въпреки гореспоменатата резолюция на Съвета за сигурност на ООН, всичко е наред\", коментира Земан пред чешка телевизия.По думите на Земан, той е реагирал на обявяването на независимостта на Косово, отказвайки да назначи посланик на Чехия в Прищина, като този пост остава незает. Освен това Чехия не приема дипломатически представител на Косово в Прага.", "date": "2017.10.06", "title": "Президентът на Чехия разкритикува двойните стандарти спрямо Крим и Косово"}
{"url": "https://news.bg/world/mezhdunarodnata-kampaniya-za-zabrana-na-yadrenite-orazhiya-pecheli-nobela-za-mir-za-2017-g.html", "text": " печели Нобеловата награда за мир за 2017 г., съобщиха от Нобеловия комитет.В мотивите на комитета се отбелязва, че кампанията получава наградата за работата си да привлече вниманието към катастрофалните последици за човечеството от използването на ядрени оръжия и за усилията си да постигне забрана на такива оръжия на базата на договор.От комитета поясняват, че ядрените оръжия са станали още по-унищожителни, но не са били обект на международна правна забрана. Но с работата си международната кампания е успяла да запълни тази юридическа дупка.В същото време носителят на наградата обяви, че сега е моментът да се забранят ядрените оръжия. ICAN е коалиция от неправителствени организации от около 100 държави. Коалицията работи за забрана и елиминиране на ядрените оръжия. До момента 108 държави са поели ангажимент за така нареченото \"хуманитарно обещание\".Кампанията работи за постигане на забрана на ядрените оръжия, която да бъде заложена в международното право. На 7 юли 122 страни членки на ООН одобриха Договора за забрана на ядрените оръжия. След като бъде ратифициран от най-малко 50 държави, забраната за ядрени оръжия ще влезе в сила и ще бъде правно обвързваща за всички страни, подписали се под него.Това е първият многостранен договор за ядрено разоръжаване, сключен за последните повече от 20 г.САЩ, Великобритания, Франция и другите ядрени сили бойкотираха преговорите.Договорът напълно забранява създаването, складирането на ядрени оръжия, както и заплахи за използването им. Инициативата е водена от Австрия, Бразилия, Мексико, ЮАР и Нова Зеландия.САЩ, Русия, Великобритания, Китай, Франция, Индия, Пакистан, Северна Корея и Израел не взеха участие в преговорите и на гласуването. Дори Япония бойкотира разговорите.В момента в света има почти 15 000 ядрени оръжия.Тази година 318 кандидати, от които 215 физическа лица и 103 обществени и международни организации имаха шанс да спечелят наградата.През миналата година наградата взе президентът на Колумбия Хуан Мануел Сантос.98 пъти е връчвана Нобеловата награда за мир между 1901 и 2016 година. 16 жени са печелили наградата. 62 години е средната възраст на нобеловите лауреати. Един човек е отказал наградата, а трима са били в затвора по време на обявяването на наградата в нейната история.Церемонията по награждаването е по традиция на 10 декември в Стокхолм, когато и умира основателят на Нобеловата премия - шведският предприемач и изобретател Алфред Нобел (1833-1896). Носителят на Нобеловата награда получава 9 милиона шведски крони ( 1,12 милиона долара) или с един милион шведски крони повече от предишни години. Увеличението на размера на наградата (8 милиона шведски крони или около 953 хиляди американски долара през 2016 г.) е в резултат на финансовата стабилност на фонда.Нобеловата награда се присъжда от 1901 година.", "date": "2017.10.06", "title": "Международната кампания за забрана на ядрените оръжия печели Нобела за мир за 2017 г."}
{"url": "https://news.bg/politics/simeonov-sezira-tsatsarov-za-privatizatsiyata-na-balgarski-morski-flot.html", "text": "Вицепремиерът Валери Симеонов внася сигнал до Главния прокурор за незаконосъобразност на решението на Арбитражния съд към БТПП по делото за промяна на приватизационния договор на Български морски флот.Според него, решението на Арбитражния съд се базира върху неправилно тълкуване и приложение на чл. 307 от Търговския закон, отнасящ се до стопанската непоносимост, който е неприложим за приватизационните договори. Освен това, Арбитражният съд вземал предвид неверни експертизи, въз основа на които се правят заключения за приложението на чл. 307 от Търговския закон.Като следствие, Арбитражният съд излиза с незаконно решение да се промени приватизационния договор за Български морски флот, както и да се приеме за допустимо и необходимо скрапирането на значителна част от корабите в БМФ.Според вицепремиера Симеонов, взетото решение от Арбитражния съд е не просто незаконно и обслужващо частните интереси на приватизаторите на БМФ, но и създава рискове за националната сигурност.Сигналът ще бъде внесен в 13 ч. в деловодството на Върховната касационна прокуратура. След внасянето вицепремиерът ще направи изявление за медиите.Припомняме, че в началото на юли стана ясно, чв правителството \"Борисов-3\" е осигурило 2,4 млн. лева. Те са необходими за заплащане на дължимата държавна такса за предявяване на иск пред Върховния касационен съд за отмяна на решение от 30 март 2017 г. на Арбитражния съд при БТПП.\"Горд съм, че в годините на най-тежката криза в морската индустрия, . Украинският, румънският и други големи флотове фалираха, а ние ще празнуваме 125-годишнина с една модерна и обновена флотилия написа на 5 юли в профила си във \"Фейсбук\" собственикът Кирил Домусчиев.Повод за коментара му станаха обвиненията на вицепремиера Валери Симеонов, че компанията му не изпълнява условията в приватизационния договор за \"Български морски флот\".Припомняме, Караниколов заяви, че договорът за приватизация продължава да има контрол. По думите му той ще изтече 2018 г., такъв е договорът, че чак на 10-та година трябва да се отчете контролът. Емил Караниколов бе категоричен, че няма основания за разваляне на договора. Министърът на икономиката обясни, че единственото забавяне по изпълнението на договора е за работната сила, за което се плащат неустойки. \"Нямам основание за прекратяване на договора, тъй като за прекратяването на договора трябва да има пълно неизпълнение\", констатира още министър Караниколов.", "date": "2017.10.06", "title": "Симеонов сезира Цацаров за приватизацията на Български морски флот"}
{"url": "https://news.bg/bulgaria/promishlenoto-proizvodstvo-belezhi-rast-ot-4-2.html", "text": "По данни от бизнес анкетите на Националния статистически институт през септември 2017 г. показателят на доверие в промишлеността намалява с 1.9 пункта в сравнение с август 2017 година.През юли 2017 г. календарно изгладеният индекс на промишленото производство показва ръст от 4.2% спрямо съответния месец на 2016 година (предварителни данни). На годишна база ръст на промишленото производство, изчислен от календарно изгладените данни, е отчетен в преработващата промишленост - с 6.3%, а спад е регистриран в производството и разпределението на електрическа и топлоенергия и газ - с 1.4%, и в добивната промишленост - с 0.8%.По предварителни данни произведеният брутен вътрешен продукт (БВП) през второто тримесечие на 2017 г. възлиза на 24 149 млн. лв. по текущи цени. На човек от населението се падат 3 405 лв. от стойностния обем на показателя.През юли 2017 г. общият показател на доверие на потребителите нараства с 1.6 пункта в сравнение с нивото си от април. Общата оценка на икономическата ситуация през последните 12 месеца се подобрява - балансовият показател расте с 3.9 пункта.През юли 2017 г. оборотът в търговията на дребно, изчислен въз основа на календарно изгладени данни, бележи ръст от 2.4% в сравнение със същия месец на предходната година. За индивидуално потребление на населението през второто тримесечие на 2017 г. се изразходват 67.4% от произведения БВП. Реалното увеличение на показателя спрямо съответното тримесечие на 2016 г. е 4.1% .През второто тримесечие на 2017 г. общият брой на заетите лица на възраст 15 и повече навършени години е 3 171.7 хил., от които 1 681.4 хил. са мъже и 1 490.4 хил. - жени. Относителният дял на заетите лица от населението на възраст 15 и повече навършени години е 52.2%, като в сравнение със същото тримесечие на 2016 г. се увеличава с 2.7 процентни пункта. При мъжете този дял е 57.6%, а при жените - 47.2%. През второто тримесечие на 2017 г. безработните лица са 213.9 хил., а коефициентът на безработица - 6.3%. В сравнение с второто тримесечие на 2016 г. броят на безработните лица намалява с 51.7 хил.През юни 2017 г. средната работна заплата е 1 027 лв. и намалява с 0.8% в сравнение с предходния месец. Спрямо юни 2016 г. ръстът е 9.7%.Според оценките на мениджърите в промишлеността през септември 2017 г. в сравнение с август се регистрира леко понижение на осигуреността на производството с поръчки от чужбина (с 0.9 пункта).Износът е 2 371 млн. евро за юли 2017 г., като се повишава с 322 млн. евро (15.7%) в сравнение с този за юли 2016 г. Вносът за януари - юли 2016 г. намалява на годишна база със 7.0%.Външнотърговското салдо от стоки и услуги през второто тримесечие на 2017 г. е положително. Износът на стоки и услуги се увеличава с 6.5%, а вносът на стоки и услуги се увеличава със 7.7% .През август 2017 г. хармонизираният индекс на потребителските цени се увеличава с 0.7% в сравнение със същия месец на 2016 година. Най-голямо намаление на цените е регистрирано в групата \"Развлечения и култура\" - с 3.2%. През второто тримесечие на 2017 г. индексът на цените на жилищата нараства с 8.6% в сравнение със същото тримесечие на 2016 година.През август 2017 г. тримесечният индекс на междубанковия пазар СОФИБОР2 се понижава в сравнение с август 2016 г. с 0.05 процентни пункта - от 0.15 до 0.10%.Кредитите на Нефинансови предприятия и домакинства и НТООД2 през август 2017 г. възлизат на 50.610 млрд. лева. И бележат ръст с 2.8% на годишна база през август 2017 г. През август 2017 г. обменният курс на лева спрямо долара достига 1.65 лв. за 1 щатски долар.", "date": "2017.10.06", "title": "Промишленото производство бележи ръст от 4.2%"}
{"url": "https://news.bg/politics/1500-politsai-ot-fronteks-pazili-granitsata-ni-tazi-godina.html", "text": "Сигурна ли е границата ни, питат от ГЕРБ вътрешния министър Валентин Радев. По думите му оградата спестила средства от бюджета за охрана. Освен това намалила мигрантския поток.Над 1500 полицаи от ФРОНТЕКС са пазили границата ни тази година. От ГЕРБ са доволни от намаления бежански поток.381 лица са задържани от турските власти, опитали да влязат на наша територия. Иначе мигрантския натиск продължава да е най-засилен на българо-турската граница. Имало единични опити, както стана ясно от думите на Радев, за влизане на наша територия с плавателни съдове през Черно море.Част от системата за видеонаблюдение не получава нужната поддръжка. Затова МВР е обявило обществени поръчки.", "date": "2017.10.06", "title": "1500 полицаи от ФРОНТЕКС пазили границата ни тази година"}
{"url": "https://news.bg/regions/dovarshvat-oshte-2-kashti-v-hitrino-predi-zimata.html", "text": "До началото на зимата се очаква да бъдат завършени още две къщи, пострадали сериозно при взрива на цистерна на гара Хитрино. Това обяви пред БНР инж. Красимира Димова, председател на регионалната колегия в Шумен на Камарата на инженерите в инвестиционното проектиране.Надявам се, че преди началото на зимата в двете къщи, които съм проектирала в Хитрино, ще влязат момичетата, които останаха сираци, и семейството на жената, загубила зрението си след катастрофата, каза инж. Димова.Тя увери, че e завършено възстановяването на домовете, които се нуждаели от \"козметичните ремонти\". Те са били със счупена дограма, прозорци и се нуждаели от подмяна на част от покривни материали - масово са завършени и хората вече живеят в тях, припомни председателят на регионалната колегия.След като цистерна се обърна и взриви на гара Хитрино на 10 декември 2016 година, шест проектантски колектива обследваха всички жилищни сгради в Хитрино. Те прецениха кои къщи стават за обитаване, кои трябва да се съборят и кои трябва да се ремонтират, каза Димова.Според нея Камарата на строителите е поела ангажимент да построи 11 къщи - най-големите и на най-силно потърпевшите. От Камарата на инженерите в инвестиционното проектиране са дарили проектирането на тези къщи, които вече се изграждат. Повечето са на етап \"груб строеж\", а част от къщите вече са построени и в тях се извършват довършителни работи, уточни председателя на регионалната колегия на инвеститорите.Членовете на колегията са проектирали и други 13 по-малки къщи, изграждането на част от които е започнало, но Димова изрази съмнение дали те ще могат да бъдат завършени до зимата. Тези 13 къщи са такива, за които нашите специалисти са преценили, че са опасни за обитаване и че би било по-евтино да се построят наново, отколкото да се укрепят. Тези къщи вече са съборени и е започнала работа по тях.Има други, които са за основен ремонт, част от тях за завършени. Има къщи с изцяло разрушени покриви. Няколко къщи вече имат нов покрив и са готови за обитаване, но има и други сгради, които са за конструктивно укрепване, които надали ще могат да станат до зимния сезон.Димова увери, че всички проекти са готови и са предадени в община Хитрино, но според нея все още има и къщи, по които не е започнала работа, тъй като се очаква местният обществен съвет да одобри стойностните сметки за възстановителните дейности.Проектна готовност има за всичко. Всички проекти са готови, предадени са. Може да бъдат издадени строителни разрешения. Очаква се одобряване на стойностните сметки, на средствата и избор на строител.Припомняме, на 10 декември 2016 г. след дерайлиране и взрив на товарен влак, превозващ цистерни с пропан и пропилен седем души загинаха, 29 бяха ранени. Разрушени са къщи, изпочупени са дограми. Взривът заличи улици. В Хитрино беше обявено , а в цялата страна 12 декември беше ден на национален траур за жертвите от трагедията. Мнозина останаха без дом или със сериозни щети по къщите си.Днес се очаква да започнат делата за обезщетение на пострадалите от трагедията.", "date": "2017.10.06", "title": "Довършват още 2 къщи в Хитрино преди зимата"}
{"url": "https://news.bg/world/sasht-spirat-voenni-ucheniya-v-persiyskiya-zaliv-zaradi-katarskata-kriza.html", "text": "Въоръжените сили на САЩ преустановиха военните учения с партньори от Персийския залив заради продължаващата дипломатическа криза около Катар, опитвайки се да окажат влияние за прекратяване на спора, съобщава АП.Централното командване на САЩ изрази безпокойството си заради кризата в Персийския залив, тъй като там се намират Пети флот на САЩ и важни бази, използвани във войната срещу ДАЕШ и във войната в Афганистан.Катарската криза започна на 5 юни, когато Бахрейн, Египет, Саудитска Арабия и ОАЕ наложиха икономически бойкот на Доха. Тези държави обвиняват емирството, че подкрепя екстремисти и терористи, което се отрича от Катар.Първоначално американските военни обявиха, че бойкотът и спорът не влияят на операциите им. В Катар има голяма американска база на Централното командване, от която се контролират операциите на водената от САЩ коалиция в Сирия.Военният министър Джим Матис пътува до Доха, за да предложи помощта си. Администрацията на Тръмп също се съгласи да продаде на Катар изтребители Ф-15 за 12 милиарда долара.Полковник Джон Томас, говорител на Централното командване, потвърди пред АП, че ще намалят военните учения. Той поясни в съобщение, че САЩ ще продължат да насърчават всички техни партньори да работят съвместно за осигуряване на безопасен и стабилен регион.Катар не е коментирал информацията за намалените военни учения.Сред игрите вероятно ще бъдат засегнати Eagle Resolve - ежегодни учения, които се провеждат от 1999 година в Персийския залив. Тази година се проведоха в Кувейт през март и в тях участваха 1000 американски войници.", "date": "2017.10.06", "title": "САЩ спират военни учения в Персийския залив заради катарската криза"}
{"url": "https://news.bg/int-politics/lavrov-natiska-tramp-yadrenata-sdelka-s-iran-tryabva-da-bade-zapazena.html", "text": "Руският външен министър Сергей Лавров обяви, че се надява американският президент Доналд Тръмп да вземе \"балансирано\" решение дали САЩ да останат ангажирани с международното споразумение за ограничаване ядрената програма на Иран, съобщава \"Ройтерс\".\"Много е важно споразумението да се запази в сегашната му форма и, разбира се, участието на САЩ ще бъде много важен фактор в това отношение\", подчерта Лавров пред журналисти по време на посещението си в Казахстан.Съгласно споразумението Иран се съгласи да ограничи ядрената си програма в замяна на отмяната на по-голямата част от международните санкции, които осакатиха неговата икономика.Тръмп се очаква скоро да обяви, че ще изтегли САЩ от споразумението, обяви високопоставен служител в Белия дом вчера, в стъпка, която потенциално може да доведе до разпадане на споразумението, сключено през 2015 г. между Иран и шестте световни сили (САЩ, Русия, Китай, Великобритания, Франция и Германия).Тръмп, който нарече споразумението \"срам\" и \"най-лошата сделка, договаряна някога\", преценява дали то обслужва интересите на САЩ в областта на сигурността, като трябва да реши до 15 октомври дали Иран спазва условията по сделката.Ако Тръмп откаже да потвърди, че Иран спазва условията, Конгресът на САЩ ще разполага с 60 дни да реши дали да възстановят санкциите, които бяха отменени съгласно споразумението.", "date": "2017.10.06", "title": "Лавров натиска Тръмп: Ядрената сделка с Иран трябва да бъде запазена"}
{"url": "https://news.bg/bulgaria/valentin-radev-otricha-orazheyniyat-sektor-da-e-destabiliziran.html", "text": "\"Винаги ще има изисквания, винаги ще има някой, който няма да е изпълнил всички изисквания\". Това коментира силовият министър Валентин Радев в кулоарите на НС за върнатия лиценз на ЕМКО.Пропуските били отстранени.Нямало дестабилизация на оръжейния сектор, по мнението му. Има стабилизиране, категоричен е Радев.Спазването на правилата за съхраняване на боеприпаси било добро за всички, е мнението на силовия министър. Рутинно се проверявали оръжейните складове.Припомняме, че по-рано министърът на икономиката Емил Караниколов заяви, че оръжейното предприятие \"Емко\" ще има отново лиценз за търговия. ще му бъде върнат, информира на нарочен брифинг икономическият министър. протестираха отново, този път на жълтите павета в София. Така успяха да издействат среща с икономическия министър. ", "date": "2017.10.06", "title": "Валентин Радев отрича оръжейният сектор да е дестабилизиран"}
{"url": "https://news.bg/politics/gerb-se-razgranichi-ot-zaplahite-na-anton-todorov.html", "text": "Депутатът от ГЕРБ Антон Тодоров предизвика с реплика към водещия на сутрешния блок на Нова телевизия възмущение както сред граждани, така и сред политически партии.В позиция ДБГ пита има ли \"ЦензураГЕЙТ в управлението\" и заявява, че е недопустима народен представител да отправя публична заплаха към журналисти. Това е ограничаване на свобода на словото.Според ДБГ Антон Тодоров трябва незабавно да подаде оставка като народен представител.От партията питат говори ли Антон Тодоров от името на Бойко Борисов или Цветан Цветанов, когато заплашва журналисти, заради зададени въпроси или когато се опитва да прави внушения за финансиране на медии и заявки, че ще стъпче противници, какъвто бе случаят със Сашо Диков преди седмица?На тези въпроси Движението очаква публичен отговор от ръководството на партия ГЕРБ.Малко преди това от ПП ГЕРБ в позицията до медиите се разграничиха от изказването на Тодоров тази сутрин и от изказаните от него тези.\"ПП ГЕРБ винаги е защитавала свободата на медиите. Смятаме, че свободната журналистика има правото да пита и да задава въпроси.За нас няма лоши и неудобни въпроси, а неточни отговори\", заявяват от управляващата партия.Всички изказани тези на народния представител Антон Тодоров са негово лично мнение, посочват от ГЕРБ.От Нова телевизия също излязоха с позиция по случая: \"NOVA приема отправянето на заплахи от публични фигури към журналисти за недопустимо поведение. Ръководството на медията застава зад Виктор Николаев и останалите журналисти, чиято работа е да задават въпроси. Квалифицирането на журналистическите въпроси, вместо даването на отговори, е опит за подмяна на актуалните теми\", се посочва в нея.", "date": "2017.10.06", "title": "ГЕРБ се разграничи от заплахите на Антон Тодоров"}
{"url": "https://news.bg/int-politics/cnn-ruski-trolove-opitvat-da-seyat-razdori-v-amerikanskoto-obshtestvo.html", "text": "Руската фабрика за тролове в Санкт Петербург се опитва да провокира раздори в американското общество, предаде CNN.На 21 май 2016 г. шепа хора в Хюстън, Тексас, излязоха на протест срещу откриването на библиотека в местния Ислямски център, напомня медията.Двама от демонстрантите носят плакат с надпис \"#WhiteLivesMatter\".Появява се и контра-протест, което поражда конфронтация - шумна, но без насилие.Акцията \"Спрете ислямизацията на Тексас\" е организирана във Фейсбук, от страница, озаглавена \"Сърцето на Тексас\", която тиражира невярното твърдение, че ислямската библиотека е финансирана от обществени фондове. На страницата не са посочени контакти.Впоследствие е установено, че тя се управлява от руската \"фабрика за тролове\" в Санкт Петербург, наричана официално Агенция за интернет проучвания.Протестът в Хюстън разкрива как руската намеса цели да провокира раздори в американското общество чрез социалните медии, в случая - с реален ефект, посочва CNN.", "date": "2017.10.06", "title": "CNN: Руски тролове опитват да сеят раздори в американското общество"}
{"url": "https://news.bg/regions/ochakva-se-losho-vreme-i-snyag-po-visokoplaninskite-prohodi.html", "text": "По високопланинските проходи през почивните дни се очаква влошаване на времето и на много места дъждът е възможно да премине в сняг.В тази връзка Агенция \"Пътна инфраструктура\" апелира шофьорите, на които им предстои пътуване през следващите дни през планинските проходи да не тръгват на път с автомобили с летни гуми и да карат със скорост, съобразена с метеорологичните условия.Проходите на височина над 500 м, на които се очакват снеговалежи, са: \"Петрохан\", \"Троянски\", \"Шипка\", \"Републиката\", \"Ришки\", \"Айтоски\", \"Котленски\", \"Дюлински\", \"Твърдишки\", \"Обзорски\", \"Печинско\", \"Вратник\", \"Превала\", \"Предел\", \"Рожен\" и \"Пампорово\".Пътноподдържащите дружества имат дежурни екипи и са готови да реагират веднага и да обработят настилките, за да се осигури безопасното пътуване на шофьорите.", "date": "2017.10.06", "title": "Очаква се лошо време и сняг по високопланинските проходи"}
{"url": "https://news.bg/disasters/20-zaginali-sled-buryata-neyt-v-tsentralna-amerika.html", "text": "Най-малко 20 души са загинали от тропическа буря Нейт, която удари Коста Рика, Никарагуа и Хондурас, преди да се премести на север към САЩ, съобщава БиБиСи.Бурята причини силни валежи, свлачища и наводнения, които блокират пътища, разрушават мостове и къщи.В Коста Рика почти 400 000 души са без течаща вода и хиляди спят в приюти. Най-малко шест души са загинали там, а други 11 когато бурята се премести на север и стигна до Никарагуа.Трима души са загинали в Хондурас, а няколко са съобщени за изчезнали.В Коста Рика всички пътувания с влак са прекратени и десетки полети са анулирани.Повече от дузина национални паркове, популярни сред туристите, са затворени като предпазна мярка. Бурята също причини значителни щети на инфраструктурата в Никарагуа.Според прогнозите Нейт ще се засили и ще стане ураган от категория 1, преди да стигне на южното крайбрежие на САЩ в неделя.Нефтените компании в Мексиканския залив съобщават, че евакуират персонал от платформите, които се намират на пътя на бурята.", "date": "2017.10.06", "title": "20 загинали след бурята Нейт в Централна Америка"}
{"url": "https://news.bg/world/streletsat-ot-vegas-sluhovete-i-otkrovenite-lazhi.html", "text": "При атентата в Лас Вегас загинаха най-малко 58 души, повече от 500 бяха ранени. Убиецът Стивън Падък е мъртъв, а за мотивите му все още нищо не се знае. Това засега са фактите, потвърдени официално. Почти едновременно с първите новини за стрелбата в Лас Вегас обаче, по мрежите тръгнаха и първите слухове и фалшиви съобщения. И тези фалшификати достигнаха до много по-широка публика, отколкото информациите на сериозните медии, почиващите върху фактологията. Но защо? Кой има някаква изгода от водопада фалшиви новини и защо те се разпространяват с такава скорост?Едно изследване на Лондонското училище по икономика и политически науки (LSE) представя широкия спектър на фалшивите новини. Това са не само умишлено неверните публикации, но и такива, които излагат фактите едностранчиво и се опитват да насочват мнението на читателя в точно определена посока. Разпространяването на слухове също е част от масива на фалшивите новини.Около атентата в Лас Вегас се появиха какви ли не слухове и истински лъжи. Десните в САЩ излязоха с предположенията, че Падък е ислямист или пък радикализиран левичар, който мрази Тръмп. Един от интернет-порталите с такава насоченост умуваше над въпроса дали Падък не е член на лява съпротивителна групировка.Интернет-гигантите не могат да прихващат фалшивите новиниСпоред полицията, Падък е действал сам. В социалните медии обаче упорито се разпространява слухът, че е имало поне още един стрелец. Като доказателство, различни групи в интернет, например \"The People's Voice\" (\"Глас народен\") публикуват видеа с размазани кадри. Този нагледен материал изобщо не е убедителен, а източникът - неблагонадежден, но това сякаш няма значение.Мнозина вече критикуват гигантите от Силициевата долина като \"Гугъл\", \"Фейсбук\" и \"Туитър\", че не са положили достатъчно усилия, за да възпрат вълната от фалшиви новини, ако не и, че сами са ги разпространявали. \"Гугъл\" например часове наред предлагаше на читателите си линк към новинарския портал 4chan, където се твърдеше, че стрелецът е Гийри Данли, бившият съпруг на приятелката на Падък. А 4chan е известен с това, че разпространява фалшиви новини и конспиративни теории най-вече след масови престрелки и терористични нападения.Фокусниците на фалшиви новини и от други портали като десния \"The Gateway Pundit\" успяха да се настанят и в социалните мрежи. Професионалните производители на фалшиви новини почти винаги успяват да надхитрят алгоритмите на \"Гугъл\", \"Фейсбук\" и пр., тъй че техните \"новини\" да излизат на видно място и бързо да се разпространяват. А \"Фейсбук\" само преди няколко месеца оповести, че разработва алгоритъм, който да прихваща фалшивите новини.С фалшиви новини се изкарват добри пари. Един доклад на софтуерната фирма \"Тренд Микро\" разкрива многобройни сайтове в т.нар. Даркнет, които предлагат фалшиви новини. 200.000 долара струва, например, една кампания, целяща да провокира хората и да предизвика публични протести. Дискредитирането на журналист струва 55.000 долара. Обикновено \"услугата\" пакетно предлага фалшиви профили и цели фалшиви групи в социалните мрежи, фалшиви съдържания, както и достатъчен брой харесвания и споделяния, които гарантират бързо разпространяване.Как \"новините\" стигат до хоратаВ изследването на LSE става дума и за печалби от един специфичен вид реклама в интернет. Рекламират се обикновено стоки, които са привлекателни на външен вид и обещават да донесат много кликове. Истинността на статията, към която вървят тези реклами, няма никакво значение. Рекламите се разпространяват абсолютно автоматично с помощта на специални алгоритми. Включително и по тази причина - т.е. обвързаността с реклами на атрактивни стоки - публикациите с фалшиви новини за атентата в Лас Вегас се разпространяваха много по-бързо, отколкото, примерно, статиите в \"Ню Йорк Таймс\" по същата тема.Социалната психоложка Катарина Катцер твърди, че новинарските портали и социалните мрежи вече бълват толкова много информация, че потребителите стават все по-повърхностни в осмислянето ѝ. \"Известно е, че ние всъщност прочитаме само 10-15% от съдържанията, които отваряме в интернет. Всичко друго пропада в една черна дупка\", казва тя. Освен това хората все по-често ги мързи да проверяват истинността на една новина. Тъкмо тези два фактора ги правят много по-податливи на фалшивите новини.\"Когато откриваме информация в интернет, ние несъзнателно винаги търсим познати мисловни структури или пък допускаме такива структури да ни направляват\", казва Катцер. Това селективно възприемане също мотивира хората да вярват на фалшивите новини. Най-вече, когато тези новини са в съзвучие с техния собствен мироглед.", "date": "2017.10.06", "title": "Стрелецът от Вегас, слуховете и откровените лъжи"}
{"url": "https://news.bg/regions/ochakva-ni-slanchev-petak-i-zastudyavane-v-pochivnite-dni.html", "text": "Над по-голямата част от страната денят започва предимно със слънчево време. Към обяд от запад-северозапад облачността ще се увеличава. Привечер в северозападните райони ще започнат валежи. Максимални температури днес ще са предимно между 23 и 28 градуса.През нощта, валежи ще обхванат Западна България и ще се усилят. От северозапад и североизток ще нахлува студен въздух и температурите ще се понижат.Над Черноморието е предимно слънчево. Максималните температури са между 25 и 27 градуса. Над планините преди обяд ще е предимно слънчево. След обяд облачността ще се увеличи и до вечерта ще започнат валежи, които през нощта срещу събота ще се усилят. Ще духа силен югозападен вятър.В събота над цялата страна ще бъде облачно, с валежи, ще нахлува студен въздух и дневните температури ще се понижат значително. Максималните температури ще са от 8 до 10 градуса в Западна България и до 16-18 градуса в югоизточните райони.На места валежите ще са интензивни и значителни, а в Югоизточна България придружени с гръмотевици. С понижението на температурите, в районите с надморска височина 700-800 метра, дъждът ще преминава в сняг.В неделя от запад валежите ще спират. В началото на седмицата ще е ветровито, хладно и с променлива облачност. Минимални температури ще са предимно от 3 до 8 градуса.", "date": "2017.10.06", "title": "Очаква ни слънчев петък и застудяване в почивните дни"}
{"url": "https://news.bg/politics/slavcho-velkov-se-opasyava-ot-izdanki-v-sigurnostta-na-evropredsedatelstvoto.html", "text": "Не можем да постигнем такава система за сигурност на инфраструктурата, която осигурява европредседателството и може да се създадат условия за пробив на системата, коментира Славчо Велков от БСП пред БНТ. Можем и да се издъним в направление сигурност, смята депутатът.\"Докладът за Националната сигурност е типичен пример как от няколко доклада може да се направи лош, не отразява реалното състояние на националната сигурност в България. Говори се приоритетно за сигурността на европейско ниво, но са изпуснати цели раздели и аспекти - граничната, транспортната сигурност, например ж.п. транспорт, дипломатическата сигурност, политическата сигурност, няма нито дума за европейското председателство\", допълва Велков.Във връзка с доклада за самолетите \"Грипен\", Велков добавя, че \"не успя този замисъл, президентът да бъде уличен в корупция и освен това да се върне един от участниците в схемата за закупуване на нови изтребители. Нямаме нищо против избора между марки за изтребители, въпросът е финансов.\"Проектът за модернизация на военновъздушните ни сили ще е над 5 млрд. лева, коментира още той. Тези пари в момента ги няма, а ще мине доста време, в което военновъздушните сили няма да имат онези оперативни способности да изпълняват задачите си пълноценно, смята депутатът от БСП. Счита, че ГЕРБ внушава постоянно вина на президента.", "date": "2017.10.06", "title": "Славчо Велков се опасява от издънки в сигурността на европредседателството"}
{"url": "https://news.bg/int-politics/orazheynata-asotsiatsiya-na-sasht-iska-ogranichavane-na-ustroystvata-za-uskoryavane-na-strelbata.html", "text": "Националната оръжейна асоциация (NRA) на САЩ призова Бюрото за алкохол, тютюневи изделия, огнестрелни оръжия и взривни вещества (ATF) да преразгледа дали приспособленията за ускоряване на стрелбата (приклади) са в съответствие с федералното законодателство.Това става в светлината на масовата стрелба в Лас Вегас по-рано тази седмица, съобщават американски медии.\"В резултат на злата и безсмислена атака в Лас Вегас, американският народ търси отговори как могат да бъдат предотвратени бъдещи трагедии\", се изтъква в изявление на влиятелната лобистка организация NRA, добавяйки, че устройствата за ускоряване на стрелбата, използвани от терориста от Лас Вегас, за да измени своите полуавтоматични оръжия да функционират практически като автоматични, \"трябва да бъдат предмет на допълнителни регулации\".Междувременно конгресменът Карлос Кърбело от Флорида ще внесе днес проектозакон, с което да се забрани продажбата на подобни устройства, откликвайки на думите на председателя на долната камара на Конгреса на САЩ Пол Райън, който увери, че проблемът ще бъде разгледан.", "date": "2017.10.06", "title": "Оръжейната асоциация на САЩ иска ограничаване на устройствата за ускоряване на стрелбата"}
{"url": "https://news.bg/disasters/16-zaginali-pri-katastrofa-mezhdu-avtobus-i-vlak-na-zhp-prelez-v-rusiya.html", "text": "16 души са загинали, включително едно дете, при катастрофа между автобус и влак на жп прелез тази нощ във Владимирска област в Русия, съобщават руските медии, позовавайки се на пресслужбата на местния губернатор и здравните власти в град Владимир, който се намира на около 180 км източно от Москва.По последни данни, 34 души са оцелели при катастрофата.Спасителните екипи са отворили временен пункт за приютяване на оцелелите хора в Дома на културата в Покров. С тях работят и психолози.През нощта автобус с казахстански номера и влак по линията Санкт Петербург - Нижни Новгород са се сблъскали на жп прелез. В автобуса е имало 55 граждани на Узбекистан и двама шофьори от Казахстан. ", "date": "2017.10.06", "title": "16 загинали при катастрофа между автобус и влак на жп прелез в Русия"}
{"url": "https://news.bg/crime/deputatite-podhvanaha-praneto-na-pari.html", "text": "Депутатите подхванаха прането на пари, разглеждайки на първо четене Закона за мерките срещу изпирането на пари.Целта му е засилване на превенцията за изпирането на пари и финансирането на тероризма, борбата срещу корупцията, по-ефективно отчитане на рисковете, увеличаване капацитета на компетентните национални институции за анализ и обмен на информация.Една от основните цели също е запазване стабилността на обществото чрез предпазване от терористични актове и недопускане на финансирането им.Не на последно място е и повишаването на прозрачността и отчетността на юридическите лица и другите правни субекти, които са регистрирани на територията на страната или управляват имущество в страната, както и повишаване капацитета за противодействие и разкриване на рисковете.Мерките, които се въвеждат с новото законодателство, следва да се изпълняват от две групи лица/организации. От една страна, това са компетентните държавни органи и институции. От друга страна, са категориите задължени лица, които не са съществено изменени от досега включените в обхвата на действащия закон, но със законодателните изменения се въвеждат нови дефиниции за определяне на мерките, които следва да прилагат и начините за осъществяването им. С новите изисквания към задължените лица се преодоляват някои дефицити в поведението им като задължени субекти.Предвидени са два вида проверки - комплексна и опростена в зависимост от оценката на потенциалния риск от изпиране на пари или финансиране на тероризма. Проектозаконът внася яснота по отношение на случаите, в които задължените по закона субекти за длъжни да прилагат мерки за разширена комплексна проверка в хипотезите формулирани в Директива 2015/848, като е предвидено такива мерки да се прилагат и при ситуации с друг по-висок риск по критерии разписани в закона.Със закона се определят мерки за превенция на използването на финансовата система за целите на изпирането на пари, както и организацията и контролът по тяхното изпълнение.Определен е кръгът задължени лица, мерките за превенция на използването на финансовата система за целите на изпирането на пари, които съгласно законопроекта включват комплексна проверка на клиентите, събиране и изготвяне на документи и друга информация и тяхното съхраняване, оценка на риска от изпиране на пари, разкриване на информация относно съмнителни операции, сделки и клиенти, разкриване на друга информация за целите на закона, контрол върху дейността на задължените субекти и обмен на информация.Предвижда се навременен достъп до информация от финансов, административен и правоприлагащ характер, която е необходима на звената за финансово разузнаване за надлежното изпълнение на техните задачи. В проекта са посочени категориите информация, които представляват служебна тайна по смисъла на Закона за защита на класифицираната информация, ако информацията не е класифицирана като държавна тайна по смисъла на същия закон.Изрично е уредена възможността за предоставяне на информация по електронен път с квалифициран електронен подпис или с издаден от Държавна агенция \"Национална сигурност\" сертификат за достъп, като за определени категории информация е предвидено това да се извършва посредством защитени канали за електронна комуникация, след изграждане на съответната техническа възможност, съответно на автоматизирани информационни системи (АИС) или мрежи, и при спазване изискванията на Закона за защита на класифицираната информация.Като механизми, позволяващи сътрудничество и координация на национално равнище при разработването и прилагането на политики и дейности за борба с изпирането на пари и финансирането на тероризма се разграничат две основни групи - механизъм за извършване на Национална оценка на риска от изпирането на пари и финансирането на тероризма и съвместни инструкции за взаимодействие между звеното за финансово разузнаване, от една страна, и органите за надзор, прокуратурата, службите за сигурност и обществен ред и други държавни органи и институции, имащи компетентност в областта на превенцията и предотвратяването на изпирането на пари и финансирането на тероризма, от друга страна.Контролната дейност по прилагането на мерките за превенция на използването на финансовата система за целите на изпирането на пари е предвидено да се извършва от дирекция \"Финансово разузнаване\" на Държавна агенция \"Национална сигурност\".", "date": "2017.10.06", "title": "Депутатите подхванаха прането на пари"}
{"url": "https://news.bg/politics/razpilyano-bsp-bez-argumenti-ne-mozhe-da-upravlyava.html", "text": "Разпиляното БСП не може да изкара нито една аргументирана теза, тези ли ще ни управляват, коментира Валери Симеонов пред НоваТВ. Kогато се смени властта, веднага се сменят кадри, a в България трудно се създават кадри, допълни още той.\"Опитите за назначаване на хора само с политическа кариера на властови позиции продължава 27 години. За съжаление сега също ги има тези опити\". Няма никакъв \"Кумгейт\", тези разговори са маловажни, това не е дневният ред на обществото, заяви вецепремиерът и допълни, че хората не трябва да се съдят по това дали са роднини на някого, а дали са професионалисти и си вършат работата.  допълни Симеонов.Той подхвана и Елена Йончева, за която коментира, че \"е , както стана с границата. Лъга и когато я дадох на прокуратурата - млъкна. Не искам да говорим пак за нея.\"Определи темата около Делян Добрев и роднинските назначения в Хасково за \"претоплена манджа\".", "date": "2017.10.06", "title": "Разпиляно БСП без аргументи не може да управлява"}
{"url": "https://news.bg/crime/v-sofiya-piyan-karutsar-predizvika-tezhka-katastrofa-konyat-zagina.html", "text": "Пиян каруцар е предизвикал тежка катастрофа в София рано тази сутрин, съобщава БНР.Инцидентът е станал на кръстовището на бул. \"Шипченски проход\" и ул. \"Цветан Лазаров\".Заради неправилното си движение каруцата е била ударена от микробус, като конят, теглил каруцата, е загинал. Каруцарят и шофьорът на буса са без наранявания.Пристигналите на мястото на инцидента катаджии са установили положителна алкохолна проба на каруцаря.", "date": "2017.10.06", "title": "В София пиян каруцар предизвика тежка катастрофа, конят загина "}
{"url": "https://news.bg/crime/sadyat-shofyor-kanaldzhiya-prevozil-osem-afganistantsi.html", "text": "Районна прокуратура - Ихтиман е образувала досъдебно производство срещу Д. Л. за незаконно подпомагане на чужди граждани да пребивават в страната.Около 20 часа на 2 октомври в района на КПП \"Траянови врата\", на около 50 км. от автомагистрала \"Тракия\", обвиняемият транспортирал осем мигранти с лек автомобил \"Опел Вектра\". По същото време в района се провеждала съвместна полицейска операция по линия на незаконна миграция. Управляваното от обвиняемия превозно средство било спряно за проверка, при която служителите на реда открили осем мъже без документи за самоличност, на видима възраст от 18 до 25 години, по техни данни от Афганистан.Извършен е оглед на местопроизшествие, а водачът на автомобила е задържан. Чужденците са били приведени в РУ - Костенец за разпит.Предстои прокуратурата да направи искане за вземане на постоянна мярка за неотклонение \"задържане под стража\" по отношение на Д.Л. Разследването по делото продължава.", "date": "2017.10.06", "title": "Съдят шофьор-каналджия, превозил осем афганистанци"}
{"url": "https://news.bg/int-politics/nezavisima-kataluniya-shte-e-priznata-samo-ot-severna-koreya-i-rusiya-nedoumyava-pasi.html", "text": "Независимостта на Каталуния може да я признаят някакви държави като Северна Корея и Русия. Това е едно пълно безумие. Това обяви бившият външен министър Соломон Паси в сутрешния блок на БиТиВи.\"Ако Каталуния стане независима държава, ще загуби всичко - ЕС, НАТО, еврото, Шенген, членството в ООН, членството в ОССЕ и в най-добрия случай ще стане някакъв руски анклав в Европа\", коментира той.Паси разкри, че родът му преди столетия е живял в региона и \"никога в историята на Испания Каталуния не е била независима държава\".Според него полицията, която упражни насилие над каталунците, които искаха да гласуват на референдума в неделя, не е реагирала адекватно и централното правителство е можело да се справи много по-добре със ситуацията, ако в деня на гласуването е било пристигнало в областта.", "date": "2017.10.06", "title": "Независима Каталуния ще е призната само от Северна Корея и Русия, недоумява Паси"}
{"url": "https://news.bg/crime/gpk-sled-10-godini-i-25-promeni-vreme-za-golyama-promyana.html", "text": "Конференция на тема: \"Правни проблеми по прилагането на Гражданско-процесуален кодекс\" с участието на народни представители, министърът на правосъдието, адвокати, магистрати, учени, преподаватели ще установи какви са несъвършенствата и какви промени трябва да се направят , за да се подобри ГПК.Настоящият ГПК действа от 10 години.Конференцията беше открита с думите: \"Днес е добър ден за българската правна общност.\"Ралица Негенцова, председател на Висшия адвокатски съвет, заяви, че целта на конференцията е да се види трябва ли да бъде променен ГПК и така да се направи промяната, че да стане правосъдието по-лесно. ГПК е средството, с което ще бъде постигнато, отбеляза тя. Трябва да се очертае философията на промяната и да се предложи на законодателя.Председателят на правната комисия и депутат от ГЕРБ Данаил Кирилов заяви, че задачата е трудна и дълго са трупали кураж за промяна, но този път ще имат възможност да довършат един етап от тази работа. От 2016 г. се правят опити за провеждане на такава конференция за промяна на ГПК, на която са събрани всички страни, имащи отношение.Правосъдният министър Цецка Цачева отбеляза, че ГПК е променян 25 пъти и предпочита относно сега действащия да поставя въпроси, на които смисълът е да се търсят отговори.\"Докъде стигнахме в прилагането на новия ГПК\", попита тя.Очакванията бяха изграждане и утвърждаване на нова процесуална култура, ускоряване на процеса, повишаване на ефективността на съдебния процес, признаване на българските съдебни решения в ЕС, нарастване на доверието в съдебната система, отбеляза Цачева.", "date": "2017.10.06", "title": "ГПК - след 10 години и 25 промени, време за голяма промяна"}
{"url": "https://news.bg/politics/prezidentat-s-politicheska-shteta-pokray-iztrebitelite-vidya-boyko-noev.html", "text": "По стечения на обстоятелствата президентът е бил ръководител на процеса за избора на изтребителите. Той не е знаел, че ще стане президент след това. Очевидно е за всички, че около избора има много въпроси, коментира пред НоваТВ .Бойко Ноев коментира, че чашата е преляла, когато правителството на Герджиков, оповести победител в конкурса една седмица преди да се смени правителството. \"Това води до съмнения. Според мен Радев претърпя политическа щета\", допълни той.\"В интерес на президента бе активно да участва в разясняването им. Трябваше комисията да получи цялата информация, за да се премахнат всякакви съмнения за вършене на грешни неща\", допълни още той.Вчера Парламентът реши да върне процедурата по избор на нови бойни изтребители. В доклада на комисията по отбрана се посочва, че се задължава Министерство на отбраната да предложи нова финансова рамка и да актуализира основните оферти като се разшири обхвата от фирми за придобиване включително на нови самолети.Цветан Цветанов председател на ПГ на ГЕРБ определи решението на парламента като правилно. Той коментира още, че  да подкрепи офертата за самолетите \"Грипен\" по никакъв начин не е споменал термина \"корупция\". \"С липсата на средства за армията и полицията Борисов се е превърнал в душманин на армията. Не знам дали той разбира това, но това е широко разпространено впечатлено сред военните. От първото му правителство досега парите само се режат, а проблемите не се решават. Премиерът трябва да предприеме сериозни мерки, за да изчисти този свой имидж\", допълни Бойко Ноев.", "date": "2017.10.06", "title": "Президентът с политическа щета покрай изтребителите, видя Бойко Ноев"}
{"url": "https://news.bg/crime/sled-skorostno-presledvane-i-sas-stop-patroni-zaloviha-dvama-mazhe-v-plevensko.html", "text": "След скоростно преследване и със стоп патрони заловиха двама мъже в Плевенско. Задържани са за опит за осуетяване на полицейска проверка. Минути след полунощ днес, в хода на проведени от автопатрул на Първо РУ-Плевен действия в района в село Бохот, униформените забелязали в далечината тъмен джип. При подаване на звуков и светлинен сигнал водачът на автомобила не е изпълнил полицейското разпореждане да спре и рязко е увеличил скоростта. Служителите на реда предприели преследване на джипа, подавайки през цялото време звуков и светлинен сигнал.След около 4 км автомобилът спрял, в него са установени собственикът 39-годишен и спътникът му 48-годишен, двамата от Ловеч. В купето на джипа са открити две ловни карабини с оптики, заредени с патрони в цевите и множество боеприпаси.И двамата са задържани за опит за осуетяване на полицейска проверка за срок до 24 часа. Полицаите са използвали помощни средства - стоп патрони. Работата продължава разследващ полицай. За случая е уведомена прокуратурата.", "date": "2017.10.06", "title": "След скоростно преследване и със стоп патрони заловиха двама мъже в Плевенско"}
{"url": "https://news.bg/bulgaria/grazhdani-protestiraha-sreshtu-abortite-pred-parlamenta.html", "text": "Протест срещу абортите се състоя тази вечер пред парламента, предаде БНТ.Демонстрантите се обявиха в защита на живота и изразиха тревогата си от големия брой на майките, които прекъсват бременността си.По данни на Националния център за обществено здраве, у нас всекидневно се правят поне 80 аборта. По-голямата част от тях са по желание на майката, без никакви медицински основания.Протестиращите ще изпратят отворено писмо до отговорните институции с искане за засилен контрол върху здравните заведения, където се извършват аборти.\"С този протест искаме да обърнем внимание на обществото за това, което се случва в България. Средно в България на ден чрез аборти се убиват по 80 бебета. По този начин ние отнемаме правото на живот на български граждани преди те да са се родили. Искаме правото на аборт да се ограничи. В момента няма никакво ограничение, до 12 седмици от бременността може да има аборти по желание. Бих казал, че още след 9 седмици детето има пръстови отпечатъци, то има от третата седмица биещо сърце, след шестата седмица движи ръце и крака. Искаме да се намалят възможно най-много абортите.\" - коментира Ивайло Тинчев от сдружение ,,Избор за живот\".", "date": "2017.10.06", "title": "Граждани протестираха срещу абортите пред парламента"}
{"url": "https://news.bg/press/obviniha-radev-v-koruptsiya-za-izbora-na-gripenite-ns-prie-doklada-za-sigurnostta-gerb-proveryava-strukturite-si-za-shurobadzhanashtina.html", "text": "Решението на парламента за новите бойни самолети е сред водещите теми на петъчните вестници.\"Докладът на комисията, която проверяваше процедурата за избор на изтребител, бе приет със 127 гласа \"за\". В дебатите в парламента бившият командир на ВВС ген. Румен Радев и настоящ президент бе обвинен от ГЕРБ в корупция, макар и индиректно. В доклада се препоръчва проектът за придобиване на нов за армията изтребител да бъде гледан отново от парламента, като документът трябва да бъде променен частично. Комисията установи, че управляващите проекта в Министерството на отбраната са променили условията, гласувани от Народното събрание, като е добавено ново задължително изискване - примерна схема за плащане, което отстрани офертата за употребявани F-16, предлагани от САЩ и Португалия. Това е станало в нарушение на решението на парламента за инвестиционния проект. Промяната е направена от председателя на борда, ръководещ проекта, към юли 2016 г., месец след одобряването на проекта за инвестиционен разход от парламента. Към тази дата председател на борда е бил тогавашният командир на ВВС ген. Румен Радев. Депутатът от ГЕРБ Антон Тодоров каза, че генерал Радев не е приятел на истината. \"Няма да споря с някого, ако каже, че е заклет лъжец\", каза Тодоров, като имаше предвид опорните точки, писани от ген. Радев за бившия премиер Пламен Орешарски преди негова среща с представители на Сааб, производител на \"Грипен\". Тодоров каза, че комисията е открила секретна шифрограма, изпратена от посолството на България във Вашингтон до началника на кабинета на президента Иво Христов, който няма допуск до класифицирана информация. \"Екип на ДАНС работи в президентството от 10 дни. Има унищожени документи. Цялата преписка между външно министерство и президентството е унищожена\", каза Тодоров, като според него за това вина имал главният секретар на президента Димитър Стоянов. Тодоров уточни по-късно, че получил информация за проверката от Държавната комисия за сигурност на информацията, които препратили сигнала му към ДАНС. От прессекретариата на президентството отговориха \"нямаме такава информация\" попитани от \"Дневник\" за проверката...\" - в. \"Дневник\".\"За едни 5 милиона или за потупване по рамото Радев е лобирал за \"Грипен\", пита Антон Тодоров от ГЕРБ Процедурата за избор на нов тип боен самолет се рестартира, за да ревизира пропуски. Това решиха депутатите, като приеха доклада на временната парламентарна комисия за изтребителите със 126 гласа \"за\", 59 \"против\" и 4 \"въздържал се\". В доклада се предвижда Министерството на отбраната да реши на кой точно етап да бъде върнат Проектът за инвестиционен разход за придобиване на нов тип боен самолет, който бе одобрен от Народното събрание през пролетта на 2016 г. Ведомството на Красимир Каракачанов ще съгласува с Министерството на финансите каква да е новата рамка на плащането, осигуряваща и трите приоритетни проекта за превъоръжаване. Актуализацията на различните варианти ще трябва да вземе предвид и нови оферти за изтребители, които са постъпили извън трите първоначално поискани от МО. Според неофициални информации през февруари е дошла оферта за чисто нови американски изтребители Ф-16. Различните варианти ще бъдат внесени в НС с новата финансова рамка. Нов скандал по оста ГЕРБ - Румен Радев се разгоря покрай обсъждането на доклада. Депутатът Антон Тодоров каза от трибуната, че президентът е писал опорни точки \"за\" грипените не заради едни 5 милиона, а за потупване по рамото. \"Как е финансирана кампанията на Радев и има ли грипенски пари в нея\", попита и Владимир Тошев от ГЕРБ. \"Маските паднаха. С този доклад ГЕРБ показва, че водите война с президента - човека с най-голям рейтинг в държавата\", скочи червеният Таско Ерменков. И продължи: \"Надявате се, че вашият лидер ще заеме това място. Няма да го заеме, не е дорасъл за него.\" \"ГЕРБ използва комисията за самолетите, за да разчисти пътя на Бойко Борисов към президентството\", възпламени се и лидерът на БСП Корнелия Нинова. И декларира подкрепа на Радев... Шефът на депутатите от ГЕРБ Цветан Цветанов обяви, че е доволен от решението за актуализация на офертите за нов изтребител. Така се премахвала несправедливостта от решението на служебното правителство, когато с въвеждането на допълнителен критерий отпаднаха F-16. Процедурата вече била прозрачна и спекулациите трябвало да спрат...\" - в. \"24 часа\".Вестниците съобщават също, че парламентът прие доклада за националната сигурност.\"Докладът за национална сигурност мина въпреки БСП и ДПС ДПС и БСП не подкрепиха доклада за националната сигурност за 2016 г., но той мина на косъм. 8 депутатски гласа не достигнаха, за да се сгромоляса документът, както в някои от парламентарните комисии. Докладът за националната сигурност е страшно закъснял, той трябваше да е готов до края на март и това е първата заплаха пред националната сигурност, констатира лидерът на ДПС Мустафа Карадайъ. Той изреди редица слабости на доклада и посочи, че вътре ги няма проблемите, които засягат конкретния човек и изреди бедност, демографска криза и безработица. Щеше да има повече достойнства, ако беше по-реалистичен и по-критичен, смята лидерът на ДПС, като добави, че не са достатъчно задълбочени анализите за здравеопазването, образованието, бежанците и отношението към малцинствените групи. В констатациите за крайнодесните, крайнолевите и анархистките организации липсва уточнението, че част от тях са поканени и участват в управлението на страната. Национализмът е крайна идеология и не може да бъде умерен, напомни лидерът на ДПС. \"Докладът трябва да е по-близък до отделния човек, до неговите проблеми, но за това е необходимо държавническо мислене и стратегическо подреждане на приоритетите. Нашата критична оценка за доклада не е самоцелна, подчерта той и допълни, че предизвикателствата пред националната ни сигурност са много. Посочването на заплахите и рисковете трябва да бъдат заедно с идентифицирането на причините, а това в доклада липсва... Соцлидерът Корнелия Нинова пък обясни отрицателен вот след гласуването, като обобщи: \"Докладът за националната сигурност показва цялата несъстоятелност на правителството на Борисов\". В него се отчитали направените реформи, например в образованието, в същото време се посочвало, че неграмотността се увеличава, а за финал се обещавало: \"Ще продължаваме по същия път\"...\" - в. \"Стандарт\".\"Депутатите приеха доклада за състоянието на националната сигурност за 2016 г. с общо 104 гласа \"за\" и 96 \"против\". Той стана известен с това, че в частта му за външната среда на сигурност Русия е очертана като заплаха. В доклада изрично е отбелязано, че такъв риск през 2016 г. са представлявали и продължаващите и нововъзникващи претенции на съседни държави за наличие на несъществуващи в България малцинства. Това противоречало на международните норми и на националните интереси. В същото време се констатира изолация и асимилация на българските малцинства, останали извън пределите на страната след сключването на мирни договори от световните войни. По време на дебата Димитър Лазаров от ГЕРБ обясни, че идеята за публичност на докладите е дошла след решение на Министерски съвет, но тъй като докладът е обобщен няма как да се изнесе квалифицирана информация, дори след четенето му в Народното събрание. Основната цел на доклада е да представи действията на институциите в Република България, обясни той. В него за първи път имало раздел относно киберсигурността и било отбелязано, че отделът, който се занимава с нея не е особено добре подготвен. Заплахата от самомотивирали се терористи вълци единаци не е виртуална, тя е реална, заяви Славчо Велков от БСП и критикува доклада, защото в него по темата били записани едва 13 реда. По думите му за националната ни сигурност има много по-големи заплахи, отколкото Русия, като например Близкия изток. \"Докладът е чисто чиновнически\", обади се Георги Йорданов от БСП. В него нямало основни моменти, като например защо гражданите в покрайнините на страната са лишени от здравни грижи. Той припомни случая във Враца, където има възможност хората да останат без болница. Йорданов изрази опасения, че както отново липсва инсулин скоро ще липсват и други лекарства. Така наречената \"тропическа дисциплина\" отново придобива своето внимание с навлизането на бежанците, върнаха се някои болести изчезнали от здравната карта, обясни той...\" - в. \"24 часа\".\"Докладът за националната сигурност за 2016 г. в който действията на Русия са посочени, като \"източник на регионална нестабилност и заплашват нашата основна цел за единна свободна и мирна Европа\" беше приет от парламента с критики от ляво и от дясно. От БСП гласуваха \"против\". Иван Иванов (БСП) определи доклада, като смехотворен, защото Русия не можело да бъде заплаха за националната ни сигурност, а в същото време в него нямало нищо за събитията в Турция. Славчо Велков (БСП) се възмути, че няма нищо за сигурността на метрото, което било вероятна мишена на терористични актове и летищата. Таско Ерменков (БСП) обърна внимание върху фразата \" Русия засилва влиянието си в културната сфера\" и попита дали ще горим руски книги. Лидерът на ДПС Мустафа Карадайъ също критикува доклада в дълго изказване. \"В доклада се наблюдава един повърхностен подход към проблемите на националната сигурност, посочване на някакви констатации без анализ на причинно-следствената връзка на явленията и процесите, посочване на законови и подзаконови нормативни актове, схематично щрихирани конкретни политики, които би трябвало да се случват\", каза Карадайъ. Според него по дефиници национализма е крайна идеология и не може да е умерен, каквито внушения има... \"Реторичен е въпросът защо докладът мълчи по заплахата за националната сигурност с дейността на националистически формации и участието им в управлението на страната\", каза още лидерът на ДПС\". Според него този доклад е страшно закъснял и това е първата заплаха за националната сигурност, тъй като е трябвало да е внесен до края на март...\" - в. \"Дневник\".Кадровите скандали също са във фокуса на всекидневниците.\"ГЕРБ си проверява структурите за шуробаджанащина За всички структури на ГЕРБ сме възложили да се направи проверка, за да не използват опонентите ни това като аргумент. Това каза пред журналисти в Народното събрание председателят на ПГ на ГЕРБ Цветан Цветанов по повод информация на БСП за роднински назначения в Габрово. \"Ако има роднински назначения някъде, които са с някакво въздействие и е нарушен законът, те трябва да бъдат изчистени\", заяви той. Според него такива аргументи не могат да дадат управление. \"Управлението го дават гражданите, те го дадоха за трети път на Бойко Борисов точно преди 6 месеца\", посочи Цветан Цветанов. \"Направете си изводите къде са БСП, защо го правят и защо е тази изнервеност от тяхна страна\", коментира той. \"Томислав Дончев не назначава в община Габрово. Сигурно трябва да се обади на брат си и да каже, понеже съм еди си какъв, трябва да напуснеш, това предлагат от БСП\", обясни председателят на ПГ на ГЕРБ. \"Ако бъде доказано, че има конфликт на интереси, ще вземем отношение. Не е необходимо някой друг да ни го казва\", заяви той. \"БСП искат да ни вкарат в спирала, да ни отклонят от акцента, който днес има държавата- Европейско председателство, среща на Борисов с балканските лидери, Западните Балкани стават приоритет\", уточни Цветан Цветанов. Той обясни, че днес няма да има среща на Изпълнителната комисия на ГЕРБ с ПГ, защото няма такава необходимост. \"Проведохме разговори с членовете на Изпълнителната комисия, отчели сме, че вчерашното решение за оставката на Делян Добрев е правилно\"...\" - в. \"Стандарт\".\"Схемите на БСП са едни и същи и е ясно, че така ще действат и в други градове, за да подронват авторитета на всички хора с добър имидж в местната власт. В един малък град ако си учил в една от двете елитни гимназии, автоматично важните хора в града ти стават съученици\", обясни депутатът от ГЕРБ Николай Сираков...\" - в. \"Труд\".\"Кметът на Габрово Таня Христова отрече твърденията на БСП, че в общината са назначавани хора на роднински принцип. От левицата днес представиха поредната схема на \"дрийм тийм\", в случая в община Габрово. От партията съобщиха, че братът на вицепремиера и бивш кмет на Габрово Томислав Дончев - Момчил Дончев, е назначен без конкурс от кмета Таня Христова за управител на общинското звено \"Озеленяване\". Днес на пресконференция Таня Христова заяви, цитирана от БТА, че Момчил Дончев е започнал работа в общината заради професионалните му качества, а вицепремиерът не е знаел за назначението му. По думите ѝ когато научил, Томислав Дончев бил против. Христова заяви, че екипът ѝ се състои от качествени хора, професионалисти, а всяко назначение на общината е законосъобразно. Тя посочи, че озеленяването било дейност, която не изисквала обявяването на конкурс. Кметът попита защо БСП се прицелва точно в Габрово, а отговорът според нея е заради успехите на общината. \"Мога да нося отговорност за всяко свое действие, отказвам да водя предизборна борба в средата на мандата\", каза Христова. Тя коментира и други имена, посочени от БСП днес. По думите ѝ председателката на Районната избирателна комисия (РИК) Мария Недева и съпругът ѝ Момчил Недев не са нейни кръстници, както заявиха социалистите, а са били само свидетели при сключване на гражданския брак през 2001 г. Христова уточни, че Недева е била в РИК много преди управлението на ГЕРБ в общината, а съпругът ѝ работел като юрист в здравната каса още от създаването на институцията. Недев участвал и като експерт по един от общинските проекти, добави кметът. Тя не пожела да отговаря на въпросите дали областният координатор на ГЕРБ Цветомир Михов е свързан с обществените поръчки в местния транспорт...\" - в. \"Дневник\".\"Цв.Цветанов: Има сценарий на БСП за всяване на разкол между мен и Борисов... За всички структури на ГЕРБ сме възложили да се направи проверка за назначенията, за да не използват опонентите ни това като аргумент. Това заяви председателят на ПГ на ГЕРБ Цветан Цветанов, предаде БГНЕС... Той изрази мнение, че БСП искат да вкарат ГЕРБ в спирала и да отклонят от акцента, който днес имала държавата- председателствоjто на ЕС... Той съобщи, че има сценарий на БСП за разкол между него и Бойко Борисов. \"Сега разбирам, че БСП подготвяли да се говори нещо. Имам го като сценарий, който подготвят. Ще го оставя запечатан, след 1 месец, когато този сценарий започне да се разиграва, мога да ви го покажа\", заяви председателят на ПГ на ГЕРБ . Цветанов посочи, че ПГ на ГЕРБ винаги съгласуват всяко ключово важно решение с премиера. \"Защо някой иска да създаде усещане, че има бламиране на премиера, че в ПГ правим нещо, което остава незабелязано от премиера. Този сценарий сме го слушали от 2008 г., когато се разбра, че ГЕРБ има потенциал да управлява. Тогава започнаха да говорят- Цветанов ще вземе партията на Борисов, Борисов ще изгони Цветанов от партията\", припомни Цветанов. Той увери, че нямало абсолютно никакво разминаване между позицията на ПГ и позицията на премиера. ПГ има своя живот, има и МС, който също има своя управленски живот. Има разделение на властите\", каза още Цветан Цветанов. В последните дни в централата на БСП има над 70 сигнала за груби нарушения по места, шуробаджанащина, кадруване, разпределяне на общински средства и обществени поръчки, които постъпват от цялата страна, поясни преди това на брифинг Жельо Бойчев...\" - в. \"Сега\".Вестниците следят и ставащото по върховете на съдебната система.\"Съдебният съвет прие за сведение отказа на президента Румен Радев да подпише указа, с който да одобри избора на Георги Чолаков и ще очаква той да бъде обнародван в Държавен вестник. Вчера стана известно, че Радев връща процедурата в съвета и като допълнителна точка това беше включено в заседанието на съвета за днес. При обсъждането й главният прокурор Сотир Цацаров и председателят на Върховния административен съд (ВАС) Георги Колев обърнаха внимание, че указът на държавния глава не е публикуван в Държавен вестник и поискаха точката да бъде отложена. Министърът на правосъдието Цецка Цачева заяви,че темата е включена в дневния ред, за да бъде приета за сведение. И така съветът гласува единодушно, че са уведомени за решението на държавния глава. Следващият брой на Държавен вестник ще бъде публикуван утре, а съдържанието му ще стане известно този следобед. Казусът ще бъде обсъден вероятно следващият четвъртък...\" - \"Дневник\".\"Кадрови игри и интриги блокираха ключовия Софийски градски съд (СГС), като го оставиха без председател за неопределено време. Очакваше се съдийската колегия вчера да избере временно изпълняващ функциите шеф на съда, след като в началото на седмицата влезе в сила оставката на Калоян Топалов, но това не се случи. Шефката на висшестоящия апелативен съд Даниела Дончева предложи за временен шеф доскорошния прокурор Стефан Милев. Председателят на Върховния касационен съд го контрира, като номинира издигнатата от колегите си в градския съд Десислава Попколева. Тя беше една от заместничките на Топалов. Панов дори беше критикуван от Драгомир Кояджиков от съвета, че внася предложението в последния момент. В крайна сметка нито един от двамата номинирани не получи нужните 8 гласа подкрепа. Милев взе 4 гласа, а Попколева - 7. Двама от ВСС отсъстваха от гласуването. Градският съд е ключов, защото в него се гледат делата срещу депутати, министри, магистрати, там е регистърът на политическите партии, както и знакови търговски и граждански дела. Критиките към Милев бяха, че има твърде къс съдийски стаж, макар и част от него като и.д. председател на Софийския районен съд (сложен за такъв от предишния съдебен съвет въпреки волята на общото събрание на съдиите, б.а.). Попколева е съдия от кариерата. Кояджиков обаче определи и двамата номинирани като \"неподходящи\". Според него Милев е имал \"цинично поведение\" при избора му за изпълняващ длъжността шеф на районния съд. Попколева пък била част от старото ръководство на градския съд, където сега ситуацията е \"скандална\" и \"наследниците на Топалов деребействат\". По-рано през деня най-старшият от заместниците на Топалов - Мина Мумджиева, изпрати писмо до ВСС. В него тя написа, че със забавянето на определянето на изпълняващ длъжността работата на Софийския градски съд е поставена в риск от съвета. Мумджиева твърди, че не може да изпълнява длъжността на председателя по старшинство, тъй като е в конфликт на интереси - съпругът й е инспектор към Висшия съдебен съвет. Освен това по закон изпълняващият длъжността при оставка на председателя се определя от съдебния съвет.\" - в. \"Сега\".", "date": "2017.10.06", "title": "Обвиниха Радев в корупция за избора на Грипените, НС прие доклада за сигурността, ГЕРБ проверява структурите си за шуробаджанащина... "}
{"url": "https://news.bg/health/v-12-bolnitsi-preglezhdat-bezplatno-za-rak-na-gardata.html", "text": "Безплатни прегледи за рак на гърдата ще се провеждат до края на октомври в 12 болници в градовете София, Пловдив, Варна, Плевен и Стара Загора.Същевременно психолози ще консултират жени с поставена диагноза рак на гърдата и техните семейства.Профилактичната кампания срещу карцинома на млечната жлеза се провежда за пета поредна година, по инициатива на Първа акушеро-гинекологична болница \"Света София\".През тази година в нея участват болниците \"Света София\", Първа МБАЛ-София, Четвърта МБАЛ-София, Пета МБАЛ-София, Военно-медицинската академия, УМБАЛ \"Александровска\", столичната УМБАЛ \"Света Анна\", Специализираната болница за активно лечение на онкологични заболявания в София, пловдивската УМБАЛ \"Свети Георги\", варненската УМБАЛ \"Света Марина\", плевенската УМБАЛ \"Свети Георги Странски\" и старозагорската УМБАЛ \"Професор доктор Стоян Киркович\".Инициативата се осъществява с подкрепата на Столичната община, фондация \"Една от 8\" и Националния дворец на културата.Лечебните заведения и графиците за безплатните прегледи са публикувани на сайта на болница \"Света София\": http://1agb.com/polezno-novini/grafik-rak-na-gurdata/", "date": "2017.10.06", "title": "В 12 болници преглеждат безплатно за рак на гърдата"}
{"url": "https://news.bg/int-politics/tramp-smyata-da-otmeni-yadrenata-sdelka-s-iran.html", "text": "Президентът на САЩ Доналд Тръмп смята да анулира ядрената сделка с Иран през идната седмица, съобщи CNN.Очаква се той да мотивира решението си с обяснението, че споразумението от ерата на Обама не отговаря на интересите на САЩ.Според информация на в. \"Washington Post\", на 12 октомври Тръмп ще произнесе реч, в която ще представи стратегията си по отношение на ИранВестникът отбелязва, че дотогава плановете на президента може да се променят.От Белия дом отказват коментар по темата.Отмяната на ядреното споразумение с Техеран беше сред най-шумно прокламираните обещания на Тръмп по време на предизборната му кампания.", "date": "2017.10.06", "title": "Тръмп смята да отмени ядрената сделка с Иран "}
{"url": "https://news.bg/int-politics/zadarzhaha-shefa-na-shtaba-na-navalni-chasove-sled-kato-go-pusnaha.html", "text": "Шефът на предизборния щаб на руския опозиционер Алексей Навални - Леонид Волков, отново е бил задържан в Москва, след като часове по-рано беше освободен от ареста. Това съобщи пред руската редакция на Би Би Си Роман Рубанов - директор на основания от Навални Фонд за борба с корупцията.Волков и Навални бяха арестувани на 29 септември преди митинг в Нижни Новгород, като според властите двамата са нарушили реда за провеждане на такива събития. Те бяха осъдени на 20 денонощия арест, но впоследствие бяха пуснати срещу подписка.На 5 октомври Волков е бил освободен, след като Московският градски съд е отменил решението за 20-дневния арест.\"Пуснаха ме. Съдът отмени постановлението на Савеловския съд и изпрати делото за разглеждане в Нижни Новгород.\" - заяви Волков след освобождаването си.По думите на Рубанов, решението за ареста е отменено в 13:00 ч. местно време, но до 16:00 ч. от съда не са дали на Волков текста на постановлението, с което той би могъл да напусне сградата.Малко след 16:00 ч. той все пак е излязъл от сградата, но към 16:30 ч. е бил задържан отново и оттогава Рубанов няма връзка с него.", "date": "2017.10.06", "title": "Задържаха шефа на щаба на Навални часове след като го пуснаха"}
{"url": "https://news.bg/world/streletsat-ot-las-vegas-e-imal-taen-zhivot.html", "text": "Стрелецът от Лас Вегас Стивън Падокне водел таен живот, който засега остава неизяснен в голяма степен, предадоха информационните агенции. Информацията беше огласена от шерифа Джо Ломбардо.Припомняме, по-рано беше съобщено, че Падок е смятал да се укрие, след като застреля 58 души от прозореца на хотел \"Мандалей бей\".При планирането на масовото убийство може би са му помагали неизвестни засега лица.Това променя досегашната версия на местните власти, че мъжът е действал като \"вълк-единак\".Предполага се, че той е планирал бомбен атентат, тъй като в колата му е открит амониев нитрат, който се използва за направата на взривни устройства. Намерени са и 1660 патрона.Приятелката на убиеца Мерилу Данли заяви, че не е знаела нищо за намеренията му. Тя е бивша служителка в казино, живеела е заедно с него в Невада.Данли, която е била в чужбина по време на нападението, е обект на интерес от страна на властите, въпреки отсъствието си от страната. Тя доброволно се е върнала в Лос Анжелис от Филипините на 3 октомври вечерта, за да се срещне с агенти на ФБР.", "date": "2017.10.06", "title": "Стрелецът от Лас Вегас е имал таен живот"}
{"url": "https://news.bg/politics/sotsialistite-vizhdat-represiya-v-merkite-sreshtu-praneto-na-pari.html", "text": "Социалистът Красимир Янков разкритикува работата на финансовото разузнаване в ДАНС. Той поиска отчет за дейността на дирекцията в родното ФБР.ДАНС няма капацитет да прилага така предложените мерки, според него.Създавал се юмрук на държавата или юмрук на Цветан Цветанов с разширения обхват на проверяваните лица за пране на пари. Ще се проверяват политици и техните близки.Янков обвини ГЕРБ в управленска нищета. Според него законът предвижда репресия върху хората. С всяване на страх няма да управлявате дълго, прогнозира социалистът. Осъзнайте се и работете за народа си, призова още червеният депутат.Според съпартиеца му Валери Жаблянов този закон е на ръба да наруши Конституцията. Той е против да се събират данни за деловите отношения на хората, защото това би било убийство за частната инициатива. Къде отива тази информация, пита той.Димитър Лазаров от ГЕРБ репликира на думите на Жаблянов, като ги разтълкува, че иска страната да излезе от ЕС.Направете референдум - БГ ЕКЗИТ, предизвика опонентите си той.Председателят на ПГ на ГЕРБ Цветан Цветанов също подхвана темата, призовавайки левицата да направи допитване дали страната ни да се ориентира на изток.", "date": "2017.10.06", "title": "Социалистите виждат репресия в мерките срещу прането на пари"}
{"url": "https://news.bg/bulgaria/noi-izdava-udostovereniya-za-dohod-ot-4-darzhavi-s-nova-e-usluga.html", "text": "Новите електронни услуги, които Националният осигурителен институт (НОИ) предлага, позволяват онлайн издаване на удостоверения за доход от 4 държави.От началото на месеца на уебсайта на институцията е активна нова административна е-услуга - \"Издаване на удостоверение образец УП-20 за доходи от пенсии от други държави, изплащани чрез посредничеството на НОИ\".По този начин всички, които живеят на територията на България и получават чрез НОИ своите пенсии, отпуснати от компетентните осигурителени институции в Германия, Русия, Украйна и Молдова да подадат заявление онлайн, а след това да получат документ, удостоверяващ размера и вида на тези плащания по избран от тях начин, включително и по електронен път.За да използват новата електронна услуга, потребителите трябва да притежават Квалифициран електронен подпис (КЕП), издаден от български доставчик на удостоверителни услуги, или Персонален идентификационен код (ПИК) на НОИ.Новата електронна услуга е платена, като за изготвянето на посоченото удостоверение се заплаща сума съгласно Тарифата за цените и начините на ценообразуване за изготвяне на специализирани продукти и услуги.Услугата е достъпна на интернет сайта на НОИ. Припомняме, че преди около половин година НОИ пусна нови електронни услуги. Едната от тях е \" от издаден/анулиран болничен лист\", която е отнесена към работодателите. Другата позволява на гражданите да осъществят достъп до наличните статистически бази данни на НОИ, откъдето те лесно могат да извличат нужната им информация по зададени от тях критерии, това е услугата \"Генериране на динамични справки върху статистически данни\".", "date": "2017.10.06", "title": "НОИ издава удостоверения за доход от 4 държави с нова е-услуга"}
{"url": "https://news.bg/int-politics/sasht-spirat-stokite-ot-kitay-proizvedeni-ot-severnokoreyski-rabotnitsi.html", "text": "Американската служба за митническа и гранична защита обяви, че ще блокира всички вносни стоки, произведени от аутсорснати севернокорейски работници.Това действие на американските власти е главно във връзка с храни от морски дарове, които са \"хванати в САЩ, обработени и консервирани в Китай\", но не само.Според конгресмена Крис Смит установени са нередности в 12 китайски стоки за износ.По-рано американската информационна агенция \"Асошиейтед прес\" проведе разследване относно условията на труд на севернокорейските работници в китайски фабрики и установи, че на хората им е забранено да напускат и че получават само малък процент от заплатите си, докато останалите са давани на правителството на Северна Корея.Печалбата, която прави севернокорейското правителство от аутсорсване на работници, е между 200 и 500 млн. долара. Южнокорейски източници твърдят, че част от този доход отива за оръжейни програми, които струват повече от един милиард долара.", "date": "2017.10.06", "title": "САЩ спират стоките от Китай, произведени от севернокорейски работници  "}
{"url": "https://news.bg/economics/vrashtat-litsenza-na-emko.html", "text": "Оръжейното предприятие \"Емко\" ще има отново лиценз за търговия. ще му бъде върнат, информира на нарочен брифинг икономическият министър Емил Караниколов. Това става след като Междуведомственият съвет по отбранителна индустрия и сигурност имаше тази сутрин заседание, на което е решено търговският лиценз на оръжейния завод \"Емко\" да бъде възстановен.Емил Караниколов информира, че Междуведомствения съвет към Министерски съвет е разгледал доклада на полицията. Констатира се, че са изпълнени предписанията относно нередностите, носещи пряка опасност за работниците и населението. Решението за връщането на лиценза е взето единодушно.Това означава, че от днес фирмата отново е пълноправен участник на международните пазари, съобщи Емил Караниколов. От тук нататък дружеството има право да внася и да изнася компоненти и продукцията, която изработва.Връщането на лиценза бе отлагано няколко пъти с мотива, че все още има неотстранени нередности. Очакваше се и доклада на Националната полиция, а като основни открити нередности се посочваха нарушения при съхранение на продукцията и безопасността на работа. протестираха отново, като този път окупириха и жълтите павета в София. Така и успяха да издействат среща с икономическия министър. Тогава а.Тази сутрин работници от Монтана и Трявна също се запътиха към София с намерение да протестират от 14 часа на на площад \"Независимост\".Освен че настояват за възстановяването на лиценза на завода, оръжейниците от \"Емко\" искат да бъде решен и въпросът с блокираната на пристанище Бургас вече произведена продукция, както и проблемът с договорите между предприятието и търговската компания \"Кинтекс\".Затова и най-вероятно възстановяването на спрения лиценз няма да спре протеста на работниците.На брифинга в МИ Министър Караниколов уточни, че една от констатираните нередности е била свързана с наличието на боеприпаси, които не се съхраняват правилно в складове, а са били на самата производствена площадка. Тази нередност е била отстранена.Естествено имало и други предписания, но те не застрашават живота на работниците и населението, посочи Караниколов.Относно договорите, които са прекратени от \"Кинтекс\" , Караниколов опроверга твърденията, че в качеството си на министър на икономиката е разпоредил спирането на въпросните търговски взаимоотношения. \"Това не е вярно. Не се бъркам в работата на никое търговско дружество по отношение на техните контрагенти или на договорите, които имат\".Относно преподписаните договори с ВМЗ-Сопот министър Караниколов уточни, че цените, предложени от държавния военнопромишлен комплекс, са с 10% по-ниски от тези на \"Емко\".\"Дори да се забавим с десет седмици с доставката на тази продукция към трета страна - това ще се покрие от разликата, която е дадена от ВМЗ. Към момента от третата страна са поискали от нас информация какъв ще е срокът на забава за изработване на тази продукция, без да казват кой да е производителя, такива вече са изпратени, забавата ще е в шестседмичен срок\", уточни Караниколов.Според него \"Кинтекс\" и ВМЗ - Сопот ще реализират по-добра печалба.Министърът обеща на работниците Междуведомственият съвет да разгледа бързо техните искания и изтъкна, че за произведената от \"Емко\" стока има голям интерес и търсене.На въпрос, свързан с включването на \"Емко\" в забранителния списък на Държавния департамент на САЩ, министър Караниколов заяви, че трябва да се работи за излизането на дружеството от въпросния забранителен списък.Караниколов посочи, че ще бъде сформиран Национален икономически съвет към Министерство на икономиката, който ще работи за подобряване на нормативната база и подпомагане на военнопромишления комплекс в България.", "date": "2017.10.06", "title": "Връщат лиценза на \"Емко\""}
{"url": "https://news.bg/world/sasht-obezpokoeni-ot-interesa-na-sayuznitsite-im-da-kupuvat-ruski-s-400.html", "text": "САЩ са разтревожени от проявения от съюзниците им силен интерес да се сдобият с противовъздушни системи С-400.Това разкри официалният представител на Пентагона подполковник Мишел Балданза, която беше помолена от кореспондент на ТАСС да коментира появилата се медийна информация, че Саудитска Арабия иска да закупи от Москва С-400.Тя поясни, че Вашингтон е обезпокоен от възможността съюзниците им да се сдобият с подобна система, подчертавайки, че е важно да се съхрани оперативната съвместимост с оръжейните системи на САЩ и други страни в региона при реализирането на програми за закупуване на оръжие.Според говорителя тази съвместимост е необходима за отговор срещу общата заплаха.Балданза също поясни, че е необходимо да се отбележи, че САЩ и Саудитска Арабия имат силно военно сътрудничество.По-рано вицепремиерът на Русия Дмитрий Рогозин съобщи, че Рияд проявява интерес към закупуване на С-400.Подобна реакция последва от Пентагона и през миналия месец, когато стана известно, че друг съюзник на САЩ - Турция е внесъл авансово плащане за руски комплекс С-400.С-400 (НАТО: SA-21 Growler) е модернизирана версия на С-300. Системата влезе на въоръжение през април 2007 година, първият комплекс С-400 беше разгърнат през август 2007 година. Комплексът е създаден от \"Алмаз-Антей\". Такива комплекси има разположени в района на Москва, Калининград и в Източния военен окръг. Зенитно-ракетният комплекс може да поразява до 36 самолета с обсег на действие 150 километра. Системата също може да поразява балистични ракети и всички модерни въздушно-космически цели на дистанция до 400 километра и на височина 27 км.", "date": "2017.10.06", "title": "САЩ обезпокоени от интереса на съюзниците им да купуват руски С-400"}
{"url": "https://news.bg/world/kataluniya-prenebregva-reshenieto-na-sada-i-v-ponedelnik-obyavyava-nezavisimost.html", "text": "Каталунският парламент ще пренебрегне решението на Конституционния съд на Испания и ще проведе заплануваната за понеделник пленарна сесия, на която може да обяви независимост от Мадрид.Това заяви представител на регионалното правителство, цитиран от АФП.Осведомителната агенция коментира, че Испания е изпаднала в най-голямата политическа и конституционна криза от десетилетия.\"\", каза ръководителят на департамента по външните работи на Каталуния Раул Ромева пред радио БиБиСи.Това е първият отговор на регионалното правителство след вчерашното решение на Конституционния съд да отмени заплануваното за понеделник заседание.Премиерът на Испания Мариано Рахой предложи на всички партии да проведат политически разговори за намиране на решение, отваряйки вратата за споразумение, което да даде повече автономия на каталунците. Но той изключва да се даде независимост на Каталуния или предложението на региона за международно посредничество.Депутати от управляващата партия съобщиха, че Рахой обмисля да разпусне регионалния парламент и да насрочи нови местни избори в Каталуния, ако регионалното правителство обяви независимост.Вчера председателят на каталунския парламент Карме Форкадел заяви, че парламентарните лидери все още не са решили дали да пренебрегнат решението на съда.Днес Ромева отбеляза пред британската медия, че кризата може да бъде разрешена само с политически, а не с юридически средства.В същото време шефът на каталунската полиция Хосеп Луис Траперо е бил привикан от испанския съд, за да отговори на обвинения, че е попречил на полицията да приложи забраната на съда за провеждане на референдума.Той е освободен. Междувременно двама източници разкриха, че правителството в Мадрид днес ще одобри постановление, което ще улесни компаниите да се прехвърлят в други райони на страната, което би било потенциален удар за финансите на Каталуния.", "date": "2017.10.06", "title": "Каталуния пренебрегва решението на съда и в понеделник обявява независимост "}
{"url": "https://news.bg/crime/lozan-panov-predlozhi-vremenen-shef-na-sgs.html", "text": "Предлагат съдия Красимир Машев от Софийския апелативен съд за изпълняващ функциите (и.ф.) председател на Софийския градски съд до избор на постоянен титуляр. Предложението бе внесено от председателя на Върховния касационен съд (ВКС) Лозан Панов, съобщиха от ВКС.Панов внесе в Съдийската колегия на Висшия съдебен съвет (ВСС) предложението за временен председател на СГС в качеството си на горестоящ административен ръководител и член на Висшия съдебен съвет (ВСС).Припомняме, на общото събрание на съдиите от СГС бе определена съдия Десислава Попколева и предложението бе изпратено на ВСС. Малко по-късно в пространно писмо до ВСС първият зам.-председател на СГС съдия Мина Мумджиева заяви, че би се оттеглила, ако бъде определена за временен шеф на СГС, защото би попаднала в конфликт на интереси. До определянето на временен шеф се стигна след като председателят на СГС Калоян Топалов подаде оставка преди изтичане на мандата си.Председателят на ВКС Лозан Панов пише, че очаква с предлагането на Красимир Машев за поста да обедини гласовете на членовете на Висшия съдебен съвет. Панов подчертава, че този избор има за цел недопускане на блокирането на организацията на работа в съда, осигуряване и продължаване на неговото функциониране, както и административното обезпечаване на дейностите на съда, включително работа с граждани и други институции.\"Председателят на окръжния съд, респективно на Софийския градски съд, съгласно чл. 86, ал. 1 от Закона за съдебната власт осъществява общо организационно и административно ръководство на съда, като изчерпателно са посочени правомощията му, които включват организационни и ръководно-административни функции, за изпълнението на които се изисква висок професионализъм и безупречни морални качества. Посочените качества са изискуеми за всеки ръководител, който следва да е гарант за отстояване на принципите за независимост на съдебната власт, върховенството на закона, прозрачност и недопускане на порочни и нерегламентирани практики. В този смисъл и в Кодекса за етично поведение на българските магистрати са въведени специфични правила за етично поведение на административни ръководители. Ето защо, считам, че Красимир Атанасов Машев - съдия в Софийския апелативен съд, притежава тези високи морални и професионални качества, необходими за изпълнение на функциите на административен ръководител - председател на Софийския градски съд\", са мотивите на Лозан Панов.В предложението е посочено, че съдия Красимир Машев е завършил юридическото си образование в СУ \"Климент Охридски\" през 1999 г. Той има над 17 години юридически стаж, от които 12 години като съдияПрез 2011 и през 2015 г. той е поощрен със служебна благодарност за висок професионализъм, образцово изпълнение на служебните задължения и високи нравствени качества от ВСС.Съдия Машев развива активна преподавателска дейност, като за периода от август 2015 г. до август 2016 г. е бил постоянен преподавател в Националния институт на правосъдието, а към настоящия момент е временен преподавател по Гражданско право и процес. Освен разглеждането и решаването на правни спорове съдия Машев е участвал в комисии за подобряване дейността на съдиите в СГС, включително и при определяне на критерии за командироване на съдии в СГС.В предложението си председателят на ВКС пише, че съдия Красимир Машев с дългогодишния си стаж като съдия в Софийския градски съд отлично познава организацията на работа, съдии и съдебни служители, включително проблемите и трудностите във връзка с високата натовареност на съда.\"Изразявам личната си убеденост, че съдия Красимир Машев има доказан авторитет и качества и ще се ползва с уважението на своите колеги и съдебните служители и ще получи необходимата подкрепа при изпълнение на функцията на председател и ръководител на най-големия и натоварен съд в страната - Софийския градски съд\", подчертава Лозан Панов.", "date": "2017.10.06", "title": "Лозан Панов предложи временен шеф на СГС"}
{"url": "https://news.bg/int-politics/orban-predupredi-da-ne-se-podriva-svobodnoto-dvizhenie-na-grazhdanite-na-es.html", "text": "Премиерът на Унгария Виктор Орбан настоя, че Европа трябва да се съсредоточи върху запазването на свободното движение на гражданите на Европейския съюз, докато неговите лидери правят планове за реформирането на Общността, съобщава \"Ройтерс\".Орбан, който е яростен критик на тежката бюрокрация на Европейския съюз, изтъкна, че предложенията за затягане на трудовите правила и контрола по вътрешните граници застрашават значителните постижения на европейския проект.\"Докато правим големи планове за бъдещето на Европа, Шенгенската система (за свободното движение на хора в рамките на ЕС) се разпада в ръцете ни\", коментира Орбан пред държавното унгарско радио, като допълни: \"Ние имаме свободно движение на работна ръка, а ние (някои европейски лидери) планираме да го ограничим.\"", "date": "2017.10.06", "title": "Орбан предупреди да не се подрива свободното движение на гражданите на ЕС"}
{"url": "https://news.bg/crime/npo-informira-che-tsatsarov-ne-dava-v-rusiya-signal-za-koruptsiya-na-ruski-deputat.html", "text": "Главният прокурор Сотир Цацаров отказва да предаде на руските си колеги сигнал за корупционни действия на двама руски граждани. От българска страна действията на Бабаков и Воробьов в страната ще разследват от Софийска градска прокуратура, съобщава неправителствената организация Антикорупционния фонд.Копие от сигнала на Антикорупционния фонд за действия на двама руски граждани, предназначено за руския главен прокурор Чайка и предадено на главния прокурор ден след като в София беше подписано споразумението за сътрудничество между двете прокуратури, беше върнато обратно на подателя.От кабинета на главния прокурор препоръчват той да бъде подаден пряко към руската прокуратура.Неправителствената организация се пита какво всъщност включва споразумението между двете прокуратури, подписано ден преди подаването на сигнала. В официалното съобщение на прокуратурата е обявен ангажимент за съвместна борба с корупцията, организираната престъпност и тероризма, без да се обявяват конкретните действия, допълва НПО-то.От прокуратурата информират, че сигналът е изпратен по компетентност към Софийска градска прокуратура (СГП), която започва разследване на информацията в него. СГП ще трябва да разследва данните, предадени от Антикорупционния фонд за корупционни действия на територията на страната, незаконно влизане в нарушение на санкциите на ЕС и на действията на ДАНС по случая, съобщават още от фонда.Отговорът от кабинета на главния прокурор Сотир Цацаров до Антикорупционен фонд гласи, че \"във връзка с Ваш сигнал до генералния прокурор на Руската федерация, чрез главния прокурор на Република България, относно проверка на изнесени данни за извършени корупционни престъпления от руски граждани на територията на република България, Ви уведомявам, че сигналът до генералния прокурор на Руската федерация следва да бъде подаден пряко до тази прокуратура, поради което Ви връщам посочения сигнал\"\"Подаденият до Прокуратурата на Република България сигнал е изпратен по компетентност за проверка на Софийска градска прокуратура, съгласно резолюция на главния прокурор\", допълват от кабинета на Цацаров.", "date": "2017.10.06", "title": "НПО информира, че Цацаров не дава в Русия сигнал за корупция на руски депутат"}
{"url": "https://news.bg/bulgaria/vavezhdat-globi-za-zavedeniya-v-koito-se-pushi-nargile.html", "text": "Министерство на здравеопазването е инициирало промени в редица закони с цел ограничаване на пушенето на наргиле от малолетни и непълнолетни.За целта ще бъдат направени промени в Закона за здравето, свързани с разширяване на забраната за пушенето на закритите и на някои открити обществени места, като се разшири забраната за пушене на тютюневи и свързани с тях изделия.Това стана ясно от отговора на здравния министър проф. Николай Петров на въпроса на народния представител Кристина Сидорова от БСП за мерки за ограничаване на употребата на наргиле от малолетни и непълнолетни.Ще бъдат разписани мерки, за да могат управителите на заведения, в които е допуснато пушене на наргиле, да се санкционират. Въвежда се принудителна мярка за спиране експлоатацията на обекти за определен срок, които системно нарушават забраната.В Закона за тютюна също се правят изменения, за да може да бъде включено наргилето.В началото на септември е стартирана информационна кампания.", "date": "2017.10.06", "title": "Въвеждат глоби за заведения, в които се пуши наргиле"}
{"url": "https://news.bg/crime/dvama-mladezhi-sa-hvarlyali-kamanite-po-motrisata-deziro.html", "text": "Полицията установи, че вандалите, които замерваха с камъни пътнически влак край Кюстендил са момчета на 13 и 15 години от града.С момчетата ще работят инспектори от Детската педагогическа стая.При инцидента няма пострадали пътници или служители на железницата, но посегателства от този род сериозно застрашават живота и здравето на клиентите и служителите на БДЖ.Нанесените щети на мотрисата се равняват на 12 000 лв. Цената на едно ново странично стъкло е около 3 000 лв. Подобни посегателства допълнително усложняват състояние на дружеството, като фактически саботират всички усилия на ръководството за предлагане на по-добра и по-качествена услуга.От началото на годината, това е 75-ият случай, при който влакове на \"БДЖ-Пътнически превози\" ЕООД са замеряни с камъни.Тенденция е изключително тревожна, защото за цялата изминала година случаите са общо 75.", "date": "2017.10.06", "title": "Двама младежи са хвърляли камъните по мотрисата \"Дезиро\""}
{"url": "https://news.bg/politics/korneliya-ninova-zove-zhurnalistite-da-ne-malchat.html", "text": "Уважаеми журналисти, не мълчете. Показвайте обективната картина в страната. Ние сме на ваша страна и на страната на истината.Така завършва коментара си лидерът на БСП Корнелия Нинова по повод репликите на депутата от ГЕРБ Антон Тодоров към водещия на сутрешния блок на Нова телевизия Виктор Николаев.От БСП категорично осъждат \"поредния случай на цензура и заплахи към български журналисти\". Нинова припомня, че преди дни такава заплаха е отправена към Сащо Диков, вчера - към Елена Йончева, а днес и към Виктор Николаев.\"Никакво оправдание, че става дума за лично мнение на един депутат, не може да изтрие факта, че Антон Тодоров изразява тези позиции не само в телевизиите, но и от парламентарната трибуна под благосклонния поглед на ръководството на партия ГЕРБ, на председателя на парламента и поощряван с мълчанието на министър-председателя Борисов.\"Според лидера на БСП днешният случай не е прецедент, а начин на мислене на управляващите: или ще мълчите, или ще минем през вас, ще ви уволним, ще ви смачкаме.По-рано тази сутрин от , както и от изказаните от него тези. Всички изказани тези на народния представител Антон Тодоров са негово лично мнение, посочват от ГЕРБ.От Движение България на гражданите поискаха оставката на Антон Тодоров като депутат.ДПС също осъдиха поведението на Антон Тодоров.", "date": "2017.10.06", "title": "Корнелия Нинова зове журналистите да не мълчат"}
{"url": "https://news.bg/health/platiha-40-ot-yulskata-zaplata-na-meditsite-ot-vrachanskata-bolnitsa.html", "text": "Изплатени са 40% от заплатите за юли на персонала на врачанската болница, но служителите й протестират заради неизвестното бъдеще на лечебното заведение, съобщи БНР.Граждани и медици блокираха движението по ключовия врачански булевард \"2-ри юни\". Гражданското недоволство е в подкрепа на болницата, която е пред фалит и в риск да загуби персонала си.Припомняме, по време на първата среща между представители на синдикатите и здравния министър от КТ \"Подкрепа\" поискаха всички държавни и общински болници да станат публични дружества.\"Не може болниците да са търговски дружества - стига с тази търговия. Преди 2 месеца сме дали програма на Николай Петров\", заяви пред News.bg д-р Камен Дамов, председател на медицинска федерация \"Подкрепа\".Лекарите от Врачанската болница са доволни от преведените заплати за месец юли, но се съмняват, че има решение за това как оттук нататък ще получават заплатите си. Тежкото финансово състояние на болницата пречи тя да изпълнява своите задължения и пречи пациентите да бъдат лекувани качествено, недоволстват лекарите.Към момента не се знае колко са подадените заявления за напускане от лекари, медицински сестри и санитари.\"Това е предизвестие с едномесечен срок. Причината за настоящата ми молба е системното неизплащане на трудовите ми възнаграждения от страна на болницата в срок, както невъзможността за осъществяване на медицинска дейност според правилата за добра лекарска практика поради недостиг на основни медикаменти и консумативи\", каза по-рано лекар от болницата във Враца.От ръководството на лечебното заведение са категорични, че търсенето на възможност за оздравяване на лечебното заведение, съвместно с Министерството на здравеопазването, ще продължи и другата седмица.Следобед Общинският съвет във Враца ще гласува да разсрочи с една година дълговете за местни данъци и такси на болницата в размер на 490 000 лева.Припомняме, при вчерашното си участие в Здравната комисия на парламента министър Николай Петров заяви, че се търси вариант държавата да отпуска кредити на обществените болници.", "date": "2017.10.06", "title": "Платиха 40% от юлската заплата на медиците от Врачанската болница"}
{"url": "https://news.bg/world/za-parvi-pat-predstavitel-na-ispanskoto-pravitelstvo-se-izvini-za-nasilieto-v-kataluniya.html", "text": "Представител на испанското правителство се извини за ранените по време на упражненото от полицията насилие на референдума за независимост в Каталуния, съобщават АФП и други медии.Така за първи път официален представител на правителството в Мадрид поднася извинение за полицейското насилие.Енрик Мило, официален представител на испанското правителство в Каталуния, заяви в телевизионно интервю, цитирано от Ройтерс, че когато е видял снимки и кадри с пребити хора, той не е можел да помогне, но \"съжалява и се извинява от името на полицаите, които са се намесили\".\"\", поясни той.При насилието пострадаха близо 900 души.Обаче Мило също обвини каталунския лидер Карлес Пучдемон, че е насърчил хората да излязат и да гласуват, въпреки че правителството и Конституционният съд спряха референдума.По-рано федералното правителство оправда действията на полицията, заявявайки, че те са действали в съответствие със закона по професионален и пропорционален начин. Европейската комисия също защити Мадрид.", "date": "2017.10.06", "title": "За първи път представител на испанското правителство се извини за насилието в Каталуния"}
{"url": "https://news.bg/bulgaria/vaksini-sreshtu-antraks-iskat-veterinari.html", "text": "Ваксини срещу антракс за всички преживни животни в Североизточна България. За това настоява представителството на Българския ветеринарен съюз в Разград, съобщава БНР.Ветеринарите искат в този рисков за болестта район да бъдат възобновени ежегодните пролетни ваксинации. Към момента законовата уредба е животните да се ваксинират само там, където през последните 30 години е имало антракс. Спорите на опасната болест обаче оставали в почвата до 100 години, заяви председателят на регионалната браншова организация д-р Стойко Колев. \"Проблемът за този антракс е единствено в това, че преди 10 години тази ваксинация беше спряна в тези рискови области\", изтъква д-р Стоев.На работна среща за обсъждане на мерките за недопускане на разпространението на заразата в Областната управа беше обявено, че освен започналата масова ваксинация в село Трабище и предстоящата дезинфекция на животновъдни обекти там, по заповед на Агенцията за безопасност на храните в региона се предприеме контрол върху месопреработвателните и млекодобивните предприятия.Следи се и недопускане на нерегламентирана продажба на суровини и храни от животински произход и кожи в областта.", "date": "2017.10.06", "title": "Ваксини срещу антракс искат ветеринари"}
{"url": "https://news.bg/health/i-balgari-iskat-da-uchastvat-v-kontseptsiyata-za-detska-pediatrichna-bolnitsa.html", "text": "От инициативния комитет за построяване на Национална педиатрична болница \"Детски здравен парк\" напомнят на здравния министър Николай Петров да предвиди процедури за включване на всички заинтересовани страни при създаване на концепция за Национална педиатрична болница.Членовете на инициативния комитет са научили от сайта на Министерство на здравеопазването (МЗ), че представители на най-голямата верига френски държавни болници са на посещение в България. Те проучват възможностите за изграждане на педиатрична болница по френски модел у нас.\"Приветстваме ангажираността на Министерството с този въпрос и напълно подкрепяме позицията, че е необходимо първо да се направи анализ на какъв принцип ще работи детската болница, къде да бъде позиционирана и как ще се финансира\", се казва в писмото. От Комитета искат пълна прозрачност за проекта и приветстват включването на чужди специалисти.От инициативния комитет съобщават, че в следващите три месеца представителите на френската страна ще анализират и ще предложат конкретен проект за създаване на педиатрична болница в страната ни.България има остра нужда от съвременна педиатрична болница или както ние я наричаме \"Детски здравен парк\" - болница, която да отговаря на нуждите на децата, техните семейства и специалистите и да развива не само лечението, но и цялостната грижа и политиките за детското здраве в България. Да не забравяме, че изграждането на подобна болница е неразделна част от реформата в детското здравеопазване.От Инициативният комитет за изграждане на Национална педиатрична болница припомнят, че в тяхната организация са включени медицински специалисти, представители на помагащите професии и граждански организации, свързани с подкрепата на децата и семействата, както и граждани, ангажирани с темата.", "date": "2017.10.06", "title": "И българи искат да участват в концепцията за Детска педиатрична болница"}
{"url": "https://news.bg/bulgaria/anton-todorov-nerazbran-i-atakuvan-se-izvini-na-viktor-nikolaev.html", "text": "От пресцентъра на ГЕРБ разпространиха изявление на депутата Антон Тодоров, в която той се извинява на жуналиста Виктор Николаев, въпреки че още в началото се подчертава, че депутатът е останал неразбран.Тодоров обяснява, че не е искал да \"заплашва\" журналиста и наблюдава \"една всеобща истерия\" по темата.\"Нещо повече, самият аз винаги съм държал на истината и на фактите и винаги съм си служил с тях.Антон Тодоров припомня ситуацията и цитира думите си: \"Много силни думи употребявате. Ще Ви изядат хляба. Вече изядоха хляба на колежката ви. И тя малко така беше тръгнала в някаква посока, но сега виждам, че липсва столчето й\".Как е възможно да се прави заключение, че съм заплашвал Виктор Николаев, недоумява Антон Тодоров.Според него думите му не са заплаха, а предупреждение и думи на загриженост.\"Логиката на неговия въпрос визираше \"шайката на Румен Радев\", който назначава служебното правителство. От неговите думи лесно можеше да се направи извода, че тя е желаещата да усвои 1,5 млрд. лева. Моите думи бяха израз на загриженост, че с тези силни думи той би могъл да си навлече гнева на хора, които имат изключителни лостове за влияние.\"Антон Тодоров припомня и случай с \"друг президент, заради когото преди петнадесет години си отиде журналист\" (бел.ред. Иво Инджев от bTV).\"В рамките на по-малко от десет дни съм обект на безпрецедентна атака за оплюване и дискредитация от среди, които никога няма да ми простят разкритията, направени за олигархията, задкулисието, Командирите им и техните бизнес и медийни обръчи. Ченгетата от ДС и РУМНО - също.Въпреки убеждението ми, че съм разбран напълно превратно и думите ми са изтълкувани абсолютно погрешно, аз държа да поднеса извинението си към Виктор Николаев. Правя го заради моя култ към свободата, правя го заради всичко онова, за което се боря повече от 28 години и заради създалата се истерия в определени среди от тази моя реплика, която смятам, че не беше коректно разтълкувана.\"Припомняме, освен скандала от днес с участието на Антон Тодоров в Нова телевизия, името на депутата от ГЕРБ бе в центъра и на скандала около номинацията му за председател на комисията по досиетата. След бурното му обсъждане в продължение на няколко дни Парелелно с това от левицата внесоха проект за  С него от  прибрани архивите. ", "date": "2017.10.06", "title": "Антон Тодоров, неразбран и атакуван, се извини на Виктор Николаев"}
{"url": "https://news.bg/world/gorbachov-i-es-privetstvaha-reshenieto-na-nobeloviya-komitet.html", "text": "Бившият съветски лидер Михаил Горбачов приветства решението на Нобеловия комитет да връчи наградата за мир на Международната кампания за забрана на ядрените оръжия, съобщава АП.Горбачов поясни, че това решение подсилва позицията, договорена между бившия съветски лидер и американския президент Роналд Рейгън на срещата в Рейкявик преди десетилетия.Михаил Горбачов, който самият се обявява срещу ядрените оръжия от напускането на властта през 1991 г., отбеляза в съобщение, че е много обезпокоен от това, че военните доктрини отново позволяват използването на ядрени оръжия.\"\", поясни той.Въпреки че срещата в Рейкявик през 1986 г. се провали в последния момент, тя доведе до подписването на Договора за ликвидиране на ракетите със среден обсег през 1987 г., който забранява всички крилати и балистични ядрени и конвенционални ракети с обсег на действие между 500 и 5 500 километра.В същото време шефът за външната политика на ЕС Федерика Могерини приветства решението на Нобеловия комитет.\"\", написа тя в \"Туитър\".Две страни членки на ЕС - Франция и Великобритания - са ядрени сили.Междувременно НАТО хладно прие новината за Нобеловата награда за мир, информира АФП. Според организацията подобни усилия за свят без атомни оръжия трябва да вземат под внимание \"реалностите\" с глобалната сигурност.Генералният секретар иначе приветства \"вниманието, отделено на въпроса\", и че НАТО е ангажиран да се създадат условия за свят без ядрени оръжия.Но според него подобна забрана поставя под риск постигнатия през годините успех с неразпространението на ядрени оръжия.", "date": "2017.10.06", "title": "Горбачов и ЕС приветстваха решението на Нобеловия комитет"}
{"url": "https://news.bg/crime/momiche-e-sas-schupen-nos-sled-sbivane-po-vreme-na-chas.html", "text": "Две момичета се сбиха в клас, едното е със счупен нос. Инцидентът стана в училище в Кубрат на 5 октомври т.г., съобщиха от МВР-Разград.Пререканието между 14-годишната Н.Д. и 15-годишната К.М. възникнало около 11 часа. Н.Д. е откарана в Спешния център на Кубратската болница с повърхностни наранявания по главата. За случая са уведомени дежурният прокурор и Отделът за закрила на детето. В Районно управление - Кубрат е започната проверка по случая.Припомняме, преди три седмици шестокласник пострада тежко при сбиване по време на час. Момчето е с изваден далак, след като съученик го е нападнал с лакът в корема.", "date": "2017.10.06", "title": "Момиче е със счупен нос след сбиване по време на час"}
