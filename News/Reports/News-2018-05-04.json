{"url": "https://news.bg/crime/nyama-postradali-pri-pozhar-vav-vlaka-sofiya-burgas.html", "text": "Няма пострадали пътници след запалване в локомотива на бърз влак от София за Бургас. Не е имало и опасност за тях. Това съобщиха от БДЖ. В 21:37 ч. при транзитно преминаване през гара Долно езерово на бързия влак № 8613 от София за Бургас машинистите забелязват силен дим под коша на локомотива (тяговия трансформатор).Локомотивният персонал незабавно предприема спиране на композицията в гарата, сигнализират спешния телефон 112 и използват наличните пожарогасители. На място два противопожарни автомобила обливат локомотива.Служителите във влака незабавно са извели всички пътници от композицията - 70 човека, за които е осигурен превоз с автобуси.За пътниците от бързия влак № 3601 от София за Бургас, който в момента престоява в гара Айтос, също ще бъде осигурен превоз с автобуси до Бургас.", "date": "2018.05.04", "title": "Няма пострадали при пожар във влака София-Бургас"}
{"url": "https://news.bg/health/tsenata-na-edin-choveshki-zhivot-zavisi-ot-tova-kade-zhiveem.html", "text": "Фармацевтичните концерни често биват упреквани в това, че блокират важни научни изследвания. Те трупат огромни печалби от хронично болните пациенти, които в продължение на целия си живот са принудени да приемат медикаменти. По-добрата алтернатива би била лекарство, което за кратко време да излекува коварната болест веднъж завинаги. Точно това обещава и американският фармацевтичен гигант \"Gilead\". Неговите хапчета могат например да преборят светкавично хепатит С. Но и те са доста скъпи.Да се излекуваш за два месецаАндреас Майстер е живото доказателство за това. В продължение на дълги години той боледувал от хроничен хепатит С - коварна болест, която постепенно разрушавала черния му дроб. В тази напреднала фаза той бил почти през целия ден на легло. \"Всяка сутрин ставах в 6 часа заедно със съпругата ми, за да изпия едно кафе. И после отново се връщах в леглото. Опитвах се да излизам с кучето навън, но кратката разходка бързо ме поваляше и пак лягах.\"Хепатит С е заразна болест. Андреас не знае как точно се е заразил, но неговият лекар успява да го излекува. С лекарството на \"Gilead\", което съществува от 2014 година. \"Този медикамент блокира размножаването на вируса обикновено само след няколко седмици - така, че вирусът вече не може да бъде открит в кръвта\", казва имунологът Щефан Дупке.Единственият проблем е цената на лекарството. Двумесечният курс на лечение с него струва 40 000 евро. Сума, непосилна за мнозина. Д-р Дупке се ядосва на ценовата политика на концерна. Според него, производството на този медикамент е значително по-евтино. Пациентът Андрес Майстер обаче имал късмет. Германската здравна каса е поела изцяло разходите по лечението, тъй като вече бил тежко болен. Много хора по света обаче нямат достъп до този медикамент.\"Заради високата цена на това лекарство здравната система не може да си позволи да лекува всички пациенти с хепатит С. В някои южни страни пък това е още по-трудно, отколкото в Германия. Вярно, в различните страни то се продава на различна цена, но като цяло в Европа медикаментът е толкова скъп, че не е възможно здравните каси да платят лечението на всички пациенти\", критикува имунологът.Не всички пациенти имат късметПрез 2011 година американският фармацевтичен концерн \"Gilead\" придобива една биотехнологична фирма, която разработва активното вещество. Цената на сделката възлиза на 9 милиарда евро. През 2014 година печалбата на \"Gilead\" само от препарати срещу хепатит С е била 10 милиарда евро. Тенденцията се запазва и през следващите години.Още преди време концернът разкри как формира цените си. \"Нашата ценова политика отчита стандарта в отделните страни. Така например медикаментите ни за Европа или за САЩ са по-скъпи, отколкото за бедни страни като Египет например, където това лекарство струва само 750 евро\", обяснява Норберт Бишофбергер, вицепрезидент на \"Gilead\". Само че в страни като Египет за някои пациенти дори 750 евро са цяло състояние.И все пак: излиза, че цената на един човешки живот зависи от това къде живеем. В Германия мнозина биха могли да получат нужното лечение. В други страни обаче пациентите изобщо не биват лекувани. Морална ли е тази ценова политика? И докога фармацевтичните концерни ще трупат необезпокоявани все нови и нови милиардни печалби?", "date": "2018.05.04", "title": "Цената на един човешки живот зависи от това къде живеем"}
{"url": "https://news.bg/int-politics/ima-saglasie-otnosno-deklaratsiyata-za-sreshtata-es-zapadni-balkani-v-sofiya.html", "text": "Всичките 28 държави членки на ЕС са постигнали съгласие относно текстовете на заключителната декларация, която ще се подпише на срещата на върха в София на 17 май във формат ЕС - Западни Балкани.Това заяви министърът на Българското председателство на Съвета на ЕС Лиляна Павлова. Тя участва в конференцията за разширяването в Комитета по регионите в Брюксел, предаде БНТ.По думите на Павлова все още стои възможността всяка държава да потвърди участието си в срещата.В същото време все още не е ясно дали премиерът на Испания Мариано Рахой ще благоволи да присъства лично на срещата на 17 май в София. Припомняме, на 23 април тази година министър-председателят на Испания Мариано Рахой заяви, че , която ще бъде публикувана по време на срещата на върха ЕС-Западните Балкани в България през май. Причината - Мадрид не иска името и подписът на премиера Мариано Рахой да бъдат \"в същия документ, на същото ниво\" с тези на косовския лидер.По-късно стана ясно, че няма да има вето, при положение, че на декларацията се подпишат", "date": "2018.05.04", "title": "Има съгласие относно декларацията за срещата ЕС - Западни Балкани в София"}
{"url": "https://news.bg/world/rusiya-zadarzha-5-ma-dzhihadisti.html", "text": "Руската служба за сигурност обяви, че са били задържани петима души за тероризъм. Осуетен е бил терористичен акт в Ярославъл, предаде РТ.Те са предполагаеми членове на групировката \"Ислямска държава\". Има данни, че са планирали извършването на терористични атаки в Русия. Осуетен е такъв в град Ярославъл.По време на претърсванията са били иззети взривни устройства, експлозиви, огнестрелни оръжия и боеприпаси.  ", "date": "2018.05.04", "title": "Русия задържа 5-ма джихадисти "}
{"url": "https://news.bg/politics/zaharieva-gotova-e-balgaro-makedonskata-komisiya-za-chistene-na-istoricheskite-sporove.html", "text": "Идната сряда на заседанието на Министерския съвет ще бъде одобрен 7-членният състав на Българо-македонската комисия за изчистване спорните въпроси с Македония. Убедена съм, че няма да има възражения срещу състава на тази комисия. Това заяви външният министър Екатерина Захариева в третата министерска среща в рамките на четиристранния формат България - Гърция - Албания - Република Македония в Солун. В българската делегация е включен и министърът на вътрешните работи Валентин Радев.Тримесечният срок, в който трябва да бъде създадена комисията изтича на 14-ти. Следващата сряда имаме готовност да обявим състава на двете комисии. Поканихме македонците на първото заседание в края на юни в София, обясни Захариева.Имаме съгласие от македонския външен министър Никола Димитров, обясни тя. Не са обсъждани конкретните имена, но има съгласие колко да са членовете, част от тях са историци, писател, хора с дипломатически опит и специалист по средновековна литература, каза Захариева.Очаква се първото заседание на комисията да е в България преди междуправителственото заседание на двете държави. Целта ни е правителството да организира логистиката и да подкрепи учените да си свършат работата.Припомняме, през  Договор за приятелство, добросъседство и сътрудничество между Република България и Република Македония.Парламентът на Македония . 61 депутати в 120-местния македонски парламент гласуваха в полза на договора, а един депутат се въздържа.Шегуваме се, че с гръцкия външен министър Никос Кодзиас се виждаме сигурно по-често отколкото със семействата си и с балканските и европейските министри.Помолих го за решаване на казуса с осъдените български граждани, които са продали автомобилите си или собственици на компании, които отдават автомобили под наем, каза Захариева.Повод за тези думи е случаят с българска транспортна фирма, продала свой бус, в който по-късно са заловени мигранти. От думите на Захариева стана ясно, че гръцкият й колега е поел ангажимент да провери казусите.Тя обясни, че и в двете страни ще бъде проверена връзката между нотариусите и системата на КАТ, така че продажбата да бъде отразявана веднага.Очаква се, че със Софийската декларация (за Балканската среща на 17 май - б.р.) ще се набележат дългосрочни мерки за страните от Западните Балкани. И други държави членки на ЕС обявиха, че този приоритет ще бъде и по време на тяхното председателство на Съвета на ЕС, каза Захариева, след като изтъкна сътрудничеството ни с Гърция и в тази насока.С австрийците работим в постоянен контакт, те вече имат план по време на тяхното председателство какво точно ще направят. Много се надявам в края на юни и Република Македония и Република Албания да започнат тези преговори.", "date": "2018.05.04", "title": "Захариева: Готова е българо-македонската комисия за чистене на историческите спорове"}
{"url": "https://news.bg/regions/ustroystveniyat-plan-na-tsarevo-razreshava-stroezh-varhu-dyuni-spored-aktivisti.html", "text": "Общият устройствен план на Царево предвижда строителство върху защитени дюни и гори след заменки. За това алармират екоорганизации.Организации от коалицията от неправителствени организации и граждански групи \"За да остане природа в България\" внесоха становища по доклада за оценка на степента на въздействие на измененията на общия устройствен план на община Царево и съвместимостта на местата за строеж по плана с местата от европейската екологична мрежа Натура 2000. Становищата на организацията са негативни.Според екоорганизациите докладът за оценка и съвместимост показва редица зони, които потенциално могат да бъдат застроени.Евентуално строителство на тези места би представлявало проблем както за биоразнообразието, което се опазва в защитена зона \"Странджа\", съвпадаща с едноименния природен парк, така и за местния туристически бизнес, категорични са активистите.Според организациите от гледна точка на биоразнообразието най-сериозният проблем е предвидената урбанизация на земеделски земи и горски територии в крайбрежната част на защитената зона. Те са място за почивка при миграцията на втория по значимост миграционен път в Европа \"Виа Понтика\" и местообитание за редица видове бозайници, птици, влечуги и земноводни, както и ценни растителни видове.Съответно докладът не е оценил редица въздействия като заустването на води в Черно море, разполагането на преместваеми обекти по плажа, светлинното замърсяване и други.Оказва се, че общият устройствен план на Царево е в нарушение на Закона за горите. Той предвиждал урбанизация на горски имоти, придобити чрез замяна с държавни имоти в землището на село Лозенец.Според екозащитниците планът е в нарушение и на член 17а от Закона за устройство на черноморското крайбрежие. Той предвиждал урбанизация, строителство, промяна на предназначението върху подвижни (бели) дюни, неподвижни дюни с тревна растителност (сиви дюни) и облесени дюни в имоти, които са картирани в специализираните карти на агенцията по кадастъра на дюните в землището на село Лозенец.Оказвало се и че експертите, които са изготвили доклада, изобщо не са оценили значимостта на крайбрежните територии, а са оценявали загубата на площи единствено на ниво зона, която е с голяма площ, и от там засегнатите проценти изглеждат ниски.Застрояването ще засегне драстично пейзажа и ще възпроизведе проблемите, които вече срещаме в други части на българското Черноморие - свръхпредлагане на легла, загуба на бизнес за местните хора, замърсяване на морската акватория и брега и подлагане на изпитание на цялата обслужваща местното население инфраструктура - вода, ток, канализация, проблеми със сигурността поради многократно увеличения трафик на хора, които в пъти превъзхождат по брой местното население.В представената за обществени консултации информация липсват съществени части от проекта за общ устройствен план на община Царево, които са задължителни по закон и задания, обясняват още активистите. Липсващата текстова и картна информация не позволява обществеността да се запознае с изисканите от закона пределно допустими рекреационни капацитети на курортите, ваканционните селища и вилните зони.В картния материал липсвали и задължителните елементи на новопредвидената транспортна техническа инфраструктура.", "date": "2018.05.04", "title": "Устройственият план на Царево разрешава строеж върху дюни според активисти"}
{"url": "https://news.bg/int-politics/raneni-sa-30-palestintsi-pri-sblasatsi-v-gaza.html", "text": "Израелски войници стреляха и със сълзотворен газ срещу протестиращи палестинци на границата между Газа и Израел, ранени са около 30 души, съобщава \"Ройтерс\".Медиците съобщават, че 10 души са простреляни и ранени, на 20 е оказана медицинска помощ за вдишване на газ.Младежи търкаляха изгорели гуми на разстояние до 500 метра от оградата на границата, използвайки дима като прикритие, срещу израелските войници от другата страна. Най-малко 43-ма палестинци са убити от израелската армия през последния месец.Протестиращите коментират, че са използвали прашки, за да свалят малък израелски наблюдателен дрон.\"Ако не беше окупацията, щяхме да живеем толкова свободно, колкото хората в други страни. Ако не ни позволят да се върнем, поне трябва да ни позволят държава\", обяснява 24-годишният Ахмед.", "date": "2018.05.04", "title": "Ранени са 30 палестинци при сблъсъци в Газа"}
{"url": "https://news.bg/bulgaria/manolova-vnese-zakonovi-popravki-za-pensiite-na-siratsite.html", "text": "Омбудсманът Мая Манолова внесе в парламента проект за промени в полза на децата сираци, предаде БНТ. Промените засягат 5800 деца.Според тях, за получаване на наследствена пенсия няма да се изисква определен осигурителен стаж, както и ще отпадне подоходният критерий за получаване на персонална пенсия от децата сираци с един родител.Това заяви Мая Манолова.", "date": "2018.05.04", "title": "Манолова внесе законови поправки за пенсиите на сираците"}
{"url": "https://news.bg/crime/obvinyavat-ruskinya-opitala-da-vleze-v-sarbiya-s-falshivi-dokumenti.html", "text": "Районната прокуратура в Сливница наблюдава досъдебно производство, образувано спрямо гражданка на Русия, която опитала незаконно да премине границата между България и Сърбия.Според обвинението на 27 април тази година рускинята се возела в автобус на българска фирма, пътуващ по маршрут България - Франция. Рейсът пристигнал на ГКПП \"Калотина\" на трасе \"Изходящи автобуси\".При проверката на документите на пътниците рускинята представила на граничарите чуждестранен официален документ за самоличност - гръцка лична карта, издадена на лице с инициали E. G. S. Служителите на пункта обаче се усъмнили в достоверността на документа, при което жената е била задържана.Рускинята е родом от град Смоленск. Към момента тя е с мярка за неотклонение \"задържане под стража\".Разследването по случая продължава.", "date": "2018.05.04", "title": "Обвиняват рускиня, опитала да влезе в Сърбия с фалшиви документи"}
{"url": "https://news.bg/crime/nad-60-000-dela-sa-resheni-v-administrativnite-sadilishta-i-vas-za-2017-g.html", "text": "Над 60 000 дела са решени във ВАС и 28-те административни съдилища в страната за 2017 г., съобщиха от ВАС.Административното правораздаване в България е на второ място по натовареност сред всички съдилища, според данните за дейността на съдебната система за 2017 г.Позовавайки се на информационното табло на ЕС от ВАС отчитат, че българското административно правораздаване запазва челната си позиция в Европа по качество, бързина и ефикасност, въпреки увеличаването на обема дела и неравномерната натовареност.Общо 60 432 дела са били свършени във ВАС и в 28-те административни съдилища в страната през 2017 г. От тях 44 620 дела са били свършени в 28-те административни съдилища в България /9913 са били прекратени/.За периода са били отчетени над 46 000 новообразувани административни дела в 28-те административни съдилища. Близо 57% от делата са били разгледани от съдиите в четири административни съдилища - София-град, Пловдив, Варна и Бургас.Във Върховния административен съд са разгледани общо 22 010 дела, като 15 038 от тях са били административните дела образувани през м.г. Това е с над 6% повече спрямо предходната 2016 г. За същия период са били свършени 15 812 административни дела, като в края на 2017 г. са останали по-малък брой висящи дела за разглеждане спрямо края на 2016 г., показва статистиката.Пленумът на ВАС и общите събрания на 28-те административни съдилища единодушно се обявиха срещу решението на МС за възлагане на външни експерти да изготвят функционален анализ на системата на административното правораздаване у нас.Мотивите са, че структурна реформа в системата на административните съдилища не е необходима, а чрез законодателни промени може да бъде преодолян проблемът с високата натовареност на ВАС и неравномерната натовареност на 28-те административни съдилища. В тази връзка са решението на Конституционния съд и предстоящите промени на второ четене на АПК, информират от ВАС.През тази седмица ръководството на ВАС проведе поредица от срещи с парламентарно представени партии, за да се обсъдят необходимите законодателни промени.", "date": "2018.05.04", "title": "Над 60 000 дела са решени в административните съдилища и ВАС за 2017 г."}
{"url": "https://news.bg/politics/da-razvivame-dunavskiya-region-zaedno-prizova-rumen-radev.html", "text": "Наш дълг е да развиваме Дунавския регион като фактор за икономически напредък и свързаност в Европа. Това заяви президентът Румен Радев на съвместна пресконференция с държавните глави на Република Австрия Александър Ван дер Белен и на Румъния Клаус Йоханис в Русе, където се проведе неформалната тристранна среща между тримата президенти по покана на държавния ни глава. Срещата беше посветена на бъдещето на обединена Европа и необходимата приемственост на по ключови приоритети в рамките на ротационните си председателства на Съвета на Европейския съюз, които ще се осъществят последователно до средата на 2019 година.Според Радев Дунавският регион е изключително важен за икономическия напредък и свързаността на европейските граждани. По думите му развитието на този регион не трябва да остава в сянка, защото то е ключово за търговията, транспорта и културния обмен на европейските държави по поречието на Дунав.\"Европейският съюз е поставен пред редица предизвикателства за сигурността - военни, технологични, информационни и културни. Само с дългосрочна визия, ясни приоритети и ако обединим своите усилия, можем да се справим с тези предизвикателства\", категорично заяви президентът.Държавният глава изрази увереност и че днешният диалог ще даде тласък на приемствеността и последователността в работата по ключовите общи приоритети на ротационните председателства на трите страни.\"Шестмесечното председателство на Съвета на ЕС, което ще проведат последователно трите ни страни, не е кратко, но не е и достатъчно дълго да доведем до край работата по основните си цели. За да изпълняваме глобалната стратегия на ЕС, имаме нужда от много добра координация и плавно предаване на приоритетите на следващата държава\", допълни Радев.Президентът поясни и че на срещите са били обсъдени основни теми за бъдещето на Европа, между които сигурността, предоставянето на убежище и контролирането на миграцията, интеграцията на Западните Балкани и ролята на кохезионната политика в следващата Многогодишна финансова рамка на ЕС.В хода на неформалната среща е обсъдено и значението на Дунавската стратегия. И тримата президенти се обединиха около мнението, че ефективното реализиране на Дунавската стратегия на Съюза с повече финансови средства и конкретни проекти са от сериозен интерес и за трите държави. По думите на Радев динамичното развитие на Дунавския регион е изключително важен фактор за целия Европейски съюз.\"От векове река Дунав свързва държавите от горното, средното и долното си поречие. По време на Студената война тази връзка беше прекъсната, а сега е наш дълг да я възстановим и изведем връзките между хората на ново и съвременно ниво\", категоричен беше президентът.\"България, Австрия и Румъния имат уникален шанс и отговорност да работят за засилването и реализирането на Дунавската стратегия\", допълни той.\"Обединена и солидарна Европа се характеризира със сплотеност и близост до своите граждани. Най-важното нещо е да поддържаме европейските ценности, защото само чрез тях можем да разрешаваме кризите и да реализираме ефективен напредък по досиетата от наш взаимен интерес\". Това заяви румънският президент Клаус Йоханис по време на пресконференцията.\"Дунавската стратегия стартира с голям оптимизъм и потенциал през 2011 година, някои от нейните цели се реализираха, но други са на ниво намерения\", отбеляза още румънският държавен глава и призова потенциалът на региона да бъде оползотворен.От своя страна австрийският президент Александър Ван дер Белен отбеляза, че трите страни споделят сходни цели и са изправени пред редица общи предизвикателства. Той оцени високо ролята, която страната ни има за утвърждаване на европейската перспектива на Западните Балкани и оцени периодът от 2020 до 2025 година за реалистичен за осъществяване на практически стъпки към присъединяване на страните от региона.", "date": "2018.05.04", "title": "Да развиваме Дунавския регион заедно, призова Румен Радев"}
{"url": "https://news.bg/politics/tagarev-zaplashtaneto-i-funktsioniraneto-na-armiyata-ne-otgovarya-na-savremennostta.html", "text": "Продължава напускането на армията от военнослужещи, без да имаме инструментите да компенсираме некомплекта с подходящ личен състав. Това заяви Тодор Тагарев, който бе военен министър в служебния кабинет \"Райков\" пред БНР.Бившият служебен министър посочи, че начинът на функциониране на армията и нивото на заплатите са неадекватни на съвременните условия. Това е причината за напускането. Над 20% от местата за военнослужещи не са заети, припомни той.По-притеснителното обаче, според него, е, че голяма част от тези незаети места са в бойно поделение от Сухопътните войски. Там би следвало да бъде нашата основна бойна способност. Проф. Тагарев е категоричен, че е задължително да бъдат взети мерки в тази посока.\"Това не могат да бъдат единични мерки, обявявани през месец-два или пет. Тези мерки трябва да са в резултат на един системен преглед и поглед малко по-далеч в бъдещето - как ще се развива българската армия. Това трябва да бъде описано в един или два стратегически документа, които ще направляват развитието на армията в близките години\", заяви Тагарев.Според него вече няма накъде да се съкращават разходите за отбрана, а напротив - трябва да започне плавно повишаване на тези разходи, за да може да се гарантира сигурността. За Тагарев част от икономическия растеж трябва да се насочи към отбраната. По думите му, парадът за празника на Българската армия е трябвало да бъде по-скромен и част от средствата да бъдат насочени за програмата за научни изследвания в интерес на отбраната.По-рано през деня финансовият министър Владислав Горанов съобщи, че за парада ще се дадат половин милион лева. Ден преди него началникът на отбраната ген. Андрей Боцев увери, че парите са били планирани в бюджета за отбрана.Повод за оптимизъм, според Тагарев, е наличието на план за повишаване разходите за отбрана през следващите години, така че те да достигнат до 2% от Брутния вътрешен продукт през 2024 г.\"Другият повод за известен оптимизъм е, че министър Каракачанов обяви, че е пуснал за съгласуване два проекта за модернизация - за сухопътните войски и за военновъздушните сили. При това положение военнослужещите могат да имат някакви надежди за добро развитие\", каза Тагарев.Като \"притеснителна\" определи Тагарев идеята на лидера на партия \"Воля\" Веселин Марешки за провеждане на референдум за излизане на България от НАТО.Относно дейността на Каракачанов, Тагарев коментира че: \"Добрата практика показва, че в рамките на 1 година трябва да бъдат внесени и желателно - одобрени, всички основни стратегически документи. Ние не само че не виждаме такива документи, но няма информация и да се работи по такива документи в министерството. Нормално е да имаме документ, който да представя отбранителната политика на сегашното правителство - нямаме такъв документ, имаме някакви идеи, които се хвърлят на парче\".", "date": "2018.05.04", "title": "Тагарев: Заплащането и функционирането на армията не отговаря на съвременността"}
{"url": "https://news.bg/world/rusiya-ozho-priklyuchi-rabotata-si-v-siriya.html", "text": "Русия съобщи, че международните инспектори от Организацията за забрана на химическите оръжия са приключили работата си в сирийския град Дума, източно от столицата Дамаск, където разследва доказателствата за проведена химическа атака, предаде Associated Press.Говорителят на руското министерство на отбраната Игор Конашенков заяви в петък, че екипът на Организацията за забрана на химическите оръжия \"е свършил своята мисия\", за да проследи нападението от 7 април.Очаква се да бъде изготвен доклад за констатациите на експертите. Екипът на Oрганизацията многократно бе забавян в опитите си да достигне до Дюма.Говорителят на руското външно министерство Мария Захарова каза, че инспекторите са събрали проби.Западните сили обвиниха руското правителство в Сирия, че използва химически газ в Дума. САЩ, Франция и Великобритания бомбардираха правителствените сайтове в отговор.Русия и Сирия твърдят, че са докарали няколко сирийци от град Дума, където ОЗХО разследва евентуално използване на химически оръжия при нападения на 7 април, като доказателство, че химическа атака не е била извършвана.", "date": "2018.05.04", "title": "Русия: ОЗХО приключи работата си в Сирия "}
{"url": "https://news.bg/crime/silen-pozhar-v-sofiya.html", "text": "За голям пожар в София съобщиха читатели на News.bg.Не е ясно дали има пострадали. Обстоятелствата се изясняват. От МВР са съобщили, цитирани от \"Нова\", че става въпрос за склад в квартал \"Красна поляна\".Той е на фирма \"Аванти\". Складът се намира близо до болница \"Надежда\".", "date": "2018.05.04", "title": "Силен пожар в София"}
{"url": "https://news.bg/regions/protest-v-blagoevgrad-iskat-si-drevnoto-selishte-a-ne-magistrala.html", "text": "Жители на Благоевград излязоха на протест, като се обявиха в защита на , открито по трасето на АМ \"Струма\" между селата Покровник и Зелен дол.В областния град се проведе шествие, организирано от инициативен комитет. Недоволстващите настояват археологическите находки да бъдат запазени, реставрирани и превърнати в музей. Според жителите .В протестното шествие участваха стотици благоевградчани, съобщи Дарик. Те тръгнаха от главната сграда на Югозападния университет и стигнаха до центъра на града.Гражданите са категорични, че протестите им ще продължат докато държавата не гарантира, че древното селище няма да се залее с тонове асфалт.Междувременно стана ясно, че утре премиерът Бойко Борисов ще отиде на специално посещение в Благоевград, за да инспектира лично археологичните разкопки по трасето на лот 3.1 на АМ \"Струма\".Заедно с Борисов в Благоевград ще отиде и регионалният министър Николай Нанков. Предвидено е двамата да направят оглед на участъка на АМ \"Струма\". Възможно е Борисов да вземе със себе си и още един министър - на културата - Боил Банов.За защита на археологическите разкопки вече са инициирани и две петиции. Всеки желаещ може да се включи в петициите и .Гражданите на Благоевград внесоха и предложение до общинския съвет за провеждането на местен референдум, на който да се реши съдбата на древното селище. Очаква се на 11 май, когато е свикано извънредно заседание на съвета специално по този казус, да бъде изготвено официално становище на общината по въпроса.Припомняме и че вчера община Благоевград също излезе с позиция по въпроса. Кметът на града Атанас Камбитов заяви, че общината застава изцяло зад идеята за запазване на археологическите находки в техния автентичен вид.Към Министерството на културата беше създадена и , която да проучи обекта. Докато комисията на излезе със становище, на обекта няма да бъдат допускани никакви строителни дейности, свързани с изграждането на АМ \"Струма\".", "date": "2018.05.04", "title": "Протест в Благоевград - искат си древното селище, а не магистрала"}
{"url": "https://news.bg/entertainment/mezhdunarodniyat-den-na-mezhduzvezdni-voyni-1.html", "text": "Честваме международния ден на \"Междузвездни войни\".От 2011 г. насам на 4 май милиони хора по света честват международния ден на култовата сага \"Междузвездни войни\".Причината феновете да празнуват на днешната дата е, че популярната реплика от филма \"May The Force Be With You\", която в превод означава \"Нека силата бъде с теб\", е много близка по звучене с произнасянето на днешната дата на английски език - \"May The 4th... Be With You\". Буквално това би означавало \"4-ти май.. бъде с теб\".Репликата \"May The 4th Be With You\" за първи път е използвана на 4 май 1979 г., само две години след като излиза първият филм от поредицата - \"Нова надежда\". На 4 май 1979 г. Маргарет Тачър заема поста министър-председател на Обединеното кралство. По случай това Консервативната партия във Великобритания поздравява Тачър със статия във вестника \"The London Evening News\", в която пише \"May the Fourth Be with You, Maggie. Congratulations!\" или шеговито казано \"Нека силата бъде с теб, Маги. Честито!\"Фразата \"May The 4th Be With You\" е използвана и от други видни британски политици. На 4 май 1994 г. британският политик Хари Коен споменава фразата в обсъждане относно националната отбрана в Камарата на общините. Той обаче намира фразата за \"лоша и неуместна шега\" в контекста на засегната тема, за което уволнява човека, изготвил речта му.На 4 май 2012 г. тогавашният кмет на Лондон и сегашен външен министър на Великобритания Борис Джонсън също използва фразата, закривайки с нея речта си, с която приема изборните резултати от кметските избори в Лондон.", "date": "2018.05.04", "title": "Международният ден на \"Междузвездни войни\""}
{"url": "https://news.bg/regions/remontirat-izgoreliya-blok-v-boychinovtsi.html", "text": "Възстановяват изгорелия блок в Бойчиновци.След като дни преди Коледа жилищният блок беше напълно унищожен от пожар, дни преди Гергьовден неговото възстановяване е на финалната права, а надеждата за обитателите на сградата се върна, съобщи bTV.След пожара щетите по блока изглеждаха непоправими. Тогава местната власт откри дарителска сметка.Няколко месеца по-късно по сметката са събрани 38 хиляди лева.Ремонтът вече е пред финалната права. Гредите за ремонта и превозът им са осигурени безплатно.", "date": "2018.05.04", "title": "Ремонтират изгорелия блок в Бойчиновци"}
{"url": "https://news.bg/int-politics/vaglerodnite-emisii-na-evropeyskiya-sayuz-sa-se-uvelichili-prez-2017-a.html", "text": "Емисиите на въглероден диоксид в Европейския съюз от изгаряне на изкопаеми горива са се увеличили през 2017 г., съобщи \"Евростат\", което показва, че ограничаването на емисиите, виновни за климатичните промени и глобалното затопляне, продължава да бъде предизвикателство, отбелязва \"Ройтерс\".Въглеродните емисии в ЕС са се увеличили 1,8 процента в сравнение с 2016 г., като в Малта и Естония увеличението е двуцифрено.Финландия и Дания отбелязват най-резкия спад, докато емисиите в Германия, най-голямата икономика в Общността и все още зависима от въглищата за 40 процента от електроенергията, са се променили съвсем малко.Европейският съюз пледира Парижкото споразумение за климата да бъде спасено, след като САЩ обявиха, че ще се изтеглят от сделката. Споразумението се стреми да ограничи повишаването на средната температура на планетата доста под 2 градуса по Целзий до 2100 година.Целта на ЕС е да намали въглеродните си емисии с 40 процента под равнищата от 1990 г. до 2030 г., а до 2040 г. - с 60 на сто.Докато финансовата криза от 2008 г. имаше отрицателен ефект върху индустриалната дейност, неотдавнашното увеличение на икономическия растеж беше придружено от по-високи въглеродни емисии.", "date": "2018.05.04", "title": "Въглеродните емисии на Европейския съюз са се увеличили през 2017-а"}
{"url": "https://news.bg/int-politics/osnovnata-opozitsiya-v-turtsiya-izbra-uchitel-sreshtu-erdogan-na-izborite.html", "text": "Основната опозиционна Републиканска народна партия в Турция избра един от най-изявените си депутати, който да се изправи срещу Ердоган в изборите на 24 юни, съобщава \"Ройтерс\".Партията, която никога не е печелила избори срещу Ердоган в дългогодишното му управление, номинира 53-годишния бивш преподавател по физика  Мухарем Инче за свой кандидат-президент.\"Аз ще бъда президент на всички, безпартиен президент. Депресиращото време ще приключи на 24 юни\", обясни Инче пред хиляди привърженици, на протест в Анкара, където бе представен от лидера на партията Кемал Киликдароглу.Киликдардоглу коментира, че няма да се кандидатира за президент, като обясни, че ръководителят на партията не трябва да е едновременно и държавен глава.Инче е известен като един от най-енергичните говорители на опозицията в парламента. Той е възприеман като кандидат, който може да противостои на суровата реторика, често използвана от Ердоган и същевременно получава подкрепа от избирателите на партията, както и от консервативни и десни избиратели.Най-сериозното предизвикателство за Ердоган се смята не представителя на Републиканската народна партия, а бившият вътрешен министър Мерал Аксенер, който миналата година основа партията \"Ийи\" (Добро), след като се раздели с националистката партия MHP, която подкрепя Ердоган.Републиканска народна партия, партията \"Ийи\" и две други партии се очаква тази седмица да се споразумеят за избирателен съюз, за ​​да създадат широка коалиция срещу Ердоган.", "date": "2018.05.04", "title": "Основната опозиция в Турция избра учител срещу Ердоган на изборите"}
{"url": "https://news.bg/crime/arestuvaha-dvama-retsidivisti-za-obir-na-zalozhna-kashta-v-pazardzhik.html", "text": "Полицията в Пазарджик задържа двама рецидивисти за грабеж от заложна къща на територията на областния град.Разследването по случая започнало след подаден сигнал на 1 май, според който е извършен грабеж в заложна къща в Пазарджик.Униформените извършили оглед и изяснили обстоятелствата около грабежа. Те установили, че крадецът е влязъл в обекта с маска на главата, след което заплашил служителката. След това мъжът разбил ключалката на стъклената витрина и задигнал няколко златни накита и си тръгнал.Полицаите успели да разберат кой е извършителя - 31-годишен мъж от Септември с инициали И. К. Въпросният има множество криминални прояви и е осъждан многократно. Оказал се, че той има и съучастник - 30-годишен мъж с инициали Д. А. Той бил от село Братаница, област Пазарджик, и също бил регистриран неведнъж в полицията.И двете лица са задържани за срок до 24 часа. По случая е сезирана и Окръжната прокуратура в Пазарджик. Предстои наблюдаващият прокурор да внесе искане в съда за постоянното задържане на двамата рецидивисти.", "date": "2018.05.04", "title": "Арестуваха двама рецидивисти за обир на заложна къща в Пазарджик"}
{"url": "https://news.bg/regions/zasilen-kontrol-po-patishtata-vav-varna-na-gergyovden.html", "text": "Служителите на \"Пътна полиция\" ще осъществяват засилен контрол по пътищата в област Варна през почивните дни.Във връзка с почивни дни покрай Гергьовден във морската ни столица ще има засилено полицейско присъствие по главните пътни артерии на града.Властите във Варна очакват засилен поток от автомобили от и към Варна през събралите се 3 почивни дни. Заради това в петък, 4 май, и в понеделник, 7 май, екипите на \"Пътна полиция\" ще дежурят и на входно - изходните артерии на Варна.Въвежда се забрана за движение на товарни превозни средства на 4 май от 16:00 до 20:00 часа и на 7 май от 14:00 до 20:00 часа.В града се предвиждат засилени полицейски проверки за употреба на алкохол, управление на МПС без свидетелство за правоспособност и други.Припомняме, от началото на настоящата седмица на територията на страната се осъществява  за установяването на водачи и пътници, които не са платили глобите си към администрацията на КАТ за извършени от тях нарушения на пътя. Акцията ще продължи до 6 май.Ако пътните полицаи констатират, че даден водач шофира без да е заплатил глобите си, униформените взимат книжката на шофьора на място. Свидетелствата на неизрядните водачи ще бъдат връщани, след като се издължат.", "date": "2018.05.04", "title": "Засилен контрол по пътищата във Варна на Гергьовден"}
{"url": "https://news.bg/int-politics/mahmud-abas-se-izvini-na-evreyskiya-narod-izrael-othvarlya-izvineniyata-mu.html", "text": "Палестинският президент Махмуд Абас се извини за коментарите, които направи през миналата седмица, които масово бяха заклеймени като антисемитски, съобщават израелските медии.\"Ако хората са се обидили от моето изявление, особено хора от еврейската вяра, аз им се извинявам. Бих искал да уверя всеки, че не това беше намерението ми, и да потвърдя моя пълен респект към еврейската вяра, както и към други монотеистични религии\", изтъкна Абас.\"Бих искал също така да потвърдя нашето отдавнашно осъждане на Холокоста като най-зловещото престъпление в историята и да изразя съпричастността ни към жертвите\", допълни палестинският лидер.\"Също така ние осъждаме антисемитизма във всичките му форми и потвърждаваме нашия ангажимент към решението за две държави и да живеем рамо до рамо в мир и сигурност\", се подчертава в изявлението, публикувано на английски, иврит и арабски.По-късно военният министър на Израел Авигдор Либерман отхвърли извинението на палестинския лидер, посочвайки, че \"Абас е жалък отрицател на Холокоста, който написа докторската си дисертация за отричането на Холокоста, а след това дори публикува книга за отричането на Холокоста. Това е начинът, по който трябва да се отнасяме към него и неговото извинение не се приема\".", "date": "2018.05.04", "title": "Махмуд Абас се извини на еврейския народ, Израел отхвърля извиненията му"}
{"url": "https://news.bg/int-politics/da-otgovorim-na-nuzhdite-na-obshtata-evropeyska-sigurnost-apelira-zam-ministar-zapryanov.html", "text": "Динамични, сложни и комплексни са заплахите пред Европа - от миграционните потоци, нестабилността по източна и южна граница, през постоянните терористични заплахи и радикализацията, като проблеми за вътрешната и външната сигурност. На тези проблеми наблегна зам.-министърът на отбраната Атанас Запрянов в думите си по време на международната конференция, посветена на изграждането на новата европейска отбранителна идентичност.Запрянов не пропусна увеличените кибератаки, които представляват ежедневна заплаха.\"Трябва да укрепим своите способности\", посочи зам.-министърът, като подчерта, че сигурността трябва да е \"в услуга на нашите общества и нашите граждани\".Запрянов припомни, че в края на миналата година ЕС е изработил декларацията ПЕСКО, която е предшественик на новата ера в европейското сътрудничество. \"Основното, което се съдържа в нея е по-близкото и тясно сътрудничество за ефективната защита на нашите граждани\", констатира Запрянов и допълни, че целите и задачите затова не са никак лесни, елементарни и ясни.Тя изисква ангажимент към държавите да заделят финансови средства и сили. България най-после се присъедини към този проект, обясни той.С тази инициатива са поставени някои открити въпроси и проблеми. Едни от тях са, че има различия между отделните съюзници. \"Преди да започнем да развиваме общи способности, трябва на първо време да се споразумеем как да се справим с общите заплахи и средата на сигурност\", каза още Запрянов и изрази увереност, че стратегията за новата европейска отбранителна идентичност е изключително добра.Зам.-министърът на отбраната посочи, че за да може да се справяме със заплахи, трябва да подсилим военната сила, да укрепим способностите си, да развием и да разработим достатъчно добри нови мерки, с които да разрешим проблема.Запрянов изтъкна, че за първи път Европейският съюз се е решил да създаде Европейска програма за промишлено развитие на отбраната. \"За да понесем нашата отговорност, на 1 януари от тази година имаме програма за увеличение на бюджета за отбрана с 2%, с което да продължим участието си в мисиите\", заяви той.Скоро ще разработим и пътна карта за развитие на въоръжени сили до 2032 г., по предложение от Националния съвет за национална сигурност, подчерта Запрянов.", "date": "2018.05.04", "title": "Да отговорим на нуждите на общата европейска сигурност, апелира зам.-министър Запрянов"}
{"url": "https://news.bg/health/yanuarskite-zaplati-prez-may-shte-poluchat-raboteshtite-v-loveshkata-bolnitsa.html", "text": "В последния работен ден от втората седмица протести на медиците от Ловешката болница от Министерството на здравеопазването обещаха, че през месец май ще изпратят януарските заплати на работещите. Въпреки заявката от МЗ, че ще платят забавените заплати, лекари, медицински сестри, санитари и служители на лечебното заведение отново излязоха на протест, съобщи БНР.Те блокираха за кратко една от основните улици в града. Ловешките медици искат трайно решаване на проблема със заплащането, условията на труд и яснотата за бъдещето на тяхната болница. Липсата на пари принуждава много от тях да напускат. Заради недостиг на персонал може да бъдат затворени още отделения.Някои от протестиращите заявиха: \"Колегите масово напускат. Няма как да си изхранят семействата. Остават единствено пенсионери, които все пак разчитат на някакъв страничен доход. Най-вероятно чакат да се самозакрие. Без пари не се издържа\".Протестиращите конкретно заявиха, че искат да знаят какво ще стане с лечебницата: \"Може да издържим още 5 месеца без заплати, но някой да дойде и да каже: \"Тази болница ще я има. Персоналът ще го има\".В момента състоянието на лечебното заведение е трагично. \"Пациентите идват по спешност, няма с какво да се лекуват. Липсват всякакви консумативи\", казаха медиците. Протестите на ловешките медици ще продължат. За 7-ми май те планират гражданско неподчинение на главния път София-Варна.", "date": "2018.05.04", "title": "Януарските заплати през май ще получат работещите в Ловешката болница"}
{"url": "https://news.bg/comments/lakmusat-ivancheva-koy-kakvo-iska-vav-vlastta.html", "text": "Казусът с ареста на кметицата на \"Младост\" Десислава Иванчева предизвика серия от въпроси и размъти блатото както в обществото, така и във всички власти - законодателна, изпълнителна, съдебна, че дори и в четвъртата - медиите. Показният арест в центъра на София гарантирано ще остане един от паметните и емблематични случаи, които ще се помнят години наред по ред причини. Така, както остана в обществената памет и друг подобен случай на борба с корупцията - ареста на бившия военен министър Николай Цонев, на когото прокурор Роман Василев каза знаменитата реплика: \"На колене като истински престъпник\" при задържането в болница! Въпреки последвалата оправдателна присъда на всички инстанции и излизането на прокурор Василев от системата, желанието на разследващите и прокуратурата да бъдат \"силните на деня\" или поне в момента на ареста, пролича. Пролича и сега по време на задържането на кметицата на \"Младост\" Десислава Иванчева.Темите за размисъл са много. Нужно ли беше този арест да е в центъра на София и да предизвика недоволството на столичани, които с часове обикаляха по обходни маршрути заради описването на подкупа банкнота по банкнота? Не се ли нарушиха някои основни човешки права - цял ден прави, с белезници под слънцето, без вода и право на тоалетна? Това, което медиите показаха и обществото видя в първия ден на ареста, беше репресия от страна на прокуратурата срещу две слаби, невъоръжени и очевидно беззащитни в този момент жени. Именно заради начина на задържане на Иванчева и заместничката й Биляна Петрова, хората започнаха да им съчувстват и да им влизат в положението. А разследващите не си направиха труда да кажат поне защо ги държат на улицата. Това стана ясно доста по-късно. Не така стои въпросът с посредника и бивш кмет на \"Младост\" Петко Дюлгеров, на когото бяха спестени тези кадри и той тихо и кротко даваше обяснения в полицията. А той също е с обвинение за участие в корупционната схема. Този арест съвсем неслучайно бе толкова показен в центъра на София.Този арест е лакмус за интересите на всички власти и трябва да се разглежда изключително внимателно. Нека не забравяме, че все още тече българското европредседателство. Властта нямаше как да пропусне възможността да покаже колко активно изпълнява политиката си за борба с корупцията по високите етажи на властта. Освен това, нека не забравяме и че наближават избори съвсем скоро, вероятно дори наесен, след финала на европредседателството и лятната ваканция. Работата трябва да се опече отрано.Арестът на Иванчева бе изработен не много умело и доста прозрачно. И думата изработен съвсем не е случайна. Иванчева можеше да бъде заловена със същия подкуп, по същия начин и не чак толкова шумно, но това трябваше да стане публично, за да покаже заявките и претенциите. Съвсем очевидно е след задържането кой какъв е и кой какво иска. Акцията бе \"бойното кръщене\" на новосъздадената Комисия за противодействие на корупцията и отнемане на незаконно придобито имущество (КПКОНПИ). Преди месеци бе избран новия й шеф Пламен Георгиев, за когото не трябва да забравяме, че е и бивш прокурор. Георгиев не се притеснява от светлината на прожекторите и няколко пъти дава изявления рамо до рамо с шефа на специализираната прокуратура Иван Гешев. Георгиев е амбициозен и съвсем не мисли да ограничи кариерното си развитие само до поста шеф на КПКОНПИ, а се е прицелил към стола на главния прокурор Сотир Цацаров.Самият Цацаров влезе в словесна престрелка с вицепремиера Екатерина Захариева по случая с \"Младост\", която каза, че \"малко са попрехвърлени границите\", но сравнително бързо уточни, че това е нейна лична позиция, а не на кабинета. Цацаров се застъпи за работата на прокуратурата и на комисия \"Антикорупция\", но е твърде предпазлив. \"Знам също така, че всякакви бързи и непредпазливи законодателни идеи не водят до нещо кой знае колко добро\", коментира главният прокурор.Пламен Геоегиев използва случая да поиска право на агентите да задържат. В момента, по закон, те нямат такива правомощия и така Георгиев донякъде оправда дългия престой на Иванчева и Петрова на улицата - трябвало да се ползват служители на МВР. Пламен Георгиев намекна и за други законодателни промени в Закона за устройство на територията, за да облекчи строежите. Не трябва да спираме да си задаваме въпроса кой има полза от всичко, което се случва след ареста на Иванчева.Нека не забравяме и че инвеститорът Александър Ваклин е човекът, дал подкупа. Самият факт, че няколко дни разследващите упорито мълчаха за името на изнудвания бизнесмен, трябва да даде ясен сигнал, че има нещо гнило и от другата страна. Съвсем съмнително стана и когато по време на мерките за неотклонение на тримата задържани стана ясно, че парите, които Ваклин е дал, били занесени на разследващите за описване и белязване около седмица преди изобщо да спомене, че е бил изнудван. Дали е процесуален пропуск или не е случайно, няма как да се твърди от сега. Но преди дни изплуваха и едни любопитни откъси от разговори със Специални разузнавателни средства. Разбира се, това са съвсем подбрани откъси, за които дори не е сигурно, че са достоверни, но дават ясни индикации за случващото се. В разговор с Иванчева посредникът Петко Дюлгеров я обработва да вземе подкупа и казва, че Ваклин е с връзки в ГЕРБ. И предупреждава кметицата на \"Младост\", че, ако не придвижи преписката му, ще я разпише Йорданка Фандъкова и тя ще вземе парите. Дюлгеров споменава и че каквото влезе в ГЕРБ не излиза, имайки предвид рушвета като предизвиква Иванчева щом е толкова честна, да вземе парите пък с тях да строи детски площадки.Резултатът към този момент е пълен хаос в район \"Младост\", в която живеят 120 000 столичани. В общината след ареста на Иванчева и заместничката й Петрова останаха други двама заместници - Владимир Клисуров и инж. Румен Русев. От ареста Иванчева поиска поста й временно да бъде поет от Клисуров, на когото тя гласува повече доверие. Също от ареста тя заяви, че има заговор срещу нея с цел Русев да заеме нейното място. Оказа се, че Клисуров не желае в никакъв случай \"да си цапа ръцете\". Истината е, че той няма нито опита, нито професионалната квалификация и образование да се занимава с ръководенето на такъв голям район. Заради това той поиска да делегира правата на Русев, въпреки нарежданията на Иванчева. Столичната община и Столичният общински съвет твърдят, че нямат механизъм да изпълнят желанието на Клисуров да прехвърли временното управление на администрацията на колегата си Русев. Клисуров излезе в отпуск, а даде заявка за оставка. Всичко става твърде сложно, тъй като оставката му може да бъде приета само от Десислава Иванчева, която също е в отпуск заради ареста и няма как да изпълнява кметските си ангажименти.Арестът на Иванчева надигна огромна вълна, която всеки опитва да яхне по различен начин. Опитите да се извлекат дивиденти от ситуацията няма да спрат, но въпроса е кой ще успее да се възползва от хаоса. А това тепърва предстои да стане ясно. Тепърва наяве ще изплуват нови подробности и за доказателствата срещу Иванчева, които в началото изглеждаха твърде оскъдни и крайно недостатъчни за осъдителна присъда. Всъщност присъдата в случая е важна само и единствено за самата Иванчева и семейството й. Всички останали заинтересовани отдавна ще са забравили за случая, защото ще са го използвали като носна кърпичка, за да постигнат собствените си цели.", "date": "2018.05.04", "title": "Лакмусът Иванчева – кой какво иска във властта"}
{"url": "https://news.bg/crime/po-moreto-iskat-zakona-za-shuma-da-chaka-do-zimata.html", "text": "По морето искат забавяне на закона за шума. Общините от Южното Черноморие и министърът на туризма Николина Ангелкова се обединиха около идеята, че не трябва да се бърза с приемането на закона преди туристическия сезон, защото ще има отражение върху него.Това стана ясно от срещата в Бургас на мин. Ангелкова с институциите за подготовка на летния сезон.След срещата Ангелкова и представители на общините се обърнаха с призив към вносителите на законопроекта да го оттеглят за есента или зимата. Сред исканията им са създаването на широк обществен дебат по темата.\"Ако сега бъде приет, ще обърка целия сезон. Туроператри, хотелиери и ресторантьори вече са си направили програмата. Нормално беше преди това да се направят срещи с кметове и хората в бранша. Не може с лека ръка се лишим от 17% от бюджета, колкото дава туризма\".Това становище заяви кметът на Созопол Панайот Рейзи. Бургаският кмет Димитър Николов също се обяви за по-широк дебат с местната власт преди закона да бъде приет. \"Готови сме да го обсъдим и с Националното сдружение на общините\", изтъкна Николов.Това лято по Южното Черноморие ще бъдат командировани 760 полицаи. Те ще бъдат \"на курорт\" между 1 юни и 20 септември, за да обезпечат сигурността на летовниците, информира шефът на ОД на МВР-Бургас гл. комисар Калоян Калоянов.Това лято чакаме и чехи, осен румънци и поляци, да пазят туристите в Слънчев бряг, стана ясно от думите му.", "date": "2018.05.04", "title": "По морето искат закона за шума да чака до зимата"}
{"url": "https://news.bg/int-politics/mezhdu-kitay-i-sasht-ostavat-znachitelni-razlichiya-v-targoviyata.html", "text": "Преговорите между САЩ и Китай за търговията приключиха днес без сериозен пробив. Това стана ясно от изявленията на представителите на двете страни.Докато министърът на финансите на САЩ се подготвяше да си тръгне от Пекин, китайската официална новинарска агенция \"Синхуа\" написа, че са били постигнати споразумения \"по някои въпроси\" и че е създаден \"работен механизъм за поддържане на тясна комуникация\".Налице са обаче \"значителни различия\", които изискват \"упорита работа\", добавя китайската агенция.\"Синхуа\" също така подчертава, че китайският вицепремиер Лю Хе \"проведе искрени, ефективни и конструктивни преговори\" с колегата си и с американската делегация. Бил е постигнат \"консенсус\" в \"някои\" области, които бяха обсъдени, включително търговският дисбаланс, услугите, двустранните инвестиции, интелектуална собственост и митата.Американският в. \"Уолстрийт джърнъл\" от своя страна пише, че е научил, че представителите на Вашингтон са настояли за незабавни мерки за намаляване на американския дефицит в двустранния обмен и правителството в Пекин да спре субсидиите си за усъвършенствани технологии.Китай отбеляза, че е повдигнал въпроса за забраната на оборудването на китайската компания ZTE Corp. от страна на американската армия.", "date": "2018.05.04", "title": "Между Китай и САЩ остават значителни различия в търговията"}
{"url": "https://news.bg/politics/boyko-borisov-balgariya-e-loyalen-i-dokazan-partnyor-v-nato.html", "text": "България е един от най-лоялните членове на НАТО, доказан в операциите на Алианса и дал свидни жертви при изпълнението им. Това заяви премиерът Бойко Борисов при срещата си със заместник-генералния секретар на НАТО Роуз Готемюлер, която е на посещение в страната. Той подчерта, че евроатлантическият път на страната ни и членството в Европейския съюз са стратегически приоритет на правителството.Страната ни отдава приоритетно значение на стабилността и сигурността в страните от Западните Балкани. Очакваме напредъкът на държавите-кандидатки да бъде отчетен.\"Трябва да изпратим ясни послания за продължаване на политическия ангажимент и практическото сътрудничество със страните от региона\", допълни премиерът.\"Искаме да превърнем Балканите в строителна площадка, а не в гробове от масови убийства и етнически конфликти\", заяви Борисов. Той акцентира на периодичните прояви на национализъм и етническо напрежение, които могат да доведат до сътресения в региона. Според него, поемането на ангажимент от страните от НАТО и ЕС към тях ще донесе повече стабилност.По време на срещата премиерът информира заместник-генералния секретар на НАТО, че България е готова с актуализирани проекти за придобиване на нови бронирани машини за Сухопътни войски и нов тип боен самолет за ВВС.За по-късен етап се разработва и проект за два многофункционални модулни кораба. \"Въпреки че политическите ни опоненти не приемат увеличението на средствата за въоръжение, мисля, че с тези проекти ние ще ние покрием изискването на НАТО за отделяните разходи за отбрана\", каза Борисов.Зам.-генералният секретар на Алианса Роуз Готемюлер заяви, че Северноатлантическият съюз продължава да подкрепя България. Тя определи страната ни като ценен партньор, който има изключителен принос в общите ни операции, особено към мисиите в Косово и Афганистан.Роуз Готемюлер посочи, че е впечатлена от професионализма на въоръжените ни сили. Тя даде висока оценка и за ролята на България за задълбочаване на сътрудничеството между Алианса и ЕС и приветства успешното провеждане на ротационното председателство на Съвета.", "date": "2018.05.04", "title": "Бойко Борисов: България е лоялен и доказан партньор в НАТО"}
{"url": "https://news.bg/health/treti-den-bolnitsata-v-dobrich-e-bez-voda.html", "text": "Трети ден многопрофилната болница в Добрич е без вода заради зачестилите аварии по водопреносната мрежа на града. Всички отделения в болницата работят при изключително трудни условия, алармира директорът на здравното заведение д-р Трифон Йорданов пред БНР.Пореден ден болницата в Добрич разчита на собственото си водохранилище, за да снабдява сградата с вода. Капацитетът му стига само за няколко часа, заяви д-р Йорданов.\"Вечер ни я пускат по малко, колкото да си напълним резервоара, но затрудненията, които изпитваме, са големи\", обясни болничният директор.Преди месеци от ВиК Добрич са свързали болницата с втори резервен водопровод. Това също не е помогнало, тъй като налягането не стига, за да захрани осеметажната сграда.Директорът на болницата се опасява, че може да има и жалби от пациентите. \"Трагедия направо. Не е за говорене\", допълни д-р Йорданов.", "date": "2018.05.04", "title": "Трети ден болницата в Добрич е без вода"}
{"url": "https://news.bg/society/reporteri-bez-granitsi-s-trevoga-za-mediyniya-klimat-v-balgariya.html", "text": "\"Репортери без граници\" -  за собствеността на медиите и свободата на печата в България. Озаглавена \"Бялата книга за свободата на медиите\", тя е изработена от Съюза на издателите в България - СИБ.Докладът съобщава, че нарастващите тайни споразумения между издатели, олигарси и политически партии през последното десетилетие водят до сериозен спад в климата за свобода на печата в тази балканска страна, която е и настоящият председател на Съвета на Европейския съюз.Представяйки доклада пред неправителствени организации - НПО, журналисти и дипломати на международна конференция в София, СИБ изразява тревога за заплахите за медийния плурализъм и независимост в България.\"Натискът върху независимите медии е систематичен през последните десет години. То е толкова сложно и липсва прозрачност, че някои хора не го разбират, а други не вярват\", коментира председателят на СИБ Теодор Захов.Докладът разкрива причините за този спад, включително и факта, че финансовата криза през 2008 г. кара чуждестранни инвеститори в българските медии да продадат своите акции на български компании, като по този начин помагат на малка група местни олигарси с политически връзки да се появят като новите господари на медиите в страната.Докладът подчертава как собствеността на медиите и дистрибуторските мрежи се концентрира в ръцете на няколко олигарси, преди всичко Делян Пеевски. Докладът също така подчертава липсата на прозрачност по отношение на собствеността в медиите, злоупотребата с държавни и европейски средства и система от субсидии, които благоприятстват проправителствените медии.\"Преди десет години България бе на 36-о място в световния индекс на свободата на печата на RSF. Сега тя се нарежда на 111-о място, най-ниската позиция за държава-членка на ЕС\", коментират в своята публикация \"Репортери без граници\".", "date": "2018.05.04", "title": "\"Репортери без граници\" с тревога за медийния климат в България"}
{"url": "https://news.bg/int-politics/kitay-shte-prodalzhi-da-darzhi-visoko-velikoto-zname-na-marksizma.html", "text": "Президентът на Китай Си Цзинпин обеща страната му да продължи да следва марксизма, докато най-голямата комунистическа партия в света се подготвя да отбележи 200-годишнината от рождението на Карл Маркс, съобщава \"Франс прес\".Китай ще продължи да \"държи високо великото знаме на марксизма\", а партията завинаги ще остане \"пазител и практик\" на философията, подчерта Си Цзинпин по време на официално честване в китайския парламент в Пекин.Марксизмът все още господства в Китай, въпреки че от десетилетия китайската икономика отбелязва невероятен растеж, движен от пропазарна политика, което го направи втората най-голяма икономика в света.Учениците учат теориите на Маркс и Ленин в гимназиите, а държавните служители - дори журналистите в държавните медии - трябва да преминават задължителни курсове по марксистка теория, за да си гарантират повишения в службата.Наследството на германския революционен философ продължава да предизвиква разногласия в много части на света, включително в собствената му страна.Ала в Китай 200-годишнината от рождението на Маркс се разглежда като възможност за \"възстановяване на теоретичната душа\" на китайския народ, както с апломб обявява един от китайските печатни официози.Суетнята около отбелязването на събитието в дните преди големия ден, който е утре (5 май), включва документален сериал на китайската държавна телевизия, озаглавен \"Маркс е прав\".Пекин също така дари голяма бронзова статуя на философа на родния му град Трир в Западна Германия, където неговата работа остава спорна повече от четвърт век след падането на Берлинската стена.Си Цзинпин призова днес партийните членове да си изградят навика да четат марксистки класици и да възприемат това като \"начин на живот\" и \"духовно търсене\".Китай е най-голямата самоопределила се социалистическа страна в света след рухването на Съветския съюз, а държавни компании продължават да държат монопол в ключови икономически сектори.Но в Китай живеят също така и над 370 милиардери, като само в САЩ те са повече, а разликата в богатството между градския елит и селската беднота се е увеличила през последните години.Придобивките на капитализма - включително луксозни марки, които наводниха страната след реформирането и отварянето ѝ в края на 1970-те години, - накараха някои анализатори в миналото да предположат, че партията просто си е сложила марксизма като \"брошка\", но че практическите икономически проблеми са надцакали идеологията.Си Цзинпин обаче отхвърли скептиците, изтъквайки, че \"Китайската комунистическа партия е напълно коректна (в избора си) да напише марксизма на своето собствено знаме\".", "date": "2018.05.04", "title": "Китай ще продължи да \"държи високо великото знаме на марксизма\""}
{"url": "https://news.bg/int-politics/rusiya-pita-nato-za-cheshkite-zapasi-ot-novichok.html", "text": "Русия се интересува, кой и как наблюдавал в Чешката република унищожението на нервни агенти тип \"Новичок\", коментира говорителката на министерството на външните работи на Русия Мария Захарова, цитирана от \"РИА Новости\".Чешкият президент Милош Земан съобщи, че през ноември миналата година в институт за научни изследвания на Министерството на отбраната в Бърно е произведен малко количество от нервния агент А230 познат като \"Новичок\", тестван е и скоро след това е унищожен. Според чешкото военно разузнаване \"Новичок\" се отнася до веществото A230, а според Службата за сигурност и информация (контраразузнаването) за A234.\"Те казаха, че веществото в Чешката република е унищожено. Кой е наблюдавал това? Все пак имат съответните експерти. И как е документирано? Това са все въпроси, по-специално към НАТО ... и на тях трябва да се отговори\", коментира Захарова.Тя изрази надежда, че Лондон ще се примири с информация за \"Новичок\" в Чешката република. Захарова обясни, че Москва очаква от НАТО официален отговор, кои други държави от Алианса участват в проучването на такива вещества.\"И НАТО не знаят, че само преди година в Чехия синтезиран \"Новичок\", вярвате ли ... И сега е добър въпрос - Кой, как и на какво равнище участва в надзора на тези програми от НАТО\", коментира Захарова.Във връзка с информацията на Милош Земан, говорителят на Путин, Дмитрий Песков коментира, че това е \"ясна илюстрация на неоснователната позиция, която британските власти са заели\", съобщи АП.Чешкият президент е известен с про-руски възгледи, но Чешката република се присъедини към други западни държави в изгонването на руски дипломати в резултат на отравянето.Великобритания продължава да обвинява Русия, а международните инспектори потвърдиха констатациите.", "date": "2018.05.04", "title": "Русия пита НАТО за чешките запаси от \"Новичок\""}
{"url": "https://news.bg/society/armiyata-na-makedoniya-se-vklyuchva-vav-voenniya-parad-na-6-may-v-sofiya.html", "text": "За първи път във военния парад на 6 май в София ще участва и представителен блок на Армията на Република Македония, съобщиха от Министерството на отбраната.Представителният полк от съседна Македония вече проведе съвместна репетиция за парада в неделя наред с българските военнослужещи.Участието на представителен блок на Армията на Република Македония в парада в София по повод 6 май е в знак на това колко са важни добрите междусъседски отношения. Това заяви министърът на отбраната на Македония Радмила Шекеринска, която по-рано днес се срещна с министъра на отбраната Красимир Каракачанов.\"Смятаме, че това е добра инициатива, затова я поддържаме\", допълни Шекеринска. От своя страна Каракачанов също определи това като знак за партньорство и сътрудничество.По повод отбелязването на 140-та годишнина от Освобождението на България от турско робство на 3 март тази година в парада на 6 май ще се участват над 1 600 военнослужещи от Въоръжените сили на страната ни.Военният парад ще започне от 10 часа на площад \"Княз Александър I\" в София. На него ще бъдат представени 52 верижни и колесни бойни машини на Сухопътните и зенитно-ракетни войски, както и 14 вертолета и самолета на Военновъздушните сили.По традиция парадът ще бъде открит от вертолет \"Ми-17\" на Военновъздушните сили, носещ националния флаг на Република България. При изпълнението на Националния химн по време на парада ще бъдат изпълнени 20 артилерийски салюта. Във военния парад ще участват Гвардейският представителен духов оркестър с духовите оркестри на видовете въоръжени сили, както и знаменен взвод на Националната гвардейска част със знамената-светини и представителните блокове. След представителните блокове на парада ще преминат в различни формации самолети и вертолети, които са на въоръжение във вертолетната, транспортната, учебната, щурмовата и изтребителната българска военна авиация.Междувременно репетициите за парада продължават.От МВР пък съобщиха, че във връзка с празниците и провеждането на масови мероприятия на територията на страната ще бъде осигурено засилено полицейско присъствие.Инспектор Дарин Димитров от отдел \"Охранителна полиция\" в ГД \"Национална полиция\" заяви, че вече е в хода прилагането на мерки, които да гарантират реда и спокойствието на гражданите в празничните дни. По думите му на местата, където се очаква масово събиране на хора, е предвидено засилено полицейско присъствие и няма да се допускат хора в явно нетрезво състояние.Димитров предупреди още, че на такива места ще бъде ограничаван и достъпът на граждани с обемисти багажи, както и въоръжени лица.По отношение на мерките за парада в София началникът на отдел \"Охранителна полиция\" в СДВР комисар Борислав Муеров уточни, че на 5 май, събота, всички улици, които водят към президентството, ще бъдат тампонирани с механизирана техника, за да се гарантира сигурността.Освен военния парад в столицата ще се проведат и редица съпътстващи мероприятия. Поради тази причина са взети всички необходими мерки и е създадена организация за охрана и опазване на обществения ред, гарантират от МВР.\"На 5 май от 18 часа пред президентството се организира музикално събитие на духовите оркестри, където ще бъдат изградени контролно-пропускателни пунктове\", каза още Муеров и допълни, че на всички мероприятия ще има допълнителни екипи.", "date": "2018.05.04", "title": "Армията на Македония се включва във военния парад на 6 май в София"}
{"url": "https://news.bg/bulgaria/poveche-ot-200-firmi-izlozhiteli-na-webit.html", "text": "Десетото издание на  фестивал Европа (25-ти - 27-ми юни в София) се очертава да бъде най-влиятелното досега!Уникалният микс от повече от 6000 технологични и дигитални експерти (67% ръководни лидерски позиции) с над 1000 законотворци и регулатори от Европа и отвъд прави Webit предпочитана платформа за най-иновативните и влиятелни компании в света (с европейски фокус) да се присъединят и да бъдат сред изложителите..Цели държави имат свои изложбени площи.Сред павилионите на държави тази година са Великобритания, Италия, Холандия и България.Изложението на стартиращите компании е два пъти по-голямо от миналата година, с два пъти повече интерес. Над 2800 стартапа кандидатстваха в състезанието .Тазгодишният фестивал е водещото дигитално и технологично събитие на Президентството на Съвета на Европейския Съюз.Webit.Festival Europe се провежда със стратегическата подкрепа на MasterCard. Основни медийни партньори са Нова ТВ и Нетинфо.", "date": "2018.05.04", "title": "Повече от 200 фирми изложители на Webit"}
{"url": "https://news.bg/crime/rusenski-mitnichari-izzeha-narkotichni-lekarstva.html", "text": "Митничарите от Русе разбиха канал за трафик на наркотични медикаменти. Задържани са 26000 таблетки, информираха от агенция \"Митници\".При продължило няколко дни разследване с претърсвания и изземвания са задържани общо 26000 таблетки от над 20 различни по вид лекарствени средства. Таблетките са изпращани за страни от Западна Европа и САЩ чрез пощенски пратки от България.След събрана предварителна информация и уличаващи доказателства, на 02 май 2018 г. под ръководството на Окръжна прокуратура - Русе, митничари и граничари са претърсвали обществени и частни помещения.На различни места са откривани количества от медикаменти с активни наркотични вещества. При проверките е открит и склад с целия асортимент на предлаганите продукти. Иззети са над 22 500 таблетки от различни видове. Други 3500 таблетки са иззети няколко дни по-рано при проверки и събиране на доказателства за дейността на канала.Полицаите са арестували 40-годишен мъж до 72 часа. Предполага се, че той е организатор на канала.", "date": "2018.05.04", "title": "Русенски митничари иззеха наркотични лекарства"}
{"url": "https://news.bg/politics/sds-pita-mareshki-dali-shteshe-da-uspee-prez-sotsa.html", "text": "Съюзът на демократичните сили (СДС) недоумява за какво се бори председателят на \"Воля\" Веселин Марешки с изказването си, че иска да инициира .\"Като партия, превърнала в своя кауза членството в ЕС и НАТО и осъществила най-важните стъпки за реализирането на тези цели\", от СДС оценяват изказването на Марешки като тревожна симптоматика за състоянието на българския парламентаризъм, имайки предвид и че той е лидер на парламентарна партия в държава, която в момента председателства Съвета на ЕС.\"Г-н Марешки е загрижен за сигурността и силата на България, но ще се бори за напускане на организацията за военно сътрудничество, която на практика гарантира тази сигурност. Това е политически оксиморон\", категорични си от партията.Според СДС Марешки твърди, че ЕС ограбва България и сравнява ситуацията сега със тази по времето на социализма. В този контекст сините питат лидера на \"Воля\" следния въпрос: \"Щеше ли г-н Марешки да развие своя печеливш бизнес в рамките на СИВ, под шапката на Русия, ако Берлинската стена не беше паднала и не бяхме член на ЕС?\"Съюзът на демократичните сили пита Марешки още в коя система за сигурност той вижда бъдещето на страната ни, както и как той оценява влиянието от желанието си да излезем от НАТО върху председателството и личната кауза на премиера за присъединяването на страните от Западните Балкани в ЕС и НАТО.\"Надяваме се, че искрените отговори на тези въпроси ще помогнат на г-н Марешки в преосмислянето на позицията му за референдум за излизането на България от НАТО\", надяват се от СДС.", "date": "2018.05.04", "title": "СДС пита Марешки дали щеше да успее през соца"}
{"url": "https://news.bg/crime/zadarzhaha-nad-35-hil-falshivi-kontrabandni-stoki-na-gkpp-lesovo.html", "text": "Митничари задържаха големи количества фалшиви летни облекла и обувки на световноизвестни марки на ГКПП Лесово.Иззети са 35 681 спортни комплекти и обувки, тениски, блузи, панталони и други текстилни изделия за нарушени права върху интелектуалната собственост. Между задържаните облекла са и детски спортни екипи, имитиращи екипите на футболните грандове \"Барселона\", \"Реал Мадрид\", \"Ювентус\", \"Челси\" и др., включително и екипи с надписи на футболните звезди Роналдо и Меси.Фалшивите стоките са открити при 10 отделни митнически проверки на влизащи в страната от Турция камиони и товарни микробуси и са предназначени за различни европейски държави. Близо 10 000 маркови облекла са иззети само при четири от случаите.На 24 април, при проверка на товарна композиция от влекач с полуремарке с турска регистрация, на МП Лесово са задържани 3 122 недекларирани детски и мъжки тениски и къси панталони, носещи лого на марките Gucci, Armani Jeans, Versace, Fendi, Givenchy и Moncler. Контрабандните стоки са укрити в кашони в дъното на товарното помещение на камиона, зад декларирани текстилни изделия.Други 1 400 недекларирани тениски с лого на марките Pepe Jeans, Levi's, Philipp Plein, Guess и 280 чифта маратонки с лого на Nike и Adidas са иззети на 13 април от камион с румънска регистрация, превозващ стоки от Турция за Румъния.На 14 април, митничари откриват в товарен микробус с украинска регистрация 3 795 спортни и детски тениски, панталони и летни блузи с обозначенията на 10 световни марки, между които Nike, Adidas, Polo, Gucci, Fendi, Calvin Clein, Mickey Mouse и др.Още 1360 декларирани дамски блузи и детски футболни екипи с логo на световни марки, са иззети от друг украински микробус с ремарке. Служители от митническа мобилна група и от отдел \"Митническо разузнаване и разследване\" в Митница Бургас ги откриват в четири отделни пакета, тип \"бали\". Изброени са 904 дамски блузи с подправени знаци на търговски марки, както и 456 детски спортни екипи от фланелки и шорти, имитиращи екипите на футболните отбори \"Барселона\", \"Реал Мадрид\", \"Ювентус\", \"Челси\", \"Борусия Дортмунд\" и \"ПСЖ\", включително и екипи с надписи Роналдо и Меси.Всички стоки, нарушаващи права на интелектуалната собственост, са задържани в изпълнение на Регламент (ЕС) № 608/2013 и Закона за марките и географските означения. Предприети са действия за уведомяване на правопритежателите на съответните търговски марки.", "date": "2018.05.04", "title": "Задържаха над 35 хил. фалшиви контрабандни стоки на ГКПП Лесово"}
{"url": "https://news.bg/politics/tsvetanov-pita-zashto-prezidentat-ne-govori-za-es-na-nova-godina.html", "text": "Лидерът на парламентарната група на ГЕРБ Цветан Цветанов пита защо президентът Румен Радев нито веднъж не спомен ЕС в новогодишното си слово, предаде \"\".\"Нито за момент президентът Румен Радев не каза за предстоящото българско председателство на Съвета на ЕС и въобще за ЕС. На срещата си с австрийския президент вчера повече говори за предстоящото си посещение в Русия и не каза нито дума за успехите на правителството!, ядоса се от парламентарната трибуна Цветанов.Гербаджията изреди успехите на кабинета \"Борисов 3\" за изминалата една година.\"ГЕРБ свали държавния дълг от 29 на 25% от БВП, до края на мандата може да падне на 20% от БВП\", похвали се Цветанов.", "date": "2018.05.04", "title": "Цветанов пита защо президентът не говори за ЕС на Нова година"}
{"url": "https://news.bg/regions/70-koli-s-visoka-skorost-zasekli-kamerite-na-bul-balgariya-za-dva-chasa.html", "text": "По време на празничните дни за Гергьовден ще работят всички камери за превишена скорост по ключовите столични булеварди. Само за два часа в четвъртък на бул. \"България\" са установени 70 нарушители.Това съобщи комисар Тенчо Тенев, началник на \"Пътна полиция\" в СДВР по време на представянето на мерките за сигурност и охрана на обществения ред за празничните дни.За масовото пътуване по Гергьовден от полицията увериха, че е създадена необходима организация, с която да се подпомогне движението по пътищата. \"На всички изходни пунктове ще имаме наши екипи, които да контролират движението на моторните превозни средства. На бул. \"Цариградско шосе\", на АМ \"Люлин\", АМ \"Тракия\" и всички други магистрали ще имаме полицейски екипи, които да контролират успешното излизане на хората за празниците\", каза той.Тенев отправи призив към всички български граждани да бъдат търпеливи, да карат внимателно и да спазват Закона за движение по пътищата.Борислав Муеров, началник на отдел \"Охранителна полиция\" в СДВР, допълни, че Министерство на отбраната и Националната гвардейска част организират музикално събитие на 6 май, което ще бъде подкрепено от достатъчен брой служители на СДВР.\"На 5 май от 18.00 ч. пред Президентството се организира друго музикално събитие на духовите оркестри, където ще бъдат изградени контролно-пропускателни пунктове\", каза той и допълни, че на всички мероприятия ще има допълнителни екипи.Муеров посочи, че и на 5 май в цялото парково пространство в Борисовата градина ще има полицейски екип - причината е честването на 70-годишнината на ЦСКА.Бойко Рановски, началник отдел \"Пътна полиция\" към националната полиция (ГДНП), коментира, че по време на почивните дни е създадена достатъчно добра организация - ще има и достатъчен брой полицейски екипи, които да гарантират сигурността на обществения ред и сигурността по пътищата. \"Акцията за неплатени глоби и невръчени фишове продължава до 6 май и ако някой бъде хванат, ще се наложи първо да я плати и след това да излезе извън страната\", напомни Рановски.Началникът на \"Пътна полиция\" посочи, че преди официалните празници се спира и се ограничава движението на тежко товарни автомобили над 12 тона по основни магистрали и пътни артерии.", "date": "2018.05.04", "title": "70 коли с висока скорост засекли камерите на бул. „България“ за два часа"}
{"url": "https://news.bg/int-politics/bez-nobelova-nagrada-za-literatura-prez-2018-a-zaradi-seksskandala.html", "text": "Организацията, която решава на кого да бъде връчена Нобеловата награда за литература, обяви, че през тази година няма да има носител на приза заради разразилия се сексскандал в организацията, съобщават световните информационни агенции.Шведската академия, която връчва Нобеловата награда за литература, изпадна в криза заради нейното отношение към обвиненията срещу съпруга на членка на академията. Тя междувременно си подаде оставката, както и ръководителят на академията и още четирима членове.Академията уточни, че победителят за 2018 г. ще бъде обявен заедно с победителя за 2019 г. догодина.Това е най-големият скандал, разразявал се около Нобеловите награди, откакто тя е била връчена за първи път през 1901 г.От Шведската академия подчертаха, че решението е било взето заради липсата на обществено доверие.Някои членове на академията изтъкват, че наградата трябва да продължи да защитава традицията, но други посочват, че институцията не е в състояние да представлява наградата.Освен шестте години по време на световните войни е имало само една година, в която наградата не е била присъдена. През 1935 г. не е бил намерен достоен победител.Скандалът започна да се развива през ноември миналата година, когато френският фотограф Жан-Клод Арно, който ръководи културен проект с финансиране от Шведската академия, беше обвинен от 18 жени в сексуален тормоз.Няколко от предполагаемите инциденти са се случили в имоти, принадлежащи на академията. Арно отрича обвиненията.По-късно организацията гласува против отстраняването на съпругата на Арно, поетесата и писателка Катарина Фростенсон, от нейната комисия.Това, заедно с обвиненията в конфликт на интереси и изтичането на имената на носителите на Нобелова награда, вся раздор в Шведската академия.Последва вълна от оставки, включително на Фростенсон и ръководителя на академията проф. Сара Даниус.Сега академията има само 11 членове. Един от тях - Керстин Екман, е била неактивна от 1989 г. насам, когато академията отказа да осъди фетвата (смъртната присъда), издадена на Салман Рушди заради книгата му \"Сатанински строфи\".Уставът изисква кворум от 12 души за гласуване за приемането на нови членове.Технически, членовете са назначени доживотно в Шведската академия и не могат да подават оставки, въпреки че могат откажат да участват. Покровителят на академията крал Карл XVI Густаф заяви, че ще промени правилата, за да им позволи да напуснат официално.Всичко това означава, че през 2019 г. ще бъдат обявени две награди за литература. Това не е първият път, в който това се случва. Например през 1935 г. не е връчена награда, като тя е връчена година по-късно на американския драматург Юджийн О'Нийл.Кампанията #MeToo, която алармира за широкото разпространение на сексуалния тормоз, може да е изиграла роля в решението на академията.", "date": "2018.05.04", "title": "Без Нобелова награда за литература през 2018-а заради сексскандала"}
{"url": "https://news.bg/economics/ek-otsenyava-usiliyata-na-balgariya-za-svarzanostta-na-zapadnite-balkani.html", "text": "Европейската комисия оценява усилията на България за транспортна и дигитална свързаност на Западните Балкани. Това изрази еврокомисарят по въпросите на вътрешния пазар, промишленост, предприемачество и малки и средни предприятия Елжбиета Биенковска, която се срещна с министър-председателя Бойко Борисов.Премиерът Борисов от своя страна благодари на еврокомисаря за отличното сътрудничество с Комисията по приоритета за транспортна и дигитжална свързаност на региона. По думите му свързаността на Балканите ще даде добавена стойност за развитието не само на региона, но и на целия Съюз, съобщиха от МС.Борисов посочил, че вижда ангажираност от всички лидери и институции, с които обсъжда възможностите за реализиране на проектите на Балканите. Това му давало повече основания да смята, че интересът на европейските институции и държави към Западните Балкани ще бъде запазен и след края на Българското председателство.В хода на срещата Борисов и Биенковска са обсъдили още укрепването на Единния пазар, цифровата инфраструктура и иновационния потенциал на европейската икономика. И двамата се обединили около позицията, че този процес е ключов за повишаване на конкурентоспособността на държавите членки и подобряване на бизнес средата.Относно предложената от ЕК  година Борисов посочи, че в рамките на председателството ни България ще положи всички усилия за сближаването на позициите на държавите членки относно приоритетните за Съюза политики и разпределението на средствата за тях.", "date": "2018.05.04", "title": "ЕК оценява усилията на България за свързаността на Западните Балкани"}
{"url": "https://news.bg/politics/obsazhdat-kontsesiya-na-ekopatekite-do-stobskite-piramidi.html", "text": "Идеята екопътеките до Стобските пирамиди да бъдат отдадени под аренда или на концесия бе единодушно отхвърлена от общинските съветници в Кочериново. Две екопътеки водят до природния феномен Стобски пирамиди над кюстендилското село Стоб, информира БНР.Дебатите дали природният феномен може да се отдаде на частно външно дружество продължиха повече от час. \"Напрежението в селото е невероятно и ако беше решено обратното, не мога да отговарям\", обяви кметът на село Стоб Георги Ставрев.По-рано днес жители на кюстендилското село Стоб се обявиха против намерението на Общината в Кочериново да отдаде под аренда двете екопътеки към природния феномен Стобски пирамиди. По време на обсъждането на темата в Общинския съвет недоволните граждани заявиха, че ще започнат протести, ако решението бъде прието.В Стоб са категорични, че Стобските пирамиди трябва да останат с досегашния си статут и да не са частни. Кметът Георги Ставрев обясни, че и на двете пътеки работят четири касиерки. \"Те събират такса с касов апарат, както е по закон, парите се отчитат в общината. Знаем вече за всяка година колко пари се изкарват, така че за мен това е без коментар. Не знаем кой ще е собственикът\", допълни Ставрев.Оказва се обаче, че въпреки високата посещаемост, дали заради лошо управление, или неефективна система по пропускателния режим, но Стобските пирамиди засега носят само загуби, твърди кметът на общината Иван Минков.\"Всяка година се субсидира с около 6 хиляди лева. Билети се късат, дават се, обаче е на загуба. Всяка година даваме за поддръжки и не можем да се справим\", каза Минков.Окончателното решението на съветниците се очаква в ранния следобед.", "date": "2018.05.04", "title": "Обсъждат концесия на екопътеките до Стобските пирамиди"}
{"url": "https://news.bg/int-politics/britaniya-razsazhdava-kolko-efektivno-e-chlenstvoto-v-es-za-zapadnite-balkani.html", "text": "За първи път Великобритания ще бъде домакин на годишната среща на Западните Балкани на 9 и 10 юли. Западните Балкани по пътя към членството в ЕС, този въпрос си задава комисия в британския парламент, съобщава на официалната си страница институцията.Като част от Берлинския процес, намерението на тези срещи е да подкрепят Албания, Босна и Херцеговина, Косово, Черна гора, Македония и Сърбия - известни и като Шестте от Западните Балкани - по пътя им към членство в ЕС.Правителството на Обединеното кралство иска ясно да се разбере, че членството в ЕС за групата е от съществено значение за британската визия за сигурен и стабилен регион и че \"Брекзит\" няма да промени подкрепата на Обединеното кралство в този процес.Пет години след началото на Берлинския процес, пътят за членство в ЕС далеч не е ясен за Шестте от Западните Балкани, позволявайки на други международни участници да се възползват от тази несигурност.Комисията по външни работи на британския парламент започва разглеждане на срещата на високо равнище. Работата им ще проучи дали процесът на присъединяване към ЕС се оказва ефективен двигател за реформа на Шестте от Западните Балкани. Искат да разберат какво прави Обединеното кралство, за да помогне, как \"Брекзит\" може да повлияе на процеса и по какъв начин всичко това се усложнява от участието на други международни играчи.Депутатът Том Туджендхат, председател на комисията коментира, че \"Западните Балкани отдавна играят роля в британската история, рискувайки мира в Европа.\"\"Като част от работата на Комисията по нашето допитване за Глобална Великобритания, знаем - правителството заяви, че решението да напуснем Европейския съюз не означава, че Обединеното кралство ще се отклони от световните дела. Премиерът заяви, че срещата на върха през юли ще има \"смел дневен ред\" и че Обединеното кралство споделя визията на Шестте от Западните Балкани за \"мирен, проспериращ и демократичен регион ... здраво закрепен към европейските ценности и допринасящ за европейската сигурност\", коментира Туджендхат.\"Това, което не знаем, е как Великобритания може да подкрепи пътя на Западните Балкани към членството в ЕС, когато нашият собствен път се промени. Това разглеждане ще прецени какво е постигнал досега Берлинският процес и какво може да се постигне на срещата на върха в Лондон и занапред\", допълва председателят на комисията по външни работи на британския парламент", "date": "2018.05.04", "title": "Британия разсъждава колко ефективно е членството в ЕС за Западните Балкани"}
{"url": "https://news.bg/crime/patna-politsiya-apelira-da-karame-vnimatelno-prez-pochivnite-dni.html", "text": "Във връзка с почивните дни около Гергьовден и прогнозите, че много хора ще предприемат пътуване към близки или далечни разстояния, от \"Пътна полиция\" призовават водачите да бъдат внимателни на пътя.За безпроблемното пътуване \"Пътна полиция\" припомня основните правила за движение по пътищата:Припомняме, от началото на настоящата седмица на територията на страната се осъществява  за установяването на водачи и пътници, които не са платили глобите си към администрацията на КАТ за извършени от тях нарушения на пътя. Акцията ще продължи до 6 май.Ако пътните полицаи констатират, че даден водач шофира без да е заплатил глобите си, униформените взимат книжката на шофьора на място. Свидетелствата на неизрядните водачи ще бъдат връщани, след като се издължат. ", "date": "2018.05.04", "title": "\"Пътна полиция\" апелира да караме внимателно през почивните дни"}
{"url": "https://news.bg/regions/dve-detsa-postradaha-pri-pozhar-v-plovdiv.html", "text": "Две деца пострадаха при пожар в Пловдив. Огънят избухнал в нощта срещу петък, съобщи Нова телевизия.Децата са обгазени. Наложила се е евакуация и на 90-годишна трудноподвижна жена.Огънят избухнал малко след 03.00 ч. Три пожарни автомобила и повече от 10-има огнеборци се бориха с пламъците до петък по обяд.Пожарът обхванал автокомплекс, склад за авточасти и част от двуетажна къща, разположена в близост до търговските обекти. По първоначални данни пламъците са тръгнали именно от къщата.", "date": "2018.05.04", "title": "Две деца пострадаха при пожар в Пловдив"}
{"url": "https://news.bg/crime/politsaite-v-razgrad-varnaha-26-000-leva-na-staritsa.html", "text": "Криминалистите от Разград разкриха крупна телефонна измама, съобщава БНР.Полицаите са заловили мулето на измамника и са върнали задигнатите от възрастна жена 26 000 лева.Измамата е извършена по добре познатия сценарии \"помощ на полицията\". В този конкретен случай обаче измамниците изнудили 81-годишната пенсионерка не да остави парите пред входната си врата или да ги хвърли през балкона, а да пътува с такси до село Богданци, община Самуил, където на пейка в центъра на селото да остави сумата.Жената оставила на пейката пазарска чанта с 26 000 лева.Когато разбрала, че е измамена, жената потърсила помощта на истинските полицаи. По случая било образувано досъдебно производство и започнало разследване. В хода на действията полицаите разбрали, че човекът, който взел сумата от жената, е заминал за Варна.Полицаите са установили мъжа, той е задържан, а парите са иззети и върнати на жената. По случая е сезирана и прокуратурата.Предполага се, че задържаният е \"муле\" - той е бил нает да вземе парите от жената и да ги пренесе до телефонния измамник.", "date": "2018.05.04", "title": "Полицаите в Разград върнаха 26 000 лева на старица"}
{"url": "https://news.bg/int-politics/siriyskite-buntovnitsi-predavat-orazhieto-si-sled-nova-sdelka-s-asad.html", "text": "Сирийските бунтовници са предавали тежките си оръжия за втори пореден ден, след като са договорили с правителството на президента Башар Асад ново споразумение за изтегляне от градове в централните части на Сирия, съобщава Сирийският център за наблюдение на човешките права, цитиран от \"Франс прес\".Опозиционните бойци се разбраха със силите на режима и техните съюзници за прекратяване на огъня по-рано тази седмица в контролираните от бунтовниците градове Талбисех, Растан и Ал Хула, които се намират в централната сирийска провинция Хомс.\"Бойците предават своите тежки и със среден калибър оръжия на силите на Русия и на режима за втори пореден ден\", уточняват от Сирийския център за наблюдение на правата на човека.Сред предадените оръжия са артилерия и картечници, посочва Рами Абдел Рахман, който е ръководител на центъра, чието седалище е във Великобритания.\"След като предаването на оръжията приключи, бунтовниците, които искат да напуснат, ще бъдат евакуирани заедно с цивилните\", допълни Рахман.Споразумението за трите града, контролирани от бунтовниците, следва подобна схема на други споразумения, постигнати наскоро в Сирия, най-вече около столицата Дамаск.На бунтовниците и цивилните ще бъде гарантирано безопасно преминаване към контролирания от бунтовниците град Джараблус, който се намира в провинция Алепо, и съседната провинция Идлиб, която почти цялата не е под контрола на правителството.Уточнява се, че споразумението също така предвижда и завръщането на държавните институции в трите града и повторното отваряне на основна магистрала. Магистралата тръгва от Дамаск, минава през Хомс и стига до втория по големина град Алепо в Северна Сирия. Осигуряването на пътната артерия беше основна цел за военните операция на режима.Трите града бяха част от \"зона за деескалация\", договорена преди година от поддръжника на сирийската опозиция Турция и съюзниците на режима Русия и Иран.", "date": "2018.05.04", "title": "Сирийските бунтовници предават оръжието си след нова сделка с Асад"}
{"url": "https://news.bg/economics/i-krib-podkrepya-protesta-na-prevozvachite.html", "text": "Предложените в пакета промени в регулациите на ЕС за товарните превози могат да доведат до унищожаване на транспортния бранш в България. Предвиждат се изключително тежки рестрикции по отношение на транспортния сектор в отделни държави членки.Това е позицията на Конфедерацията на работодателите и индустриалците в България (КРИБ) по повод на внесения пакет за мобилност от Европейската комисия в Европейския парламент и предстоящото му гласуване. В КРИБ членуват най-големите транспортни сдружения - Българската асоциация на сдруженията в автомобилния транспорт и Съюзът на международните превозвачи са нейни колективни членове.Този бранш формира 15% от БВП на страната и осигурява заетост на над 120 хил. души, пишат от конфедерацията.Изискването за завръщането на водачите до дома на всеки 3 или 4 седмици, от каквито и съображения да е продиктувано, на практика ще ограничи достъпа на българските транспортни оператори до европейския пазар. Загубите ще бъдат най-вече за малките и средни предприятия, които разполагат с ограничен автопарк и персонал, пишат от конфедерацията.Шофьорите ще бъдат принудени да се връщат в отдалечени от европейските дестинации райони за своя сметка. Това от своя страна ще доведе до фалити и отпадане от бизнеса на малките семейни фирми, преценяват работодателите.\"С благородния мотив, че предложеният пакет за мобилност е в контекста на защитата на правата на заетите, тяхното по-добро заплащане и право на почивка, в крайна сметка ще ги лиши от възможността да упражняват професията си\", се казва в позицията на КРИБ.Според представителите на бранша промените са чиста проба протекционизъм за няколко държави. Целта е големите страни в Европа да изхвърлят от пазара българските, полските, унгарските и румънските камиони.Работодателите обобщават, че мерките в пакета са силно дискриминационни спрямо българските превозвачи и поставят България в неравностойно положение спрямо останалите страни членки. Промените ограничават правото на труд и равния достъп на икономическите оператори от сектора до единния европейски пазар, пишат от конфедерацията.КРИБ подкрепя предстоящия протест на превозвачите. Становището на работодателите е, че новата регулация е неуместна и несправедлива и не следва да бъде прилагана.Припомняме, ден по-рано от БСК също се обявиха в подкрепа на протеста на превозвачите, обявен за 16-17 май. В тяхната позиция беше споменато, че българските евродепутати и правителство ни имат \"размита и неясна позиция\" по казуса. Малко след това Петър Курумбашев припомни, че всички български евродепутати имат единна позиция в защита на превозвачите. ", "date": "2018.05.04", "title": "И КРИБ подкрепя протеста на превозвачите"}
{"url": "https://news.bg/bulgaria/vzriv-rani-pet-detsa-v-dobrich.html", "text": "Деца са пострадали при взрив в Добрич, съобщи БНР. Пет деца са ранени при взрив на буркан с неустановена течност.В многопрофилна болница в града са настанени три от тях. Те са без опасност за живота. Четвърто дете е транспортирано до Варна, където е настанено в специализирана очна клиника.\"Две от децата са настанени в отделения по ортопедия и травматология с изгаряния по крайниците и едно от децата е настанено в отделение по неврохирургия с травма в областта на гръбначния стълб\", обясни директорът на многопрофилната болница в Добрич Трифон Йорданов.Инцидентът е станал докато децата на възраст около 10 години играели в двора на Студентските общежития в Добрич, които са собственост \"Жилфонд Инвест\".Стела Иванова, която живее в същата сграда, разказа, че децата са намерили буркан, пълен с бяла течност. Докато хлапетата си играели с него бурканът се взривява.\"Просто са си играли зад блока. Намерили са отнякъде този буркан. Нас, живущите, ни съмнява, че е изкаран от мазите\", сподели Стела Иванова.", "date": "2018.05.04", "title": "Взрив рани пет деца в Добрич"}
{"url": "https://news.bg/int-politics/tayani-za-da-ima-es-edinna-vanshna-politika-e-nuzhna-obshta-otbrana.html", "text": "Председателят на Европейския парламент Антонио Таяни смята за необходимо създаването на единна армия на Европейския съюз. Това става ясно от интервю, дадено от него пред \"Spiegel Online\".\"В дългосрочна перспектива Европа се нуждае от собствена армия\", подчертава Таяни, като се аргументира , че не може да има единна външна политика без единна отбранителна стратегия.Той посочва, че сега в ЕС има 28 армии, които в общи линии правят едно и също.По думите му, засилването на сътрудничеството в отбраната ще позволи да се направят значителни икономии и Европа да е по-активна и силна международната сцена.На 2 май Европейската комисия представи проект за бюджета на ЕС за периода 2021-2027 г. Документът предвижда увеличаване на бюджета за отбрана до 1279 млрд евро. Сегашният е 1087 млрд евро. Промяната е свързана с необходимостта да се решават нови задачи като охраната на външните граници на ЕС, миграцията, отбраната и субсидирането на научните изследвания.", "date": "2018.05.04", "title": "Таяни: За да има ЕС единна външна политика, е нужна обща отбрана"}
{"url": "https://news.bg/int-politics/zam-generalniyat-sekretar-na-nato-rouz-gotemolar-idva-dnes-u-nas.html", "text": "Заместник-генералният секретар на НАТО Роуз Готемолър днес ще пристигне в България, предаде БНР с позоваване на официална информация от алианса.Тя ще се срещне с премиера Бойко Борисов, с вицепрезидента Илияна Йотова, с вицепремиерите Екатерина Захариева и Красимир Каракачанов.Роуз Готемолър ще присъства на срещата на министрите на отбраната от ЕС и на конференция за европейската отбранителна политика.Посещението на зам.-генералния секретар но НАТО ще завърши в събота.", "date": "2018.05.04", "title": "Зам.-генералният секретар на НАТО  Роуз Готемолър идва днес у нас"}
{"url": "https://news.bg/world/twitter-savetva-potrebitelite-da-smenyat-parolite-si.html", "text": "Компанията Twitter съветва потребителите си по света, които са над 300 милиона, да сменят паролите на акаунтите си, предадоха информационните агенции.Заради техническа грешка паролите са станали видими във вътрешната мрежа на компанията. Информацията беше огласена в профила на техническия директор на Twitter Параг Агравал.\"Когато вие задавате парола за своя Twitter акаунт, ние използваме технология, която я маскира, за да не може никой в компанията да я вижда. Наскоро открихме грешка заради която паролите са се съхранявали в открит вид във вътрешната система.\" - пояснява Агравал.По думите му, грешката е поправена и \"няма никакви признаци на проникване или на неправомерно използване на паролите\".Въпреки това от социалната мрежа препоръчват на потребителите като превантивна мярка да сменят паролите си в Twitter и на всички други сайтове, където те са идентични.", "date": "2018.05.04", "title": "Twitter съветва потребителите да сменят паролите си"}
{"url": "https://news.bg/world/v-sasht-povdignaha-obvineniya-sreshtu-bivsh-direktor-na-folksvagen.html", "text": "Прокуратурата на източния окръг на щата Мичиган повдигна обвинения срещу бившия генерален директор на германския автомобилен концерн Volkswagen (VW) Мартин Винтеркорн по дело за манипулиране на данни за отделяните от двигателите газове, предаде Дойче веле.Винтеркорн е обвинен в сговор с други служители на концерна с цел да бъдат измамени американските власти и клиентите в САЩ. Той е обвинен и в нарушаване на американския закон за чистотата на въздуха, съобщава сайтът на американското правосъдно министерство.\"Ако се опитвате да измамите САЩ, ще платите висока цена. В публикувания днес обвинителен акт се казва, че схемата на VW за заобикаляне на законовите изисквания води към висшия мениджмънт на компанията.\" - подчертава главният прокурор на САЩ Джеф Сешънс.След инициираното от американските власти разследване през септември 2015 г. от VW бяха принудени да признаят, че по света са били продадени 11 милиона автомобила, чието оборудване е позволявало да се манипулират тестовете за екологичните показатели на двигателите. В действителност замърсяването от отработените газове е превишавало 40 пъти допустимите норми.", "date": "2018.05.04", "title": "В САЩ повдигнаха обвинения срещу бивш директор на Фолксваген"}
{"url": "https://news.bg/bulgaria/evropredsedatelstvoto-pak-ogranichi-dvizhenieto-okolo-ndk.html", "text": "Движението по няколко улици в центъра на столицата ще бъдат ограничено във връзка със събитие от Календара на събитията, свързани с българското председателство на Съвета на Европейския съюз 2018.От 20:00 часа на 4 май до приключване на мероприятието на 5 май се забраняват престоят и паркирането на пътни превозни средства както следва :- на ул. \"Доспат\" между бул. \"Витоша\" и ул. \"Баба Неделя\"- на ул. \"Баба Неделя\"- на ул. \"Д-р Христо Стамболски\"От 7.00 часа до приключване на мероприятието на 5 май ще се забранява влизането на пътни превозни средства само при необходимост и по преценка на отдел \"Пътна полиция\" при СДВР както следва:- на ул. \"Доспат\" между бул. \"Витоша\" и ул. \"Баба Неделя\"- на ул. \"Баба Неделя\"- на ул. \"Д-р Христо Стамболски\"", "date": "2018.05.04", "title": "Европредседателството пак ограничи движението около НДК"}
{"url": "https://news.bg/disasters/ochakvat-oshte-buri-v-indiya.html", "text": "Най-малко 125 души са загинали при жестоките пясъчни бури в Северна Индия. Властите съобщават, че предстоят по-лоши метеорологични условия, съобщи BBC.Високоскоростните ветрове и гръмотевичната буря опустошиха много села, разрушиха стени, оставиха стотици ранени.Говорител на кабинета на омбудсмана в Утар Прадеш заяви пред АФП, че броят на жертвите, които преминалата пясъчна буря взе, е най-висок от тези бури в продължение на повече от 20 години.Длъжностни лица информираха, че смъртността може да се повиши през следващите дни.Индийската метеорологична служба заяви, че преди края на уикенда е възможно да има още бури.\"Хората трябва да бъдат нащрек\", казаха от офиса на помощник-комисаря пред АФП.В двете области Утар Прадеш и Раджастан бурята е прекъснала  електроподаването, изкоренени са дървета, разрушени са къщи.Правителството на Утар Прадеш обяви, че семействата на починалите ще получилат 400 000 рупии като обезщетение.", "date": "2018.05.04", "title": "Очакват още бури в Индия"}
{"url": "https://news.bg/politics/borisov-go-e-sram-ot-provala-na-gerb-s-istanbulskata-konventsiya.html", "text": "Премиерът Борисов определя като голям провал на ГЕРБ начинът, по който са позволили да представят на обществото Истанбулската конвенция. Борисов заяви, че това е нещото, от което го е срам от едногодишното управление на своя трети кабинет.По думите на министър-председателя ситуацията с Истанбулската конвенция е била подценена и тя е трябвало да бъде представена по друг начин на обществото, както и да мине през Председателски съвет. Документът е приет от по-голяма част от Европа и Борисов призна, че по никакъв начин не е очаквал такава реакция при положение, че в България насилието над жените е страхотен бич.Според Борисов ситуацията тогава е използвана от политическите сили. По отношение на оттеглянето от страна на ГЕРБ на Истанбулската конвенция, премиерът заяви, че никога не е бил инат и затова не тръгнал да се бори с общественото недоволство.Припомняме, срещу ратифицирането на т.нар. Истанбулска конвенция се обявиха категорично от Обединените патриоти /ВМРО, \"Атака\" и НФСБ/, както и БСП. Тогава от ГЕРБ оттеглиха документа, който в момента се намира за разглеждане в Конституционния съд.Като друга грешка Борисов посочи също недобрата реакция на ГЕРБ при избухването на скандала с продажбата на ЧЕЗ. Тогава също той и министрите му били неподготвени, по думите му.Премиерът направи аналогия със февруарските събития от 2013 година, когато падна първия му кабинет или както премиерът се изрази: \"ме събориха\". Тогава, по думите му, протестите са били дирижирани от ДПС и БСП. В момента Бойко Борисов увери, че много внимателно, но мълчаливо се наблюдава развитието на сделката с ЧЕЗ. Мълчанието той обясни с това, че всеки един коментар може да бъде атакуван със стотици милиони искове от страна на адвокатите на големите компании.Като своя гордост премиерът изтъкна, намаляването на външния дълг. 2 млрд. и 300 млн. лева свалихме външния дълг на 25%, похвали се Борисов. Той обясни, че в Европа сме трети. \"Люксембург е преди нас с 20%\", информира министър-председателят, но заяви готовност нашият дълг да бъде свален до това ниво до края на годината.По думите му, ако не бяхме събрали с близо 6 млрд. лв. повече от БВП, нямало да се случи така.Борисов коментира свое изказване, че е научил много от Тодор Живков и Симеон Сакскуборготски.\"Докато охранявах Тодор Живков, как работи политбюро, как е действал, как се е оправял - с часове ми е разказвал\", обяснява наученото Борисов. \"Същевременно от Царя съм чул същите истории\", допълни премиерът.\"За това аз считам, че са ми били много от полза и за да предпазя моите приятели в дясно да не кажат някаква глупост, царят казваше: \"Ти си имал шанс да контактуваш с него, когато се е очовечил\", завърши Борисов.Припомняме, че след като на 22 февруари 2018 г. стана ясно, че чешката ЧЕЗ е одобрила , последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала Гинка Върбакова заяви, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи. ", "date": "2018.05.04", "title": "Борисов го е срам от провала на ГЕРБ с Истанбулската конвенция"}
{"url": "https://news.bg/disasters/hilyadi-evakuirani-sled-izrigvane-na-vulkan-na-havayskite-ostrovi.html", "text": "Десетки не много силни земетресения, едно от които с магнитуд 5,1 по скалата на Рихтер, са предизвикали изригването на вулкана Килауеа на най-големият остров на Хавай. Килауеа е изхвърлил пепел и лава в близост до жилищни райони, които са били евакуирани по нареждане на местните власти. Били са евакуирани около 10 хил. души, които са били настанени от Американския червен кръст.Уточнява се, че лавата е достигнала до улица, намираща се в един от кварталите. Други райони, включително зони около Източния рифт, също може да бъдат принудени да се подготвят за извънредна ситуация.", "date": "2018.05.04", "title": "Хиляди евакуирани след изригване на вулкан на Хавайските острови "}
{"url": "https://news.bg/politics/svobodata-na-slovoto-problem-na-zhurnalistite-ne-na-borisov.html", "text": "\"Проблемът в свободата на словото е в собствениците на медии\". Това заяви премиерът Бойко Борисов в ефира на Нова. Той е категоричен, че властта няма отношение към това.Проблемът не е политически или имиджов, а на медиите, обясни Борисов. Той не е отказвал да говори пред медии. Журналисти се били \"обаждали\", че Борисов им бил забранявал да пишат това или онова.\"Нима националното радио или националната телевизия работят за правителството\", пита Борисов и добави, че той никога не е давал интервю там.\"Проблемът е във вас\", обърна се към журналистите премиерът.\"Държавни за националното радио и националната телевизия - никой от тях не може да каже, че правителството му е оказало натиск\", категоричен е премиерът.Министър-председателят изтъкна, че всяка държава има проблеми и даде за пример САЩ. Ако се извадили думите на американския президент, CNN и Facebook, Америка изглеждала като най-тъмната страна на света.Премиерът припомни и случаят с депутата Антон Тодоров, който отправи заплашителни реплики към журналиста Виктор Николаев.\"След един ден вече не беше депутат\", акцентира Борисов. \"Само заради \"столчето\" и вече не беше депутат - така действа ГЕРБ\", отсече премиерът.", "date": "2018.05.04", "title": "Свободата на словото - проблем на журналистите, не на Борисов"}
{"url": "https://news.bg/politics/borisov-garantira-nato-i-es-sa-neizmenni-tsennosti-dokato-gerb-upravlyava.html", "text": "Докато ГЕРБ са в управлението, НАТО и ЕС са неизменни ценности. Това заявки премиерът Бойко Борисов в ефира на Нова. Той акцентира, че България е най-лоялният член и гарантира позицията ни за НАТО и ЕС.Борисов не толерира автономни действия в коалицията, но нямало друг вариант, коментира премиерът посещението на Волен Сидеров в Крим.Президентът Радев много ясно каза по време на предизборната си кампания позицията си за Крим, припомни министър-председателят.\"Не бива да го забравяме. Второ Волен Сидеров, ВМРО и НФСБ са три отделни партии. За да избегнем всякакви противоречия по време на управлението направихме програма. В нея сме описали защо сме заедно. Нито те ще станат ГЕРБ. Гарантирам, че докато ГЕРБ е в управлението НАТО и ЕС са неизменни не само ценности, но сме най-лоялните членове\", допълни Борисов.Премиерът спомена предстоящите избори за европейски парламент и последващите ги местни избори. Там щели да ги оценят. \"Там всички ще отидем като отделни партии\", увери министър-председателят.\"Волен Сидеров иска да си привлича електорат от проруски настроените хора. Валери Симеонов по темата туризъм, тютюнопушене. Иска да си запази лицето пред своите избиратели и да каже: \"Да, нямаше друг начин да се направи правителство, затова сме тук, но ние като партия тези ценности, които имаме си ги пазим\", обясни Борисов.Бойко Борисов допълни, че като партии, коалиционните партньори на ГЕРБ имат различни политики. Той даде за пример подписаната от вицепремиерът Красимир Каракачанов декларация на ВМРО срещу приемането на Сърбия в ЕС.Ясна била програмата със сегашните му партньори, за разлика от предишната коалиция с Реформаторския блок, споделя премиерът. При сегашните му партньори имат ясна програма и се знае кой кой е. \"В същото време има абсолютна гаранция за НАТО и ЕС. Аз с Волен Сидеров съм се разбрал по тази тема\"Припомняме, на 3 май лидерът на партия \"Воля\" Веселин Марешки обяви, че ще започне лансирането на идеята за \"Не само, че можем да ставаме все по-добри като държава, но и съм убеден, че ще станем\", категоричен е премиерът.Доверието в нас е толкова голямо, заяви Борисов и допълни \"от държавния секретар на САЩ освен похвали за България аз друго не чух\".За българите, които САЩ иска да екстрадира и съди на територията си, премиерът обясни, че е направена среща с главния прокурор. \"Имаме прекрасен контакт с тези хора. Тече следствие и тука и в САЩ\", обясни премиерът.До три седмици в България ще бъде и главният прокурор на САЩ и шефът на сигурността, увери Борисов. \"Не ми е работа да говоря по темата\", заключи той. По думите му самият факт, че САЩ се отказа да иска да ги задържим е голям успех.По думите на премиерът относно президента Румен Радев - \"престрелките са от него към нас\".\"Аз мисля, че към този момент това само носи вреда. Дядо ми казваше, че ако два коня дърпат каруцата, винаги е по-добре\", коментира Борисов. За мен президентът винаги е бил обединител на нацията, заяви премиерът, но той не виждал президентът да обединява сега. Радев бил президент само за ДПС и БСП.\"За това възложих на министрите всеки ден да искат срещи с него\", акцентира премиерът и обясни, че министрите са принципали, те провеждат общински поръчки и носят наказателна отговорност.Борисов критикува казаното от президента Радев. \"Аз също имам много мои мисли в тази посока\", обясни той, но не би говорил нищо, след като няма доказателства. \"Не бих се превърнал в него\", категорично заяви Борисов.Преди говореше, че е приземена авиацията, а утре ще прави парад, наблегна премиерът.Защо купиха 3 спартана с договори, които ги строшиха, пита Борисов. Защо тогава не купиха преди нашето управление три спартана транспортни, ядоса се той. Купили са 12 \"Кугър\" транспортни хеликоптера - няма един с пушка. Ние им оборудвахме самолетите с карабини и носилки, коментира бойното снаряжение на държавата Борисов.Това правителство се бави, обясни той, но напомни, че кабинетът дал 105 млн. лв. за заплати на военните, ремонтирал самолетите. \"Но предните правителства са правили глупости\", категоричен е премиерът.За опозиционния лидер Корнелия Нинова и исканата оставка на първомайските шествия Борисов коментира: \"От това което видях сутринта сега е подтисната, не може да спи\".Да искаш 2 месеца преди края на европредседателството ни оставка. Такива срещи много дълго време няма да се провеждат. Четири дни ще стои китайският премиер в България, напомня премиерът.\"Точно сега да искаш оставка! Два пъти им дадох. Видяхме им кадрите, видяхме им възможностите\", отбеляза Борисов и се мотивира, че тези три месеца на служебното правителство се отразили на държавата със 150 млн. лв. по-малко.По повод \"чакалнята\" на еврозоната премиерът коментира, че се надява това да не навреди на хората. На въпрос дали ще поскъпнат стоките в магазините, ако приемем еврото, Борисов коментира:\"Аз се надявам, истински се надявам, да не стане. И сега курса на лева заради валутния борд са обединени\".\"Какво да ги правиш търговци\", добави премиерът и обясни, че се полагат много усилия, защото влизането в еврозоната най-вече ще намали лихвите по кредитите.В ЕС са внимателни, защото има негативен опит за държави, които не спазват условията.", "date": "2018.05.04", "title": "Борисов гарантира: НАТО и ЕС са неизменни ценности, докато ГЕРБ управлява"}
{"url": "https://news.bg/int-politics/sasht-obviniha-kitay-che-zaslepyavat-s-lazeri-tehni-piloti-na-iztrebiteli.html", "text": "САЩ официално са се оплакали на Китай заради няколко инцидента с техни пилоти, които са били дразнени с лазери. Според американците лазерите са били използвани от китайската база в Джибути.От Пентагона уточниха, че са настояли Китай да разследва \"много сериозните инциденти\".Вашингтон също така предупреди, че ще има последствия за \"милитаризирането на Южнокитайско море от страна на Китай\". През последните дни се появиха информации, че Китай е разположил оръжейни системи, включително крилати ракети, на спорни острови в Южнокитайско море.САЩ имат военна база в Джибути на Африканския рог, която се използва за борба с тероризма в Африка и Близкия изток.През миналата година Китай откри първата си военна база в чужбина, която се намира само на няколко километра от базата на САЩ в Джибути.От Пентагона уточниха, че хора от базата са заслепявали с военни лазери американски пилоти, които са се готвели да се приземяват. В един от случаите двама пилоти на товарен самолет са претърпели леки наранявания на очите.\"Това са много сериозни инциденти. Официално предупредихме китайското правителство и поискахме китайците да разследват тези инциденти\", посочи говорителката на Пентагона Дана Уайт пред журналисти.Уайт допълни, че Пентагонът е уверен, че макар намерението да не е ясно, лазерите са били използвани от китайски граждани.В последните няколко седмици са станали около 10 инцидента.По-късно Китай отрече обвиненията, че негови военнослужещи са заслепявали пилотите на американски военни самолети с мощни лазери в Джибути. Говорителката на китайското външно министерство посочи, че Китай е информирал САЩ, че е потвърдил, че не стои зад тези инциденти. От китайското военно министерство също отрекоха твърденията. Междувременно от Белия дом отговориха на информациите за подновената активност на Китай в Южнокитайско море, включително разполагането на военно оборудване на няколко спорни острова по стратегическия воден маршрут.\"Добре сме запознати с китайската милитаризация на Южнокитайско море\", подчерта говорителката на Белия дом Сара Сандърс, допълвайки: \"Ние предупредихме китайците за това, като ще има краткосрочни и дългосрочни последствия.\"Няколко страни имат териториални претенции към части от богатото на ресурси Южнокитайско море, но претенциите на Китай са най-категорични и видими. Другите страни са Виетнам, Филипините, Тайван, Малайзия и Бруней.През последните години САЩ изпратиха военни кораби и самолети в региона, като причина за това изтъкнаха \"свободата на навигационните операции\".", "date": "2018.05.04", "title": "САЩ обвиниха Китай, че заслепяват с лазери техни пилоти на изтребители"}
{"url": "https://news.bg/politics/spasyavaneto-poedinichno-nay-golyamata-zaplaha-za-evropa.html", "text": "На днешната международна конференция трябва да обсъдим участието на България в изграждащата се европейска отбрана в Постоянното структурно сътрудничество (ПЕСКО), както и в общия европейски фонд за отбрана.Това заяви Йордан Божилов, президент на Софийския форум за сигурност на международната конференция, посветена на изграждането на новата европейска отбранителна идентичност.Според Божилов Европа е изправена пред много вътрешни и външни рискове, за които трябва да се намери решение да не бъдат допуснати.\"Всички европейски граждани искат повече сигурност от ЕС, но въпросът е дали тези рискове могат да бъдат катализатор за единението на Европа. Най-голямата заплаха за обединена Европа е ако се тръгне към търсене на собственото индивидуално спасение на отделните държави\", изтъкна той.По думите му, този дебат е необходим, защото отделните държави или групи имат различни виждания за оценката и рисковете, но и затова как трябва да изглежда бъдещата европейска отбрана.Като други основни въпроси, които ще се дискутират на днешния дебат, Божилов посочи, че специално внимание ще се отдели на НАТО в европейската отбрана, както и на ролята на САЩ и отношенията между ЕС и НАТО за трансатлантическата връзка.На международната конференция присъстваха още шефът на КПКОНПИ Пламен Георгиев, Найден Зеленогорски и др.Събитието се организира с подкрепата на Софийски форум за сигурност, Центърът за европейски изследвания \"Вилфред Мартенс\", Фондация \"Кoнрад Аденауер\" и Австрийският институт за европейски политики и политики за сигурност, чиято цел е да анализира рисковете и предизвикателствата пред европейската сигурност и да очертае възможностите за изграждане на европейска система за сигурност и отбрана.", "date": "2018.05.04", "title": "Спасяването поединично - най-голямата заплаха за Европа"}
{"url": "https://news.bg/politics/karakachanov-mareshki-se-pravi-pred-chuzhdentsite-na-velik-pravi-si-evtin-piar.html", "text": "Вицепремиерът и министър на отбраната Красимир Каракачанов обяви, че Веселин Марешки се е впечатлил и повлиял от срещата си с Марин льо Пен и по стар български обичай се е опитал да се направи пред чужденците на много велик.\"Разбира се, това е евтин пиар\", отсече Каракачанов в сутрешния блок на БНТ по повод настояването на лидера на \"Воля\" за организирането на референдум за излизане на страната ни от НАТО. Той посточи, че предложенията за референдум се правели преди подписването на даден договор, в случая за влизането в Северноатлантическия алианс.\"Аз бях един от хората, които искаха през 2003 г. да направим допитване до гражданите и да разберем какво искат. България е член на НАТО, плаща си членския внос. В този свят, в който живеем, мисля, че тази колективна форма на сигурност е в полза за сигурността на България, отколкото да носи негатив. Друг е въпросът, че 14 години сме в НАТО, а предишните 12 г. от тях беше загубено много време вместо да използваме възможностите да се модернизираме или по някакъв друг начин да запълним празнотите в нашите отбранителни способности - така, че намирам това за несериозно предложение\", коментира вицепремиерът.\"При конфликтите, които са из всички страни на Балканите, при една такава ситуация, да излизаш с тезата, че не ни трябва оръжие и пари за отбрана - няма нормална държава, която няма армия. Това е несериозно. Няма смисъл да си губим времето да го коментираме\", допълни Красимир Каракачанов. ", "date": "2018.05.04", "title": "Каракачанов: Марешки се прави пред чужденците на велик, прави си евтин пиар"}
{"url": "https://news.bg/politics/bhk-zakleymiha-prisastvieto-na-obedineni-patrioti-vav-vlastta.html", "text": "Българският хелзинкски комитет (БХК) публикува годишния си доклад за състоянието на правата на човека в България.От неправителствената организация констатират, че през 2017 г. за пръв път от началото на демократичния преход в държавното управление са попаднали политически формации, чието политическо поведение се свързва с отричане на основни принципи на политическата демокрация и правата на човека.\"Те влязоха в политиката чрез използване на реч на омраза и агресивно поведение спрямо определени уязвими групи в българското общество\", подчертават от БХК.Допълва се, че успоредно с това се е влошила медийната среда с масовото разпространение на фалшиви новини, клевети и манипулации, което е довело до сериозно ограничаване и дискредитиране на гражданските организации, които се занимават с правата на човека.Според БХК тези фактори са повлияли съществено върху посоката на държавната политика спрямо най-уязвимите групи в обществото ни - жени, хора с увреждания, ЛГБТИ, етнически и религиозни малцинства.\"Като цяло 2017 г. бе година на застой в защитата на правата на човека и на влошаване на ситуацията в няколко основни сфери. Властите и публичната сфера в България останаха глухи към правата на човека, а българското гражданско общество и особено това, представляващо уязвимите групи от населението, не успя да предизвика тяхната загриженост. Тази задача стои на дневен ред през 2018 г.\", подчерта Красимир Кънев, който е председател на БХК.Повече подробности от доклада на БХК можете да прочетете . ", "date": "2018.05.04", "title": "БХК заклеймиха присъствието на \"Обединени патриоти\" във властта"}
{"url": "https://news.bg/regions/s-blizo-10-mln-lv-modernizirat-gradskiya-transport-v-pernik.html", "text": "Министерството на регионалното развитие и благоустройството - МРРБ отпуска над 9,5 млн.лв. на община Перник чрез Оперативна програма \"Региони в растеж\" 2014-2020 г. за модернизация на градския транспорт.Управляващият орган на ОПРР одобри инвестиционната програма на общината по приоритетна ос 1 на програмата за \"Интегриран градски транспорт на град Перник\". Общият размер на проекта е 9 524 495,00 лв., от които стойността на безвъзмездната финансова помощ, която се предоставя от европейската програмата е 6 556 680,00 лв.Целта на проекта за интегриран градски транспорт е подобряване на жизнените и екологични условия в града, създаване на по-ефективен, бърз и екологичен градски транспорт с по-малко потребление на енергия, намаляване на отрицателното влияние върху околната среда чрез поддържане на градска транспортна система от екологични превозни средства.В рамките на проекта се предвижда закупуване на 15 броя нови автобуса с двигатели на природен газ, както и проектиране и изграждане на нова газозарядна станция в бившето тролейбусно депо и ремонт на сградите в депото, въвеждане на електронни информационни табла на спирките на обществения градски транспорт, система за контрол на обществения транспорт и електронна система за таксуване на пътниците. ", "date": "2018.05.04", "title": "С близо 10 млн. лв. модернизират градския транспорт в Перник"}
{"url": "https://news.bg/politics/dobar-3-71-za-ministrite-na-borisov-otchetoha-sotsiolozi.html", "text": "Министрите от третото правителство на Бойко Борисов приключват първата си година почти с добра средна оценка от българските избиратели - 3.71 по шестобалната система, показва проучване на \"Галъп интернешънъл\".Най-висока средна оценка получава вицепремиерът Томислав Дончев, което явно е признание за експертния му образ и балансиран политически подход. Неговият резултат е добър не само сред поддръжниците на ГЕРБ но и сред по-широка политическа база в дясно-център.Още няколко министри са оценени над средното, сред които са и двамата вицепремиери от Обединени патриоти и четирима \"стари\" министри от предишни кабинети на Борисов. Ето оценките им в низходящ ред: Лиляна Павлова - 4.12 , Владислав Горанов - 4.02, Красимир Каракачанов - 3.94, Валери Симеонов - 3.85, Теменужка Петкова - 3.78, Николина Ангелкова - 3.74, Николай Нанков - 3,73.Добра е и оценката за Красимир Каракачанов и Валери Симеонов, които не само за пръв път са във властта, но и представляват сравнително малка политическа сила. По-голямата част от министрите пък получават под средната за кабинета оценка.Като основни фигури в един кабинет, финансовият министър и вицепремиери са с добри позиции, най-ниски са оценките в най-невралгичните ресори, а ресорите, свързани с европейските фондове и председателство, са в челото.В годините министър-председателят Борисов запазва най-висок рейтинг на доверие в сравнение с всички министри и по този начин в известен смисъл ги \"дърпа\" всичките напред.", "date": "2018.05.04", "title": "Добър (3.71) за министрите на Борисов отчетоха социолози"}
{"url": "https://news.bg/politics/dost-mareshki-izpalnyava-plana-reshetnikov-s-prizivite-za-izlizane-ot-nato.html", "text": "Партия \"Воля\" беше активирана за осъществяването на втората част от плана \"Решетников\" - изваждане на България от НАТО, предупреждават от партия ДОСТ.Името на Леонид Решетников - генерал от руските спецслужби и до неотдавна директор на Руския институт за стратегически изследвания - нашумя около изборната кампания на Румен Радев. Стана известно, че на етапа на номиниране на кандидатури за президентските избори той се е срещнал с председателя на БСП Корнелия Нинова и двамата са обсъждали издигането на Радев. Информацията беше потвърдена от самия Решетников. Впоследствие експосланикът ни в Москва Илиян Василев коментира, че избирането на Румен Радев за държавен глава е първият етап от плана \"Решетников\", а вторият е кампания за изваждане на страната ни от НАТО.Във връзка с призива на председателя на \"Воля\" Веселин Марешки да се проведе референдум за излизане на България от алианса, от ДОСТ посочват, че партията се е наредила до антинатовските сили в България.\"Воля\" е поредната популистка партия в България, попаднала уж случайно в българския парламент. Всъщност няма нищо случайно. \"Воля\" е просто поредния продукт на задкулисните сценаристи, чиято крайна цел е промяна на стратегическия цивилизационен курс на страната да се развива като евроатлантическа държава.\" - се казва в декларация на \"Демократи за отговорност, свобода и толерантност\".В документа се казва, че \"Воля\", която стъпи върху протестния вот, е \"замислена, за да излъже българските избиратели, които гласуваха за популистките обещания на Марешки преди изборите\".\"Днес задкулисните констуктори на \"Воля\" явно са преценели, че е настъпил подходящият момент да се оголи истинската същност на Марешки и той да бъде използван като оръдие за реализиране на втората част на \"Плана Решетников\", т.е. за изваждане на България от НАТО. За реализирането на тази мракобесна глобална цел \"Атака\" не е достатъчна. В игра се вкарва прикритата досега \"Воля\". Такава е волята на сценаристите. Но всеки, който си мисли, че с \"Атака\" и \"Воля\" се изчерпва списъкът на антинатовските сили, е или политически наивник, или се намира в тежко заблуждение. Чака се подходящия момент да бъдат проявени и другите.\" - предупреждават от ДОСТ.От партията подчертават, че евроатлантизмът е съвременното мерило за истинския български патриотизъм.", "date": "2018.05.04", "title": "ДОСТ: Марешки изпълнява плана „Решетников“ с призивите за излизане от НАТО "}
{"url": "https://news.bg/press/mareshki-ostana-sam-s-ideyata-za-izlizane-ot-nato-promenyat-zakona-sled-sluchaya-s-onkobolnata-teodora-zatvaryat-graf-ignatiev.html", "text": "Скандалът около предложението на Веселин Марешки за ревизиране на членството ни в НАТО е водеща тема за петъчните вестници.\"Референдум за излизане на България от НАТО ще прави лидерът на партия \"Воля\" Веселин Марешки, обяви самият той пред БНР. \"Това ще бъде една от големите ни инициативи в кампанията за европейските избори. Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види\", заяви Марешки... Той не уточни дали иска България да обяви неутралитет или предпочита страната ни да бъде към клуба на страните от Общността на независимите държави (ОНД).\" - в. \"Стандарт\".\"Заместник-председателят на ГЕРБ Цветан Цветанов заяви, че е изненадан от идеята на лидера на партия \"Воля\" Веселин Марешки за провеждане на референдум за излизане на страната ни от НАТО. Пред журналисти в Народното събрание Цветанов допусна, че позицията на Марешки e предизвикана от участието му в политическия форум, домакинстван от френския Национален фронт на Марин Льо Пен. \"Тази тема никога не е чувана като позиция от страна на \"Воля\" и ще поговорим с г-н Марешки по тези неща, защото тук трябва да бъдем категорични и много ясни - България няма как да започне каквато и да е процедура за излизане от НАТО, защото НАТО е част от националната сигурност\", заяви Цветан Цветанов, цитиран от БНР. Според лидера на \"Воля\" обаче НАТО на практика нищо не ни дава, а ни ограбва и затова трябвало да се проведе референдум за излизане на страната от организацията. Николай Александров от \"Обединени патриоти\", депутат от партия \"Атака\" припомни, че това е идея на партията на Волен Сидеров и изрази принципната си позиция, че такъв референдум е бил необходим преди членството ни в НАТО. Лаконични в коментарите си се оказаха от БСП. Лидерът на социалистите Корнелия Нинова обясни, че Марешки изказва подобна позиция, \"защото е лицемер\". Според военния министър Красимир Каракачанов, изявленията на лидера на \"ВОЛА\" за излизане от НАТО са \"евтин популизъм с цел вдигане малко на завехналия си рейтинг.\" - в. \"Сега\".\"Идеята на лидера на \"Воля\" Веселин Марешки за референдум за излизането на страната ни от НАТО срещна критики от партиите в парламента. Зам.-председателят на ГЕРБ Цветан Цветанов обяви идеята за изненадваща и каза, че НАТО е част от националната сигурност на България. Според него европейските избори ще бъдат лакмус за настроенията сред обществото, а те са страната ни да е част от силна и обединена Европа и от НАТО. Лидерът на ДПС Мустафа Карадайъ сравни идеята с ярка демонстрация на популизъм. \"Единият партньор на ГЕРБ иска излизане от ЕС, другият - от НАТО. Това е ГЕРБ - те не се променят, а подменят\", каза Карадайъ. Лидерът на БСП Корнелия Нинова не коментира, тъй като не било сериозно. Според депутата от \"Обединените патриоти\" Николай Александров международната обстановка е нажежена и сега не е моментът за тази идея за референдум, която била на \"Атака\".\" - в. \"Дневник\".\"Ярка демонстрация на популизъм. Така председателят на ДПС Мустафа Карадайъ нарече идеята на Веселин Марешки за референдум за излизане от НАТО. \"Това е ГЕРБ - едните им партньори искат да излезем от ЕС, другите им партньори от НАТО\", коментира Карадайъ. И напомни, че затова и миналата седмица, и сега ДПС предупреждава, че се случват опасни за страната неща. По време на посещението на президента на АЛДЕ и форума на либералите от движението изказаха притеснението си от изказването на АТАКА за Крим, а Ханс Ван Баален дори призова премиера да извади хората на Волен Сидеров от властта. \"Това е много опасно, но ГЕРБ не променят, а подменят. Те въвеждат двойните стандарти\", допълни лидерът на ДПС. И заключи:\"Това им е ценностната система и коалиционната култура\"...\" - в. \"Стандарт\".\"Пред всички нас стои голяма цел. Нужно е да разтърсим Брюксел и цяла Европа. Общата ни мисия е да спасим истинските европейски ценности, идентичността и независимостта на държавите, да излезем от хватката на задкулисието. Да дадем урок на всеки самозабравил се политик, дръзнал да предава интереса на народите ни.\" Тези думи бяха произнесени на събор на националистически и евроскептични партии в Ница, организиран на 1 май от Марин льо Пен, лидер на Френския Национален фронт. Но думите не са нейни. Произнесъл ги е Веселин Марешки, който за пръв път участва на \"Фестивал на нациите\". На този форум, известен най-вече като опит на Льо Пен да изгражда мрежи от свои съмишленици из Европа, българският депутат е цитирал и думи на Васил Левски, а като се прибра, заговори за референдум за напускане на НАТО. Тази година мотивацията на Марин льо Пен е още по-силна, защото няма право да се кандидатира за Европейския парламент, но се нуждае от реванш за поражението на президентските избори във Франция преди година. Освен това след година на евроизборите за пръв път от 1979г. няма да гласуват британците, но пък \"Алтернатива за Германия\" (AfD) се представи силно на изборите миналата есен (13% от гласовете) и затова Льо Пен от сега започва кампания да се превърне в европейския център на евроскептиците. В този смисъл е показателно, че във вторник присъства не AfD, а \"Синята партия\" - новият проект на Фрауке Петри, бившата лидерка на AfD. Но на събора в Ница направиха впечатление повече отсъстващите, отколкото присъстващите. Така и не се появи холандецът Геерт Вилдерс, с когото Льо Пен и без това има сложни отношения. Обяснението на домакините бе, че \"той има спешни ангажименти, изискващи да остане в Холандия\". Той първи претърпя поражение на поредицата избори в Европа през 2017г., но е безспорно един от най-опитните политици в тази част от идеологическия спектър. Не пристигна и Матео Салвини - лидерът на италианската \"Северна лига\", с оправданието, че е ангажиран в преговорите за ново правителство в Рим той изпрати видео поздрав. Единственият представител на по-значима сила бе Харалд Вилимски, генерален секретар на австрийската крайнодясна Партия на свободата, влязла в правителството във Виена миналия декември. От 2014г. той е и евродепутат и зам-председател на групата \"Европа на нациите и свободите\". В тази най-малка парламентарна група, доминирана от хората на \"Националния фронт\", членуват също, холандци, австрийци, италианци. От Източна Европа там са единствено двама поляци - и двамата от партия \"Конгрес на новата десница\", събрала на последните избори в Полша едва 0.03% от гласовете...\" - в. \"Дневник\".\"НАТО съобщи, че заместник-генералният секретар на пакта Роуз Готемолър ще посети България. Тя ще бъде приета от вицепрезидента Илияна Йотова, от премиера Бойко Борисов, от вицепремиерите Екатерина Захариева и Красимир Каракачанов. Готемолър ще присъства на срещата на министрите на отбраната от Европейския съюз и на конференция за европейската отбранителна политика. Посещението на зам.-генералния секретар ще завърши в събота, се посочва в съобщението.\" - в. \"Труд\".Случаят с онкоболната Теодора и злополучното й посещение при бразилски лечител, както и реакцията на здравните ни власти, също са сред актуалните теми.\"Българин, преживял безкръвна процедура при медиума, разказва, че диагнозата трае 3 секунди Усещах силно затопляне от краката към главата и около 24 часа не можех да стана от леглотоРежел с джобно ножче телата на тези, които избират видима интервенция Не искал да умират хора в градчето му Абадиания, затова изпращал тежко болните да си ходят вкъщи Жоао де Деуш казва, че е само посредник между божествените сили и страдащите. всички посетители на малко градче в Бразилия, в което лекува известният трансмедиум Жоао де Деуш (Божия Жоао), са облечени в бели дрехи. Това е абсолютно условие за присъствието им в Абадиания, която се намира на час и половина път с кола от столицата Бразилия. Терасата в Абадиания, до която лекуваните правят разходка, след като бъдат \"оперирани\". къщата му се казва Каза де дон Игнасио. След лечение при латиноамериканския гуру българката с онкозаболяване Теодора Маджарова се почувства зле и се очаква да бъде транспортирана за сметка на турската болница \"Анадолу\" до Истанбул. 76-годишният Жоао Тейшейра де Фария е неграмотен Ходил е 2 г. на училище, но не може да чете и да пише. Казва за себе си, че е медиум на божествените изцелителни сили. \"Не аз, а Бог е този, който лекува и със своята безкрайна доброта позволява на съществата да ме използват като инструмент, за да лекуват и утешават моите братя и сестри\", казва за себе си медиумът. Той е католик и твърди, че когато бил на 16 г., му се явила света Рита от Касия като облак светлина и го напътила да отиде в най-близкия духовен център. Там изцелил много хора, като в тялото му се вселил духът на цар Соломон. Тази история звучи направо невероятно, но много болни търсят алтернативно лечение и попадат при Жоао. Той приема по 2000-3000 души на ден. Сеансите са само в сряда, четвъртък и петък. През останалото време си почива. Така при него годишно минават между 350 000 и 450 000 търсещи спасение. Някои от тях са много тежко болни, други са по-леки случаи. Прегледът е безплатен, но хората оставят обикновено по 100-200 бразилски реала, които се равняват на 80-160 лв. Но Жоао е богат човек, пише Ей Би Си. Притежава ранчо от 4000 декара срещу къщата, в която приема пациенти. Самият той казва, че харчи средствата си за храна и образование за бедните, когато го питат дали не се е превърнал в машина за пари, карайки милиони да купуват билките и други продукти в Абадиания. Адвокатката Джулиана Алмейда Франка, която изследва феномена, казва, че й е изпратил смъртни закани чрез неин роднина. Жоао отрича това да е вярно. Друга жена обвинява медиума, че се е възползвал от нея, когато е потърсила помощта му. \"Много хора ревнуват. Говорят какво ли не. Божието съзнание диктува какво да правя - казва лечителят. - Можеш да лъжеш 1-2 години. Но не може да мамиш 45 г.\" Може би на по-леко болните помага, но едва ли на всички. Медиумът не си признава, но местните казват, че тойне иска в Абадиания да има починали хора. Това би се отразило зле на имиджа му. Така че тези като Теодора, които са изключително тежко болни, ги отпращал да си ходят. Никога не им казвал, че не може да им помогне, а че вече имат нужда да си бъдат у дома...\" - в. \"24 часа\".\"След пътуването на онкоболната Теодора Маджарова до Бразилия с лечебна цел, където състоянието й се влоши, Законът за здравето ще бъде променен. Това съобщи здравният министър Кирил Ананиев пред журналисти в парламента, цитиран от \"Фокус\". Организаторът на пътуването Кармен Лазарова не фигурира в регистъра на Районната здравна инспекция и може да бъде глобена с до 10 хил. лв., а сайтът й да бъде закрит, добави министърът. На сайта й се предлага лечение със светена вода, с билки, от разстояние, само по снимка и с магически практики и ритуали, но самата тя твърди в телевизионни интервюта, че не е лечител. \"Със сигурност има и други лечители, които прилагат лоши практики. Трябва Законът за здравето да бъде променен по някакъв начин и да се регламентира много по-добре дейността, която е призната и законна и категорично да бъде определена тази дейност, която е непозволена. В това число и засилване на контрола\", заяви Ананиев. По думите му в закона трябва да се предвиди и детайлно разглеждане на видовете наказания в зависимост от нерегламентираната дейност. Пред депутатите от здравната комисия министърът съобщи, че проблемът с липсата на лекари в трудово-експертрите лекарски комисии (ТЕЛК) има решение, включително и чрез опдобряване на нормативната уредба. Една от идеите е създаване на мобилни ТЕЛК. Освен това на лекарите в комисиите вече е дадена възможност да работят не само на трудов, но и на граждански договор и с намалено работно време.\" - в. \"24 часа\".Вестниците отделят внимание и на инфраструктурните проекти.\"Истинска рекламна кампания на правителствените проекти в областта на пътното строителство организираха управляващите от ГЕРБ и \"Обединени патриоти\" в парламента вчера. Депутатите от мнозинството, които иначе избягват да безпокоят премиера Бойко Борисов и неговите министри, извикаха шефа на регионалното министерство Николай Нанков на изслушване, посветено на напредъка по приоритетните пътни проекти. От ГЕРБ не скриха, че инициативата е породена от нападките, които наскоро отправиха БСП и президентът Румен Радев към работата на кабинета в тази сфера. Както въпросите, които депутатите от мнозинството задаваха, така и отговорите на Нанков бяха очевидно предварително отрепетирани. Ключовото питане отправи Искрен Веселинов от \"Обединени патриоти\", който поиска от регионалния министър да разсее \"манипулативната теза, че българите се возели по най-скъпите пътища в Европа\". \"Наистина жестоко се спекулира по темата\", съгласи се Нанков. Той цитира данни на Евростат, според които българските магистрали били най-евтини не само в ЕС, но и в цяла Европа - 3.1 млн. евро на линеен километър. И заключи: \"Когато цифрите говорят, трябва да мълчим\". Нанков каза още, че правителството е дало старт на пътни проекти за 1.4 млрд. лв. от началото на своя мандат. Сключени били и договори за строително-монтажни дейности за почти 500 млн. лв. Като основен приоритет той открои магистрала \"Хемус\", която можело да бъде окончателно завършена до края на 2024 г. Изреди надълго и нашироко и дейностите, които се извършват и предстоят да бъдат извършени по различни пътища из цялата страна. Танер Али от ДПС напомни, че около 7000 км от републиканската пътна мрежа и около 14 000 км от общинската са в лошо състояние. Нанков се измъкна с тол системата, чието въвеждане щяло да увеличи бюджетните приходи с 1.1 млрд. лв. Това на свой ред щяло да позволи да се увеличи 2-3 пъти обемът на ремонтите. Въвеждането на тол системата щяло да бъде основна задача на неговото министерство през втората година от мандата на правителството.\" - в. \"Сега\".\"Цялостната реконструкция на ул. \"Граф Игнатиев\" и прилежащи към нея територии започва от понеделник, съобщи на преконференция кметът на София Йорданка Фандъкова, цитирана от БТА. Проектът е финансиран с около 18 млн. лв. безвъзмездна помощ по оперативна програма \"Региони в растеж\". Цялостната стойност на проекта е 24 млн. лв. Изпълнителят е \"Джи пи груп\". Сред предвидените дейности са подмяната на канализацията от \"Софийска вода\", подмяната на трамвайните релси и цялостната настилка както на самата улица, така и в зоните на площад \"Славейков\", площад \"Гарибалди\", пространството около църквата \"Св. Седмочисленици\". Кметът помоли за търпение и извинение живеещите и работещите в тази част на столицата, както и всички, които ще минават през следващите месеци от там. Срокът за изпълнение по договор на целия проект е 300 календарни дни, което е около 10 месеца, каза кметът Йорданка Фандъкова. Той е разделен на два етапа, като първият е цялостна реконструкция на ул. \"Граф Игнатиев\" заедно с участък от ул. \"Солунска\", а вторият етап е реконструкцията на ул. \"Шишман\" и ул. \"6-ти септември\". Първият етап, който започва в понеделник, трябва да бъде завършен най-късно до средата на октомври. Вторият етап ще бъде направен през 2019 г. Предвидени са сериозни санкции, свързани както със срока на изпълнение, така също и с качеството, каза Фандъкова. Тя отбеляза, че гаранционният срок по договора е осем години. Гаранцията е около 600 000 лв., като половината от нея ще остане блокирана до изтичане на гаранционния срок, а другата половина ще бъде освободена след завършване на обекта и издаване на акт 15. Неустойката за неспазване на срока е в размер на 240 000 лв., за всеки ден просрочие, което е един процент от стойността на проекта. При некачествено изпълнение на поръчката се дължи неустойка в размер до пет процента от стойността на договора - около 1,2 млн. лв. При неотстраняване на появили се дефекти в срока на гаранция, изпълнителят ще дължи тройния размер на направените за отстраняване разходи. Заместник-кметът Евгени Крусев посочи, че от понеделник ще бъдат спрени изцяло трамваите, движещи се по улицата и ще бъде пусната заместваща автобусна линия. Движението на градския транспорт ще бъде пренасочено по ул. \"Гурко\". Трамвайна линия 18 ще бъде закрита докато тече реконструкцията, а линиите 10 и 12 ще бъдат обединени. Книжният пазар на пл. \"Славейков\" ще се запази, макар и в по-различен вид, посочи Крусев. Докато текат ремонтните дейности книготърговците ще се преместят в градинката пред хотел \"Рила\". Ще бъде закрит обаче зеленчуковият пазар, който се намира близо до църквата \"Св. Седмочисленици\". След ремонта улица \"Граф Игнатиев\" ще бъде пешеходна, като по нея ще има само трамвайно движение.\" - в. \"24 часа\".В. \"Стандарт\" цитира Валери Симеонов по темата за хазарта: \"Симеонов: Хазартът е пандемия, която обхваща България \"Хазартът е болестно състояние. Това е пандемия, която обхваща България. А печалбите се рекламират с олигофренски усмивки\". Това заяви вицепремиерът Валери Симеонов пред БНТ по повод предлаганата от него забрана за рекламата на игрите на щастието и ограничаването на продажбата на талончета. Той пак се възмути, че талоните се продават навсякъде. \"Само Българската православна църква не продава талони в храмовете\", заяви Симеонов. Според него Комисията по хазарта е пробита и обслужва хазартните олигарси. \"Очаквам удари под кръста срещу мен и дори посегателства и срещу семейството ми\", призна вицепремиерът. Той разясни аргументите си срещу масовото рекламиране- Той изложи за пореден път основните си мотиви да иска забрана на рекламата за хазартните игри: \"Хазартът е болестно състояние, определено от СЗО като патологично разстройство. Държавата го подпомага със своята пасивност. Това е пандемия, която обхваща България. Разрушава се ценностната система на нацията. Внушава се, че без труд може да се успява в живота. Ежедневно сме свидетели, че възрастни жени пазаруват по 5-6 лева в магазина и за 10 лева си взимат талончета\", обясни Симеонов. Той цитира социологически проучвания, според които 48% от децата споделят, че семействата им редовно играят. \"На това трябва да се сложи край\", категоричен беше вицепремиерът. Той се възмути, че на частните игри първо им е разрешена рекламата и второ въртят 3 милиарда лева, а единственото им задължение е да платят 15% такса по Закона за хазарта. Лидерът на НФСБ съобщи, че до края на седмицата ще получи отговор от коалиционните си партньори в \"Обединени патриоти\" дали ще подкрепят предлаганите от него промени. Предстои и отговорът от страна на ГЕРБ.\"", "date": "2018.05.04", "title": "Марешки остана сам с идеята за излизане от НАТО, променят закона след случая с онкоболната Теодора, затварят „Граф Игнатиев“…."}
{"url": "https://news.bg/weather/slanchevo-pochti-tiho-sledobedat-shte-e-goresht.html", "text": "Времето днес ще бъде предимно слънчево.В източните райони в сутрешните часове ще има ниска облачност, която постепенно ще се разкъса и постепенно небето ще се проясни.В планинските райони на Западна България облачността ще се развие в следобедните часове - тя ще бъде купеста, като само на отделни места ще има краткотрайни превалявания.Следобедът се очертава горещ, с максимални температури между 27 и 32 градуса. По Черноморието ще по-хладно - около 20-22 градуса.Минималните температури са между 11 и 15 градуса.Очаква се слаб до умерен източен вятър.", "date": "2018.05.04", "title": "Слънчево, почти тихо, следобедът ще е горещ"}
{"url": "https://news.bg/world/kinoakademiyata-izklyuchi-roman-polanski-i-bil-kosbi.html", "text": "Режисьорът Роман Полански и комикът Бил Косби бяха изключени от американската Академия за киноизкуство и наука, която присъжда наградите \"Оскар\", предаде Би Би Си.През миналия месец Косби, който е актьор, режисьор, продуцент, сценарист и музикант беше обявен за виновен за сексуален тормоз.Полански сам призна вината си по обвинения за секс с непълнолетни. През 1977 г. той е имал връзка с 13-годишно момиче.Порез миналата година от академията беше изключен и продуцентът Харви Уайнстийн, след поредица от обвинения за сексуален тормоз и изнасилвания.Решението за прекратяване на членството на Полански и Косби е взето с гласуване във вторник, а беше обявено в четвъртък.В официалното изявление се посочва, че двамата са изключени \"съгласно правилата за поведение в организацията\".\"Съветът продължава да поощрява етичните стандарти, които изискват от членовете да подкрепят ценностите на Академията, изразяващи се в уважение на човешкото достойнство.\" - се казва още в обръщението.Роман Полански беше удостоен с \"Оскар\" през 2003 г. за най-добра режисура за филма \"Пианистът\".За цялата 91-годишна история на Академията, доколкото за това има официални данни, от нея са изключени само четирима души.Първият е актьорът Кармин Кариди, чието членство беше анулирано през 2004 г., след като беше изпратил на приятел кадри от филм, който още не е пуснат по кината, а малко след това видеото беше разпространено в интернет. ", "date": "2018.05.04", "title": "Киноакадемията изключи Роман Полански и Бил Косби"}
{"url": "https://news.bg/crime/mashtabna-operatsiya-na-evropol-zatvori-nad-10-hil-magazina-v-es.html", "text": "Мащабна операция на Европол затвори над 10 хил. магазина в ЕС. иззети са над 20 000 артикула. Това е най-голямата досега операция на европейски правоохранителни структури срещу онлайн фалшиви лекарства, мобилни телефони, бижута, часовници, дрехи, козметика, както и пиратско съдържание.В резултат на съвместни разследвания на Координираната коалиция за борба с престъпления срещу интелектуалната собственост (IPC3) към Европол, Финансовата гвардия на Италия и правоохранителните органи от девет държави членки на ЕС, са закрити повече от 1000 акаунта. Операция \"Афродита\", проведена със съдействието на Белгия, България, Кипър, Гърция, Ирландия, Италия, Португалия, Испания и Обединеното кралство, доведе до предварителни производства спрямо повече от 250 души, продавали фалшиви стоки и пиратско съдържание, действия са предприети с срещу над 100 заподозрени, множество разследвания все още продължават.На територията на България действия по съвместните разследвания са осъществени от служители на ГД \"Национална полиция\". Експерти от Отдел \"Икономическа полиция\", сектор \"Компютърни престъпления\" са извършили мониторинг на социалните мрежи, осъществен е контакт с притежателите на защитени търговски марки, чиито права са били нарушени. Образувани са пет преписки, част от материалите са докладвани в прокуратурата.", "date": "2018.05.04", "title": "Мащабна операция на Европол затвори над 10 хил. магазина в ЕС"}
{"url": "https://news.bg/crime/nay-evtinite-magistrali-no-ne-za-smetka-na-kachestvoto.html", "text": "\"Изграждането на километър магистрала у нас е най- евтино в Европа. Ремонтираме участъци построени преди 30-40 години Изграждането на километър магистрала у нас е най-евтино в Европа, но това не е за сметка на качеството\". Това заяви в ефира на Нова инж. Светослав Глосов, член на Управителния съвет на Агенция \"Пътна инфраструктура\".Инж. Глосов изтъкна, че новоизградените участъци от А \"Тракия\" не случайно са посочени от Европейската комисия като един от най-успешните проекти, реализирани с европейско финансиране през последните години.Той коментира, че е лошо състоянието на отсечките строени преди 30-40 години. Някои от тях досега не са основно ремонтирани. Предприети са мерки за обновяване на старите участъци и съоръженията по тях. Така ще се гарантира безопасността на движението.Недофинансиран е пътният сектор според инж. Гласов.Работата бил в условия на ограничен финансов ресурс. Оптимист е инж. Глосов, че с въвеждането на тол системата ще бъдат осигурени много повече средства и ще се постигне нужният баланс между отделните участници в движението.До края на месеца предстои да стартират тръжните процедури за избор на изпълнители и за надзор на най-сложния участък от АМ \"Струма\" през Кресненското дефиле. Отсечката между Крупник и Кресна в района на село Покровник, където бяха открити археологически артефакти, трябва да бъде завършена до края на програмния период, обясни инж. Глосов. Чака се мнение на археолози дали може да се преместят част от находките, стана ясно от думите му.Това ще забави изграждането на АМ \"Струма\" вероятно с около 2 години, споделя мнението си инж. Глосов. \"Всичко, което ще доведе до оскъпяване на магистралата ще бъде за сметка на българския данъкоплатец\", заяви инж. Глосов.", "date": "2018.05.04", "title": "Най-евтините магистрали, но не за сметка на качеството"}
{"url": "https://news.bg/int-politics/konservatorite-na-tereza-mey-s-po-dobri-rezultati-ot-ochakvanite-na-mestnite-izbori.html", "text": "Двете основни политически партии във Великобритания - управляващата Консервативна партия и опозиционната Лейбъристка партия - загубиха контрола в ключови общини след провелите се вчера местни избори в Англия, съобщава кореспондентът на БНР в Лондон.Пълен провал претърпя Британската партия за независимост (UKIP), която беше главен застъпник и агитатор за Брекзит.Консерваторите се представят сравнително добре в районите, гласували за излизане от Европейския съюз в референдума през 2016 година, където вземат гласове от Британската партия за независимост, която няма кандидати на много места, докато лейбъристите се представят по-добре на места, където вотът за оставане в ЕС е бил по-силен и където живеят повече млади хора.И двете партии обаче загубиха ключови за тях райони. Като цяло консерваторите са с по-добри резултати от прогнозираното, докато лейбъристите не успяха да постигнат очакваните резултати.В процентно изражение либералдемократите печелят най-много нови места, благодарение на това, че бяха единствените ясно заявили, че са против Брекзит. Либералдемократическата партия обаче продължава да е твърде далеч от двете основни политически сили.", "date": "2018.05.04", "title": "Консерваторите на Тереза Мей с по-добри резултати от очакваните на местните избори"}
{"url": "https://news.bg/politics/deputatite-othvarliha-ideyata-na-bsp-da-im-orezhat-zaplatite.html", "text": "Депутатите от мнозинството в Народното събрание отхвърлиха предложението на БСП за намаляване на заплатите и отпуските на елита в страната. Това касае политическия и административен апарат на България, уточниха от БСП.Припомняме, депутатите от БСП внесоха на 19 април предложение в парламента заплатите на народните представители да бъдат намалени с близо 600 лева. Възнаграждението на депутатите да е фиксирано в размер на 2976 лева - с колкото са приключили в предходния парламент. Сега заплатата на родните законодатели се увеличава автоматично с ръста на средната заплата в страната.Депутатите, които не подкрепиха предложението, го определиха като популистко и като унижение за народните представители.Мотивът на Корнелия Нинова, обявен пред публичността беше, че се цели постигане на справедливост и равнопоставеност с гражданите.\"Вие не представлявате интересите на народа, в които интереси се клехте. Вие тук си пазите парите и благините, но рано или късно това ще стане. Аз съм гарант за това. Когато народът реши БСП да има мнозинство в този парламент, ние от \"БСП за България\" сме гарант, че това ще бъде първият акт на онова Народно събрание, в което ще имаме мнозинство\", обясни лидерът на червените.От ГЕРБ предложиха народните представители да получават фиксирано месечно възнаграждение, умножено по коефициент на участие, който да се формира от брой гласувания в пленарната зала. Председателят на правната комисия и депутат от ГЕРБ Данаил Кирилов представи разпечатка на хиляда гласувания в периода от февруари и март.\"Хиляда гласувания, госпожа Корнелия Нинова е участвала в 37 от тях, което значи, че ако наложим този коефициент по отношение на базовото възнаграждение, което предлагате, нейното възнаграждение трябва да е 110 лева и 20 стотинки. Това би означавало, че всичко над 111 лева е недобросъвестно получено по смисъла на Кодекса на труда\", госпожо Нинова.В подкрепа на идеята си Нинова припомни клетвата, която всеки народен представител полага в началото на мандата си.\"Да видим в какво сме се клели - Конституцията. \"Всички хора се раждат равни по права. Всички граждани са равни пред закона. Не се допускат никакви привилегии, основани на раса, народност, обществено положение и т.н.\". В това сме се клели, каза тя.Тя сметна, че освен 20-те работни дни и официалните празници като останалите хора депутатите почиват и 31 дни през август , от 22 декември до 10 януари за Коледа, 10 дни за Великден, плюс официалните празници, са общо 67 дни. Къде отива принципът за равни права, запита Нинова. С какво един друг българин, извън парламента, е по-различен от нас, че са му необходими 20 дни да се възстанови, а на нас 67, допълни лидерът на БСП.Относно аргумента, че високи заплати се дават, за да няма изкушение от кражба, тя запита: \"А високите  Високата заплата спря ли кмета на Септември?\". Никъде не пише в България и по света, че заплата се дава, за да не се краде, мотивира се Нинова.", "date": "2018.05.04", "title": "Депутатите отхвърлиха идеята на БСП да им орежат заплатите"}
{"url": "https://news.bg/int-politics/turski-tovaren-korab-i-gratski-voenen-korab-se-udariha-v-egeysko-more.html", "text": "Гръцките власти обявиха, че турски товарен кораб и гръцки военен кораб са се сблъскали в източната част на Егейско море. При инцидента няма ранени хора, нито сериозни материални щети, съобщава \"Асошиейтед прес\".В изявление на гръцките военноморски сили (ВМС) се уточнява, че плаващият под турски флаг кораб \"Кармат\" е увеличил скоростта и се е завърнал в турски води след инцидента, който е станал преди зазоряване тази сутрин, пренебрегвайки радио съобщенията на военния кораб \"Арматолос\" да спре.От гръцките военноморски сили посочиха, че сблъсъкът в гръцките води югоизточно от остров Лесбос е бил предизвикан от турския кораб, нарушавайки международните правила за безопасност при корабоплаването.55-метровият кораб \"Арматолос\" е участвал в операция на НАТО за спиране на трафика на мигранти през Егейско море, уточниха от ВМС на Гърция.Инцидентът идва на фона на засиленото напрежение между Гърция и Турция в Егейско море във връзка с биещи се териториални претенции към различни острови.", "date": "2018.05.04", "title": "Турски товарен кораб и гръцки военен кораб се удариха в Егейско море"}
{"url": "https://news.bg/tourism/vav-vidin-privlichat-poveche-turisti-s-fotoizlozhba-na-sinagogata-i-kaleto.html", "text": " Синагогата и Калето във Видин ще бъдат включени в пътуваща фотоизложба, която цели да популяризира малко познати културно-исторически обекти по поречието на река Дунав.В експозицията ще бъдат включени и архитектурни забележителности от други държави по поречието на реката - Австрия, Германия, Румъния, Сърбия, Унгария и Словения, с които страната ни е и партньор в проекта \"Дунавска културна платформа - креативни места на 21 век\".Калето и Синагогата ще станат част от нов туристически маршрут по поречието на Дунав, заедно с културни забележителности от останалите страни. Предвижда се Министерството на туризма да изгради 3D моделиране на паметниците. Синагогата във Видин не се ползва като молитвен дом от 1950 г. 3D-проектът ще пресъздаде храма в неговия блясък.Калето е някогашната градската крепост за защита на Видин, обявена за паметник с национално значение. Според историческите сведения крепостта никога не е била превземана при военни действия.Проектът \"Дунавска културна платформа - креативни места на 21 век\" се изпълнява по Транснационална програма \"Дунав\" 2014-2020 г. с подкрепата на Дунавската стратегия, която се председателства от България до октомври 2018 г. Общият бюджет на проекта е близо 3.3 млн. лв. и се очаква той да приключи през юни 2019 година.\"Дунавска културна платформа - креативни места на 21 век\" е сред деветте стратегически проекта по Дунавската стратегия като България е партньор в 8 от тях. Те са за над 40 млн. евро и целят да превърнат региона по поречието на река Дунав в притегателен център за иновации, инвестиции и туризъм.Инвестициите са в областта на водния транспорт, инфраструктурата, енергетиката, образованието и иновациите.Най-мащабната инвестиция - \"FAIRway Дунав\", е за 24 млн. евро и цели подобряване на корабоплаването и навигацията по Дунав и нейните плавателни притоци.Важни за подобряване свързаността и икономиките на дунавските държави са и проектите \"Дунавски поток\", \"Дунавски пристанищни мрежи - Дафне\", \"Данте\".", "date": "2018.05.04", "title": "Във Видин привличат повече туристи с фотоизложба на Синагогата и Калето "}
{"url": "https://news.bg/int-politics/tramp-naredil-na-pentagona-da-namali-voyskite-na-sasht-v-yuzhna-koreya.html", "text": "Американският президент Доналд Тръмп е наредил на Пентагона да се подготви за намаляване на броя на американските войски в Южна Корея. Това съобщава в. \"Ню Йорк таймс\", цитирайки няколко души, запознати с въпроса.Намаляването на американските войски нямало за цел да бъде разменна монета в планираната среща на Тръмп в края на май или началото на юни със севернокорейския вожд Ким Чен-ун за програмата за ядрени оръжия на Пхенян, посочва изданието.Източниците на вестника обаче са подчертали, че мирен договор между двете Кореи може да намали нуждата от 23500-те американски войници, които понастоящем са разположени на Корейския полуостров.Пълно изтегляне на американските войски обаче е малко вероятно.Ала служител на Съвета за национална сигурност на САЩ е казал по телефона на намиращ се на посещение във Вашингтон южнокорейски представител, че информацията на \"Ню Йорк таймс\" е невярна. Това обявиха в изявление от президентството на Южна Корея.Тръмп заявявал по-рано, че САЩ трябва да обмислят намаляване на броя на военнослужещите в Южна Корея, ако Сеул не поеме по-голяма част от разходите за тяхната издръжка.", "date": "2018.05.04", "title": "Тръмп наредил на Пентагона да намали войските на САЩ в Южна Корея"}
{"url": "https://news.bg/int-politics/sarbiya-razchita-na-rusiya-i-kitay-sreshtu-ideya-na-velikobritaniya-za-kosovo-v-oon.html", "text": "Сърбия разчита на Русия и Китай срещу идея на Великобритания за Косово в ООН. \"Западните страни се опитват от известно време да променят формата на дискусии за Косово в Съвета за сигурност на ООН\", коментира сръбският президент Александър Вучич, цитиран от В92.Лондон би могъл или да премахне заседанията на Съвета за сигурност на ООН за Косово или да ги затвори, а предполагаемата цел на Обединеното кралство е да \"премести\" въпроса за Косово в раздела \"процедурни въпроси\", защото в този формат Русия и Китай няма да могат да използват правото си на вето.Според Вучич, всичко това \"не започна вчера. Великобритания, Америка, Франция и всички, които признаха Косово, се опитват да го направят от доста дълго време. Те казват, че в Косово няма проблеми, че няма нужда от шестмесечни доклади, а вместо това да преминем към пленарни заседания и сесии ... те го правят от дълго време и от тяхната гледна точка са свършили работата си около Косово.\"Вучич коментира, че \"не е лесно, но ще продължим борбата. Периодът пред нас ще бъде решаващ и труден за нашата страна, нашите съграждани, нашият народ, очаквам значителен натиск, но искаме да се опитаме да постигнем компромисно решение.\"\"Остава да чакаме и да видим какво те възнамеряват да предложат на Сърбия, тогава ще вземем решенията си\", обясни Вучич и допълни, че Русия е помогнала два пъти на Сърбия чрез вето в Съвета за сигурност на ОНН и очаква и в бъдеще \"отворената подкрепа\" на Русия.Вучич подчертава, че въпросът ще бъде обсъден \"и с китайските приятели. Озовахме се в ситуация, в която за всичко, което правим, ще съжаляваме и каквото и да правим - не е хубаво. Има хора, които седят във всяко кафене в Белград и казват, че Моуриньо и Гуардиола не знаят нищо за футбола ... а какво ще кажат за нас\", коментира сръбският президент.", "date": "2018.05.04", "title": "Сърбия разчита на Русия и Китай срещу идея на Великобритания за Косово в ООН "}
{"url": "https://news.bg/politics/ninova-daryava-uvelichenieto-na-zaplatata-si.html", "text": "Малко след като мнозинството народни представители отхвърлиха предложението на БСП за орязване на депутатските заплати, лидерът на левицата Корнелия Нинова публично обяви, че ще дарява около 600 лева за благотворителност, съобщиха от БСП.\"За мен отхвърленият закон за намаляване на депутатските заплати е в сила и ще го прилагам за себе си. Намалението, което предложих - около 600 лв. месечно от заплатата, ще дарявам на болно дете, възрастен човек без лекарства - на някой, който има нужда\", обяви тя пред журналисти в парламента.Нинова обясни, че \"БСП за България\" дарява много пари, но от общите пари на групата и субсидията на партията. Тя акцентира върху необходимостта от личен пример и отново повтори, че днешният дебат е бил срамен за българския парламент.\"Най-обективната картина за работата на депутатите може да се види в петък - празната зала по време на парламентарен контрол. Там няма ляво, дясно и център\", допълни Корнелия Нинова.Тя обясни, че отсъстващите депутати от левицата са в командировка, а не, защото изразяват несъгласие с предложението. \"Подписите под предложението показват желанието да стане факт\", допълни тя.", "date": "2018.05.04", "title": "Нинова дарява увеличението на заплатата си"}
{"url": "https://news.bg/politics/karakachanov-pohvali-makedoniya-che-e-nay-blizo-do-vlizane-v-es.html", "text": "Министърът на отбраната Красимир Каракачанов заяви, че България работи активно за евроатлантическата интеграция на Македония.По време на съвместно изявление след работна среща с министъра на отбраната на Република Македония Радмила Шекеринска, Каракачанов обясни, че страната ни силно подкрепя западната ни съседка в това начинание.Македония е страната позитивно решила най-много проблеми сравнено с другите страни от Западните Балкани, заявили желание за членство в ЕС, похвали Каракачанов. Съседката ни е в най-напреднал стадий на своята подготовка за членство, стана ясно от думите му.Според Каракачанов днешната среща е символична.\"На 4 май и в Македония, и в България почитаме един голям герой Гоце Делчев. Точно преди 115 години той загина за свободата на Македония и неговото дело се почита както в Македония, така и в България. Когато има нормален диалог и добри отношения, ние вече не спорим за тази дата, а говорим за други, по-сериозни неща. Защото за България е жизнено важно в Западните балкани да има мир, спокойствие и ред, а това може да стане само ако бъдат интегрирани в Европейския съюз\", отбеляза министърът на отбраната.От думите на министъра на отбраната на Република Македония Радмила Шекеринска стана янсо, че утрешната среща на министрите на отбраната на ЕС е важна и за Западните Балкани.Тя изказа благодарностите си към страната ни за подкрепата оказана на Македония.\"Благодаря за поддръжката, която правителството на Република България постоянно дава на Македония и за членството в НАТО, и за членството в ЕС. Това е много важна подкрепа, особено когато идва от нашия съсед\", подчерта тя.Шекеринска тълкува всичко това като доказателство, че подписаният Договор за приятелство, добросъседство и сътрудничество между Македония и България, не е останал само на хартия. \"Ако погледнете само активностите в отбраната, ще видите, че този договор отвори много врати и инициативи\", категорична бе тя.", "date": "2018.05.04", "title": "Каракачанов похвали Македония, че е най-близо до влизане в ЕС"}
{"url": "https://news.bg/int-politics/orban-brani-hristiyanskata-kultura-nyama-da-predade-ungariya-na-chuzhdentsi.html", "text": "След изборната победа, постигната след ожесточена кампания срещу мигрантите, премиерът на Унгария Виктор Орбан заяви, че новото му правителство скоро ще представи по-строги правила за имиграцията, съобщава \"Ройтерс\".Той също така даде да се разбере, че ще заеме твърда позиция срещу Европейския съюз във връзка със следващия бюджет на Общността след 2020 г.Орбан беше преизбран през април със съкрушителна победа, като неговата управляваща партия \"Фидес\" получи две трети мнозинство в парламента, което ѝ позволява да променя закони на воля, включително и конституцията.Един от най-гласовитите противници на мюсюлманската имиграция в Европа, Орбан спечели трети управленски мандат, след като предизборната му кампания отекна сред обширни слоеве от електората, особено в селските райони.Той заяви в интервю за държавното радио, че основните му политически цели остават непроменени.\"Строим християнска демокрация\", изтъкна Орбан, добавяйки: \"Добрата стара християнска демокрация, вкоренена в европейските традиции, където човешкото достойнство е от първостепенно значение и има разделение на властите.\"\"Ние ще защитаваме християнската култура и няма да предадем страната на чужденци\", подчерта силният човек в Унгария.Той спомена и готвената промяна в конституцията, съгласно която никакво чуждо население извън Европа няма да може да се заселва в Унгария и че прилагането на законите на Европейския съюз не може да наруши териториалната цялост на страната и състава на населението.\"Чувствам се задължен да осъществя тази конституционна промяна\", настоя Орбан, допълвайки, че друг закон, който веднага трябва да бъде приет, е придобилият известност като \"Спри Сорос\".Орбан обвини неправителствените организации, финансирани от родения в Унгария милиардер Джордж Сорос в политическа намеса и активна подкрепа за миграцията.\"Джордж Сорос има армия в сянка, работеща в Унгария. Бихме искали да я изкараме на светло\", изтъкна унгарският премиер и добави: \"Бихме искали да дадем да се разбере, че миграцията не е проблем, свързан с правата на човека, а въпрос от областта на националната сигурност.\"", "date": "2018.05.04", "title": "Орбан брани християнската култура, няма да предаде Унгария на чужденци"}
{"url": "https://news.bg/regions/34-godishen-sofiyanets-pochina-v-politseyskiya-arest-v-troyan.html", "text": "34-годишен мъж е починал в ареста на Районното полицейско управление в Троян, съобщи БНР.Починалият е софиянец. Той е задържан снощи заради шофиране след употребата на голямо количество алкохол.До ареста на мъжа се стигнало, след като той самокатстрофирал в град Априлци. Тогава полицаите направили проверка за наличието на алкохол в кръвта на водача, а дрегерът отчел 3.55 промила концентрация на алкохол в кръвта, съобщиха от Областната дирекция на МВР в Ловеч.Смъртта на мъжа е констатирана около 10 часа днес в помещението за настаняване на задържаните. За изясняването на обстоятелствата около смъртта на арестанта е назначена вътрешна проверка в Районното управление в Троян.По случая е образувано досъдебно производство.", "date": "2018.05.04", "title": "34-годишен софиянец почина в полицейския арест в Троян"}
{"url": "https://news.bg/world/nay-ozhiveniyat-polet-v-sveta-mezhdu-singapur-i-kuala-lumpur.html", "text": "Най-оживеният международен самолетен маршрут в света е този между Сингапур и столицата на Малайзия Куала Лумпур. Това показват данните от доклад на OAG Aviation Worldwide, цитиран от Bloomberg.За периода от 12 февруари 2017 година до 12 февруари тази година по този маршрут са осъществени общо 30 537 полета. Това се равнява на около 84 полета на ден, показва още докладът.Класацията очаквано е доминирана от Азия, най-натовареният маршрут извън региона е този между Ню Йорк и Торонто с 16 956 полета.Европа е далеч назад, като нейната най-оживена линия между Лондон и Дъблин се нарежда на 14-о място с 14 390 полета.Що се отнася до броя на пътниците, първенец е между Хонконг и столицата на Тайван - Тайпе, като 6.5 млн. пътници са прелетели по този маршрут през 12-месечния период. След него се нареждат Джакарта-Сингапур с 4.7 млн. души и Куала Лумпур-Сингапур с 4 млн. пътници.През последните години Азия е най-бързо растящият пазар на пътувания в света. Но дори и най-използваните международни маршрути не се доближават до най-популярните вътрешни полети, съощи money.bg.Най-оживеният въздушен маршрут в света е между столицата Сеул и малък остров край бреговете на Южна Корея. Самолетите са извършили 65 000 полета между южнокорейската столица и остров Джеджу през 2017 г., според OAG.", "date": "2018.05.04", "title": "Най-оживеният полет в света - между Сингапур и Куала Лумпур"}
{"url": "https://news.bg/politics/udalzhavat-resursa-na-voennotransportnite-ni-samoleti-spartan-do-2021-g.html", "text": "Подписаха договор за интегрирана логистична поддръжка на транспортните самолети \"Спартан\". Документът бе парафиран от министъра на отбраната Красимир Каракачанов и вицепрезидента по продажби и поддръжка за клиенти на италианската компания \"Леонардо\" (предишно наименование \"Аления Аеронаутика\"), съобщиха от Министерството на отбраната.Двамата размениха Допълнително споразумение към Рамковото споразумение, сключено между Министерството на отбраната и италианската компания, за интегрирана логистична поддръжка на самолети \"Спартан\" и втори конкретен договор към рамковото споразумение. Това стана на церемония в Министерството на отбраната.\"Това за нас е важен договор и е крачка за добро сътрудничество в бъдеще\", каза министър КаракачановДоговорът за интегрирана логистична поддръжка на транспортните самолети \"Спартан\" на българските ВВС е подписан на 30 април 2018 г.Той е до 16 декември 2021 г. Стойността му е 17 519 346, 94 евро. В хода на преговорите стойността на интегрираната логистична поддръжка на самолетите \"Спартан\" е намалена с 22%.", "date": "2018.05.04", "title": "Удължават ресурса на военнотранспортните ни самолети \"Спартан\" до 2021 г."}
{"url": "https://news.bg/int-politics/rusiya-zastava-po-seriozno-zad-iran-i-yadrenata-sdelka-pri-otteglyane-na-sasht.html", "text": "Русия ще застане зад ядрената сделка и ще развие по-тесни връзки с Иран, ако Тръмп се оттегли от споразумението на 12 май, съобщава \"Ройтерс\".Владимир Йермаков, генерален директор на отдела за неразпространение на оръжия и контрол на въоръженията в руското външно министерство коментира, че оттеглянето на САЩ не означава непременно край на чдрената сделка.\"Може би ще бъде по-лесно за нас от икономическа гледна точка, защото няма да имаме ограничения за икономическо сътрудничество с Иран. Ще развием двустранни отношения във всички области - енергетиката, транспорта, високите технологии, медицина\", обясни той.\"Ако Съединените щати развалят международно споразумение, подкрепено от резолюции на Съвета за сигурност на ООН, то САЩ ще трябва да понасят последствията. Нито Иран, Китай, Русия или европейските държави трябва да губят\", допълни Йермаков.Русия ще продължи да изпълнява задълженията си по споразумението, ако е в състояние и ако продължаването на споразумението е в интерес на Русия. Поддържането на сделката е в най-голям интерес за международната сигурност, добави той.Няма причина и Иран да се оттегля от сделката и е в силна позиция, защото напълно изпълни задълженията си, обясни Йермаков на конференция в Женева за неразпространение на ядреното оръжие. \"Не е в интерес на никого, Иран да се върне към подобно развитие на ядрената си програма, за което всички държави ще бъдат загрижени, но Иран има пълното право да развива мирна атомна енергия.\"Всъщност, САЩ теоретично би трябвало да бъдат санкционирани за нарушаване на международно споразумение, но това няма да се случи, защото имат право на вето в ООН. По-голямата част от държавите от ООН, присъстващи на конференцията в Женева подкрепят съвместна руско-китайска декларация, в защита на ядреното споразумение.Практически всички държави подкрепиха декларацията, но САЩ упражняват натиск върху своите европейски съюзници от НАТО, за да ги убедят да не дават подкрепата си, допълни Йермаков. \"Това беше голяма изненада за нас, защото това, което ние вложихме в съвместното ни становище е напълно съобразено с националните им позиции, няма нито една дума, която по никакъв начин не противоречи на националните им позиции.\"\"Обяснихме това на нашите европейски партньори и беше много трудно за тях, те бяха под огромен натиск\", коментира той.", "date": "2018.05.04", "title": "Русия застава по-сериозно зад Иран и ядрената сделка при оттегляне на САЩ"}
{"url": "https://news.bg/regions/vmro-pochete-gotse-delchev-s-fakelno-shestvie-v-blagoevgrad.html", "text": "ВМРО и българи от Македония проведоха днес в Благоевград общо факелно шествие в памет на Гоце Делчев и в защита на името \"Македония\". Събитието започна в 20:30 часа от паметника на Тодор Александров и ще приключи пред паметника на Гоце Делчев в града.За пръв път след подписването на договора за добросъседство в подобно общо честване на легендарен български войвода и идеолог на националното обединение се включват и българи от Република Македония. \"Македония не е само име, Македония е наша обща история, традиция, памет. Наша, на нас - братята от двете страни на Деве баир\", заявиха още организаторите.", "date": "2018.05.04", "title": "ВМРО почете Гоце Делчев с факелно шествие в Благоевград "}
{"url": "https://news.bg/bulgaria/dvama-raneni-pri-pozhara-v-sofiya.html", "text": "Двама души са били ранени при вчерашния пожар в столицата, предаде \"Фокус\".Охранител,  намирал се в близост до пламналата сграда, е бил приет в \"Пирогов\". Той е бил обгазен.Пожарникар, участвал в гасенето на пожара, също е хоспитализиран. Няма пострадали при пожара в \"Красна поляна\", съобщи по-рано МВР. Към 20 часа в петък е бил получен сигналът за пожар в района на бул. \"Никола Мушанов\" в столичния квартал \"Красна поляна\".Изпратени бяха 10 пожарни екипа и линейка.Както беше съобщено по-рано, горят склад за храни и напитки и сграда към него, а огънят се е разпрострял на площ от около декар и половина.Пациентите на намиращата се в близост болница \"Надежда\" са били евакуирани. Лично директорът на столичната пожарна ст.комисар Веселин Гетов ръководи гасенето на пожара. От Столична община допълнително са осигурени водоноски.На мястото на инцидента и директорът на ГДПБЗН гл. комисар Николай Николов.", "date": "2018.05.04", "title": "Двама ранени при пожара в София "}
{"url": "https://news.bg/bulgaria/donchev-iska-vavezhdane-na-evroto-no-se-strahuva-ot-isteriya-v-obshtestvoto.html", "text": ".Това заяви вицепремиерът Томислав Дончев в студиото на \"Панорама\" по БНТ.Той има положително мнение за въвеждането на еврото в страната ни, но изрази съмнения за истерия в обществото.Задача на всички политици е да обяснят какво означава въвеждането на еврото и то е добро, коментира още вицепремиерът.", "date": "2018.05.04", "title": "Дончев иска въвеждане на еврото, но се страхува от истерия в обществото "}
{"url": "https://news.bg/world/severna-koreya-veche-e-v-edna-chasova-zona-s-yuga.html", "text": "Северна Корея в събота премести официално часовниците 30 минути напред, като по този начин изравни часовата си зона с Южна Корея, съобщиха държавните медии в КНДР.Промяната идва седмица след като севернокорейският лидер Ким Чен-ун заяви на южнокорейския президент Мун Дже-ин, че иска да обедини часовите зони, за да насърчи помирението и единството между Корея.Това е поредна стъпка на сближаване за последните месеци. Двамата лидери се срещнаха миналия петък в Демилитаризираната зона, разделяща Кореите. Те се съгласиха да се стремят към \"пълна денукатизация\" и да работят за постигането на мирен договор тази година, за да приключат официално войната в Копенхаген през 1950-53 годинаСеверна Корея промени стандартното си време с 30 минути през август 2015 г., заявявайки, че този ход е насочен към премахване на остатъка от японското колониално управление на Корейския полуостров през 1910-45 г. Двете Кореи преди това използваха еднакво стандартно време, определено за периода.", "date": "2018.05.04", "title": "Северна Корея вече е в една часова зона с Юга "}
