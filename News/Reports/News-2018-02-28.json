{"url": "https://news.bg/press/do-4-poskapva-tokat-ot-yuli-aresti-v-pernik-za-aferi-s-bokluka.html", "text": "До 4% поскъпва токът от юлиДо 4% се очаква да поскъпне токът от юли. Това сочат неофициални разчети на експерти, запознати с изчисленията на енергодружествата.ЧЕЗ, \"Енерго-Про\" и ЕВН публикуваха на 28 февруари намеренията си за подаване на заявления за цени от 1 юли в КЕВР. Това е тяхно задължение по Закона за енергетиката. Нито една от компаниите обаче не посочва с какъв процент иска увеличение. Конкретните искания ще бъдат обявени на 31 март, когато е крайният срок за подаване на заявления в КЕВР.Арести в Перник за афери с боклукаБившите кметове Илинка Никифорова и Иван Иванов разследвани за кризата със сметта от 2014 г. Платени са 10 пъти по-големи суми.395 татковци гледат бебето, докато майката работи395 бащи са решили да се грижат за бебета си, за да могат жените им да се върнат на работа. Това показват данни на Националния осигурителен институт (НОИ) за миналата година. Това са мъже, които са поели грижите за детето между 6 и 24-месечна му възраст. През първите 6 месеца татковците ще получават 90% от размера на заплата, на която се осигуряват. През останалите 12 месеца сумата е фиксирана на 380 лв., колкото е регламентираният размер на обезщетението на отглеждане на малко дете.Информацията за ЧЕЗ пратена на Борисов от чешки зам.-министърВнесената от премиера Бойко Борисов информация за ЧЕЗ е изпратена от чешкия заместник-министър на финансите. Това се посочва в позиция, изпратена от правителствената информационна служба, която публикуваме едно към едно:По повод появили се медийни интерпретации държим да уточним, че информацията относно сделката с ЧЕЗ е изпратена веднага след проведения телефонен разговор между премиерите Борисов и Бабиш от електронната поща на Ондрей Ланда, заместник-министър на финансите в чешкото правителство и член на Надзорния съвет на ЧЕЗ, до съветник в кабинета на българския министър-председател.Както по-рано съобщихме, информацията, свързана с източниците на финансиране на сделката по продажбата на бизнеса на ЧЕЗ Груп в България е предоставена от министър-председателя Бойко Борисов на народните представители вчера. Върху нея няма гриф за сигурност, но поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание. Финансирането на сделката за ЧЕЗ затъна в тайни и лъжиТайната информация за финансирането на сделката за активите на ЧЕЗ в България, която премиерът Бойко Борисов съобщи, че е получил от Чехия, се оказа табличка на банките и офшорките, които трябва да подпомогнат неизвестната дребна българска фирма \"Инерком\" в амбициозната задача. Внесена в секретното деловодство на Народното събрание справка, която е с неясен автор, без подпис и печат, на практика потвърждава информацията, изнесена досега от чешките медии.Кой дава парите на \"Инерком\" според справката на БорисовКакво пише в секретния документ за финансирането на \"Инерком\" в сделката за активите на CEZ в България, който премиерът Бойко Борисов твърди, че е получил от чешкия си колега Андрей Бабиш? \"Капитал\" получи документа, потвърди го от депутат и то съвпада напълно с вече публикуваната от чешкото издание lidovky.cz информация.Данните, макар и част от офертата от преди месец-два, показват какъв е бил планът, макар да не обвързват посочените финансови институции. Замесените институции отричат публично, че имат нещо общо. Собственичката на \"Инерком\" Гинка Върбакова също твърди, че финансирането на сделката ще се случи по друга схема.", "date": "2018.02.28", "title": "До 4% поскъпва токът от юли, Арести в Перник за афери с боклука"}
{"url": "https://news.bg/world/sarbiya-igrae-shah-bez-dama-i-top-komentira-vuchich-situatsiyata-okolo-kosovo.html", "text": "Когато стане въпрос за Косово-Метохия, Сърбия \"играе шах без дама и топ и се опитва да достигне до пат\".С такава метафора сръбският президент Александър Вучич коментира настоящата ситуация около Косово, информира ТАНЮГ.\"\", обясни той.Според него Сърбия ще продължи да \"играе\" по този начин. \"Не мога да избегна този проблем и да го оставя, но никой няма да ни върне дамата и топа\", изтъкна Вучич.Пред RTS Вучич каза, че е готов да изслуша критиката, но постигането на компромисно решение е важно.Според него необходимо е споразумение с Прищина, за да може Сърбия да се доближи до ЕС и да привлече повече инвестиции, да вдигне стандарта на живот или ще се удари в непреодолима стена.Говорейки за потенциалните последици, ако Сърбия не сключи споразумение за нормализиране на отношенията с Прищина, той подчерта, че страната му ще бъде блокирана по пътя към ЕС \"като Турция и Македония\".", "date": "2018.02.28", "title": "Сърбия играе шах без дама и топ, коментира Вучич ситуацията около Косово"}
{"url": "https://news.bg/politics/direkten-polet-teheran-sofiya-obsadiha-vanshnite-ministri-na-iran-i-balgariya.html", "text": "Откриването на директен полет Техеран - София, повече възможности за бизнес контакти между Иран и България, развитие на транспортните коридори от Персийския залив до Черно море. Това са част от конкретните ангажименти, които са били обсъдени по време на среща между вицепремиера и министър на външните работи Екатерина Захариева и иранския й колега Мохаммад Джавад Зариф.Приоритет в развитието на двустранните отношения е сътрудничеството в търговско-икономическата област, сферите на транспорта, енергетиката, туризма и образованието. Затова още в края на тази година се предвижда създаването на съвместна икономическа комисия. Министър Захариева би искала да се ускори създаването на енергийна комисия и подписването на меморандум в сферата на туризма.Министърът отбеляза, че за миналата година има около 28 000 ирански туристи, посетили България. Министър Захариева отчете, че са необходими усилия за разширяване на бизнес контактите между двете страни. Стокообменът за миналата година е бил в размер на 111 млн. щатски долара, но в сравнение с минали периоди, той е достигал 1 милиард долара.По време на срещата е била обсъдена ситуацията в Близкия изток. По думите й трябва да се търсят възможности за решаване на конфликтите и сваляне на напрежението на масата на преговорите.Министър Захариева посочи, че важно условие в тази насока е спазването на резолюцията на ООН за примирие и осигуряване на коридор за хуманитарна помощ. Обща цел е борбата срещу ИДИЛ и тероризма като цяло.Вътрешният ни министър подчерта, че тероризмът е глобален проблем. От самоубийствените атентати загиват повече мюсюлмани, отколкото християни. \"Това е феномен, с който трябва да се борим\", заяви Захариева. Министърът изтъкна също така, че страната ни е поела от 1-ви септември 2017 г. функцията на европейското представителство в българското посолство в Техеран от Нидерландия.Иранският й колега оцени разговорите, които е провел днес с председателя на парламента Цвета Караянчева, премиера Бойко Борисов и президента Румен Радев като \"добри\".\"Имаме добър капитал от 120 години отношения между двете държави, а зад това имаме много по-дълбоки връзки между двата народа\", коментира той. Иранският външен министър Мохаммад Зариф изтъкна значението на коридора Персийския залив - Черно море. По въпроса за Близкия изток той също отчете, че е необходимо да се сложи край на военните действия в региона и да се намери политическо решение. По отношение на борбата с тероризма, Зариф посочи, че е необходимо да водят борба срещу културата на създаване на разделение между различни народи, за да може да се стигнем до краен резултат в борбата срещу тероризма.Относно конфликта в Сирия и предстоящата конференция в Брюксел за възстановяването на Сирия, Зариф също изтъкна, че е необходимо политическо решение. От своя страна министър Захариева отчете, че форматът, в който трябва да се водят преговорите за Сирия, е Процесът в Женева под егидата на ООН. Тя отчете, че в Сочи се е постигнало не малко.На въпрос за ядрената програма на Иран, Захариева изтъкна, че България и ЕС имат ясна позиция по отношение на споразумението за ядрената програма на Иран. По думите й тя е непроменена. Министърът подчерта, че разговорите за балистичната програма на Иран следва да е обект на друго споразумение, но споразумението, което вече е подписано, трябва да се изпълнява.На въпрос за недопускането на правителствения самолет на министър-председателя Бойко Борисов да премине през въздушното пространство на Иран, иранският външен министър подчерта огромното си уважение към българския министър-председател Бойко Борисов. Той подчерта, че проблемът, който е бил създаден, е от техническо естество. \"На връщане г-н Борисов премина през иранското въздушно пространство\", уточни Зариф.", "date": "2018.02.28", "title": "Директен полет Техеран-София обсъдиха външните министри на Иран и България"}
{"url": "https://news.bg/disasters/parva-zhertva-na-studovete-v-sarbiya.html", "text": "Тежките метеорологични условия в Сърбия взеха жертва. Починал е възрастен мъж, който имал деменция. Той изчезнал от дома си в понеделник. Мъжът е намерен измръзнал до смърт по-рано днес, съобщи БНТ.В много региони на северозападната ни съседка е обявено извънредно положение. Ситуацията е най-тежка в Зайчар, Бор и Ниш.Метеорологичните условия са усложнени в почти цяла Европа. В цяла Великобритания са затворени много училища, отменени са и много полети.В Шотландия е обявена червена тревога заради снега, което означава, че има риск за живота на гражданите. В Ирландия също е обявен червен код за тревога. Жителите панически се втурнали да пазаруват, което наложило властите да успокояват, че няма да има дефицит на храна.Снегът стигна и до Испания - плажовете на Сан Себастиян са снежни, а в Барселона дори отложиха тестовете за \"Формула 1\".Каналите в Амстердам замръзват. Там от вчера е в сила забрана за движение на лодки. Освен от мерки за безопасност, забраната има и друга цел - властите разчитат студеното време да образува солиден леден слой, така че хората да могат да карат кънки.", "date": "2018.02.28", "title": "Първа жертва на студовете в Сърбия"}
{"url": "https://news.bg/world/velikobritaniya-osiguryava-prava-za-prebivavane-na-grazhdanite-na-es-i-sled-2019-g.html", "text": "Правителството на Великобритания публикува документ, който разкрива подробности за статута на гражданите на ЕС, които са пристигнали на Острова по време на преходния период след напускането на съюза през март 2019 г., съобщават агенции.От него става ясно, че Лондон ще даде права за пребиваване на граждани на ЕС на Острова през преходния период.Преди британският премиер Тереза Мей се обявяваше против такива имиграционни права, отбелязвайки, че \"\".Гражданите на ЕС ще могат да се преместят на Острова по време на преходния период \"на същата база като днес\". Гражданите ще имат право да останат в страната безсрочно след петгодишно пребиваване във Великобритания, както и да доведат роднините си след преходния период \"на равна нога с британските граждани\".Правителството обяви също, че подготвя нова работна рамка за имиграцията, която ще влезе в сила след Брекзит, въпреки че все още не е работено по детайлите.", "date": "2018.02.28", "title": "Великобритания осигурява права за пребиваване на гражданите на ЕС и след 2019 г. "}
{"url": "https://news.bg/world/v-albaniya-hvanaha-613-kg-kokain.html", "text": "Полицията на Албания съобщи, че е иззела 613 килограма кокаин в страната, доставен от Колумбия с банани, информира АП.От силовото ведомство добавиха, че двама души са арестувани, след като кокаинът в малки пакети е открит в контейнер от Колумбия. Корабът с контейнера първо е акостирал в Италия и Малта преди да се насочи към Албания.Контейнерът е откаран в частен склад преди полицията да се намеси. Собственикът на склада се издирва.Наркотикът е на стойност 180 милиона евро.", "date": "2018.02.28", "title": "В Албания хванаха 613 кг кокаин"}
{"url": "https://news.bg/politics/ms-informatsiyata-dadena-na-deputatite-za-chez-e-parvata-ofitsialna.html", "text": "Информацията, която са получили депутатите от премиера Бойко Борисов за сделката , е първата официална по сделката. Това бе съобщено от Министерския съвет.\"По повод появили се медийни интерпретации държим да уточним, че информацията  след проведения телефонен разговор между премиерите Борисов и Бабиш от електронната поща на Ондрей Ланда, заместник-министър на финансите в чешкото правителство и член на Надзорния съвет на ЧЕЗ, до съветник в кабинета на българския министър-председател\", се казва в съобщението на МС.Върху информацията, предоставена на депутатите, свързана с източниците на финансиране на сделката по продажбата на бизнеса на ЧЕЗ Груп в България, няма гриф за сигурност. Поради факта, че не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание, обясняват от правителството.Припомняме, днешният парламентарен ден започна очаквано със скандала за сделката на ЧЕЗ, след като вчера тонът достигна кресчендо в последователните брифинги на БСП и ГЕРБ.  пред депутатите, като предложението очаквано бе отхвърлено от мнозинството.Още миналата седмица лидерът на социалистите  държавният глава Румен Радев да вземе отношение по сделката, като . Освен това , че обмисля дали да не свика Консултативен съвет по националния сигурност заради продажбата.Корнелия Нинова се закани да извади . Едновременно с това от ДПС провеждаха заседание в дома на почетния председател Ахмед Доган.От ГЕРБ отговориха също с брифинг, . Той бе категоричен, че няма намерение да подава оставка и ще гони до дупка \"гадовете\", които са му спретнали тази \"ювелирна акция\", подобна на 2013 година.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. Днес то излезе с информацията, че , въпреки че според вчерашната публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.28", "title": "МС: Информацията, дадена на депутатите за ЧЕЗ, е първата официална"}
{"url": "https://news.bg/world/v-es-nay-bednite-sa-v-balgariya-a-nay-bogatite-london.html", "text": "Жителите на Западен Лондон, Великобритания, са шест пъти (611%) по-богати от средните европейци, докато в Северозападна България са три пъти по-бедни (29%).Това показват Данните са за 2016 г. В проучването е сравнен по региони брутният вътрешен продукт (БВП) на глава от населението, което е изразено в \"стандарт на покупателната способност\" - изравнява покупателната сила на различните национaлни валути.След гражданите в Западен Лондон най-богати в ЕС са гражданите на Люксембург (257%), Югоизточна Ирландия (217%), белгийската столица Брюксел и германския град Хамбург (по 200%).Има 19 региона с БВП на човек 50% или повече от средното ниво за ЕС през 2016 г.: пет са в Германия, три във Великобритания, два в Австрия, по един в Белгия, Чехия, Дания, Ирландия, Франция, Холандия, Словакия, Швеция и Люксембург.На другия край на класацията с 29 процента от средния европейски БВП на човек е българският Северозападен район. Следват френската отвъдморска територия Майот (33%), два български района - Северен централен и Южен централен (по 34%) и Североизточна Румъния (36%).От 21 региона с БВП на човек под 50 процента от средното за ЕС, по пет са в България и Полша, четири в Унгария, три в Румъния и в Гърция и един във Франция.", "date": "2018.02.28", "title": "В ЕС най-бедните са в България, а най-богатите – Лондон"}
{"url": "https://news.bg/regions/voenni-osiguriha-hlyab-i-lekarstva-na-zhitelite-na-selo-lyubenovo.html", "text": "Военнослужещите от състава на 55-ти инженерен полк - Белене помагаха на хората от селата Лозица, Любеново и Въбел, община Никопол, в усложнената зимна обстановка, съобщиха от Министерския съвет. Те помагаха на закъсалите в преспите до 17 часа на 28 февруари.Достъпът до населените места беше прекъснат поради обилния снеговалеж и навявания. Под ръководството на капитан Йордан Йорданов бойците разчистваха пътни участъци от село Лозица до град Никопол.Военните доставяха стоки от първа необходимост и лекарства на хората от село Любеново. Изтеглен беше снегорин, затънал в дълбоките преспи в близост до селото.", "date": "2018.02.28", "title": "Военни осигуриха хляб и лекарства на жителите на село Любеново "}
{"url": "https://news.bg/world/sibirskiyat-stud-v-evropa-otne-zhivota-na-46-dushi.html", "text": "\"Звярът от Изток\" отне живота на най-малко 46 души от петък, съобщава АФП.Студената вълна в Европа принуди властите да затворят училища и да осигурят подслон на бездомниците заради ниските температури.75-годишен холандец е загинал при пързаляне в западното село Ханк, след като ледът под краката му се пропукал.Три деца и двама възрастни са спасени при подобни инциденти.Сред жертвите на бруталния студ са.Голяма част от починалите са бездомници.В Германия националната асоциация в подкрепа на бездомните призова приютите да останат отворени не само през нощта, но и през деня.Училищата са затворени в Косово, западната част на Босна, по-голямата част от Албания, както и в някои райони на Великобритания, Италия и Португалия.На места температурата в Европа е минус 20 градуса по Целзий.", "date": "2018.02.28", "title": "Сибирският студ в Европа отне живота на 46 души"}
{"url": "https://news.bg/world/ruski-hakeri-sa-udarili-germanskoto-pravitelstvo.html", "text": "Свързана с Русия хакерска група е проникнала в компютърни мрежи на правителството на Германия. Това съобщи ДПА.Медията отбелязва, позовавайки се на източници от службите, че групата APT28 е хакнала външното и военното министерство на Германия и е успяла да открадне информация.Според разпространяваната информация проникването е забелязано през декември 2017 г. и хакерската атака може да е продължила година.APT28, която е свързвана с руското военно разузнаване, е смятана за източника на нападение срещу германския парламент през 2015 г. Тя е свързвана и с атаки срещу НАТО и правителства в Източна Европа.", "date": "2018.02.28", "title": "Руски хакери са ударили германското правителство"}
{"url": "https://news.bg/crime/ostaviha-za-postoyanno-v-aresta-bivshiya-legioner-ivan-pacheliev.html", "text": "Ямболският окръжен съд потвърди решението на Районния съд в Тополовград и остави за постоянно в ареста бившия легионер Иван Пачелиев. Той е обвинен в незаконно притежаване на оръжие и възпрепятстване органите на реда при изпълнение на служебните им задължения.Пред съда Пачелиев заяви, че не е стрелял срещу полицаите, а ги е помолил да напуснат дома му. Той поиска да бъде направена очна ставка с полицаите и кмета на Орешник, за да докаже, че те не са се легитимирали. Беше категоричен, че не е оказвал съпротива при задържането си. Защитникът му Митко Краев представи пред съда европейско разрешително за притежание на оръжие и боеприпаси, което е със срок до 2019 г. Според адвокат Краев мярката трябва да е домашен арест или парична гаранция, за да може 35-годишният Пачелиев да се лекува.\"Подзащитният ми е с луксация на лява лакътна става и се налага спешна медицинска намеса\", заяви адвокат Краев.Бившият легионер беше арестуван в дома си на 20 февруари при мащабна полицейска операция, след като цяло денонощие е бил барикадиран в дома си.", "date": "2018.02.28", "title": "Оставиха за постоянно в ареста бившия легионер Иван Пачелиев"}
{"url": "https://news.bg/world/gazprom-s-rekorden-iznos-za-evropa.html", "text": "Руският енергиен гигант \"Газпром\" за седми пореден ден отчете рекорден износ за Европа, съобщава ТАСС.Експерти посочват, че това се дължи на рекордните студове, които са обхванали Стария континент.Ръководителят на \"Газпром\" Алексей Милер съобщи, че през 2017 г. холдингът е увеличил производството на газ с 12.4% в сравнение с 2016 година - до 472 милиарда кубически метра. м., и износът на газ за Европа - с 8.1%, до 193.6 милиарда кубически метра.В същото време Европа се опитва да разнообрази доставките и да намали зависимостта си от руското синьо гориво.", "date": "2018.02.28", "title": "\"Газпром\" с рекорден износ за Европа"}
{"url": "https://news.bg/world/vav-frantsiya-hvanaha-2-t-marihuana.html", "text": "Полицията във Франция хвана близо 2 т. марихуана. Заловената дрога се оценява за 17 млн. евро.Акцията на силите на реда е проведена в югозападна Франция. Близо един тон марихуана е бил открит на 20 февруари в кола на автомагистрала A63, която е влизала в страната от Испания.Другият един тон канабис е бил иззет още на следващия ден на същото трасе след инспекция на два камиона, следващи колоната коли.", "date": "2018.02.28", "title": "Във Франция хванаха 2 т. марихуана"}
{"url": "https://news.bg/world/gazprom-plashta-usd2-56-mlrd-na-ukrayna.html", "text": "Украинската държавна газова компания \"Нафтогаз\" обяви днес, че е спечелила съдебен спор за 2,56 милиарда долара с \"Газпром\", предаде ТАСС. Според нея Стокхолмският арбитражен съд, който разглежда търговски искове, е постановил такова решение в дългогодишния й спор с руския държавен газов гигант.Компенсацията е за неплатени транзитни такси. Става дума за договор от 2009 г., който е в сила до 2019 г.От 2015 г. Украйна престана да купува руски газ и го замени с внос от Европа.По тази причина Киев и Москва се обърнаха към арбитража в Стокхолм с искания за неустойки по договора.", "date": "2018.02.28", "title": "\"Газпром\" плаща $2,56 млрд. на Украйна"}
{"url": "https://news.bg/int-politics/sobchak-zalya-zhirinovski-s-voda-po-vreme-na-debat.html", "text": "Кандидат-президентът Ксения Собчак заля с вода лидера на Либерално-демократичната партия на Русия (ЛДПР) Владимир Жириновски по време на дебатите по канал \"Россия 1\", съобщи РИА Новости.Сблъсъкът между политиците стана по време на изявлението на третия кандидат - Сергей Бабурин. Жириновски се намеси във времето, което бе определено за Бабурин. Собчак го призова към спокойствие, на което лидерът на ЛДПР й отговори, че е \"глупачка\".\"От улицата не бива да водят тук пазарни момичета. Това е кално. \"Дом-2\" - това е разврат. Нека бъде закрит\", заяви Жириновски.\"Участниците в \"Дом-2\" се държат по-прилично от вас\", заяви Собчак. Жириновски продължи да обижда Собчак, след което тя го заля с чаша вода.\"Дръжте се прилично. Използвам Вашите методи\", заяви Собчак. След това Жириновски си позволи в ефир да ползва нецензурни думи.Дебатите на кандидат-президентите по канал \"Россия 1\" на 28 февруари бяха посветени на отбранителните способности на страната и армията. В тях участват осем души: Сергей Бабурин (партия \"Руски общонароден съюз\"), Павел Грудинин (КПРФ), Владимир Жириновски (ЛДПР), Ксения Собчак (\"Гражданска инициатива\"), Максим Сурайкин (\"Комунисти на Россия\"), Борис Титов (Партия на ръста), Григорий Явлинский (\"Яблоко\").", "date": "2018.02.28", "title": "Собчак заля Жириновски с вода по време на дебат"}
{"url": "https://news.bg/world/nachaloto-na-protsesa-sreshtu-manafort-nasrocheno-za-17-septemvri.html", "text": "Американският съдия Ейми Джаксън във Вашингтон насрочи делото срещу Пол Манафорт за 17 септември, съобщават местни медии.По-рано този месец специалният прокурор Робърт Мълър повдигна нови обвинения срещу бившия шеф на предизборната кампания на Доналд Тръмп, включително за пране на пари, конспирация срещу САЩ и лобиране за проруското украинско правителство преди няколко години. През октомври 2017 г. федерално голямо жури внесе 12 обвинения срещу Манафорт.Общо до момента срещу него са повдигнати 32 обвинения. Манафорт е обвинен в пране на 30 милиона долара.Днес той не се призна за виновен при първото си явяване пред съда, след като миналата седмица Мълър повдигна нови обвинения. 68-годишният се яви пред федерален съд във Вашингтон.Преди няколко дни Рик Гейтс, бизнес партньор на Манафорт, се призна за виновен и обяви, че ще съдейства на Мълър, който от своя страна е свалил някои обвинения.Мълър се опитва да установи дали Русия е помогнала на Доналд Тръмп да спечели президентските избори.", "date": "2018.02.28", "title": "Началото на процеса срещу Манафорт насроченo за 17 септември"}
{"url": "https://news.bg/energy/tokat-nyama-da-skacha-ryazko-uveri-shefat-na-kevr.html", "text": "От Комисията за енергийно и водно регулиране (КЕВР) няма да допуснат рязко повишаване на цените на тока, стана ясно от изявление на членовете на КЕВР по време на извънреден брифинг, цитирани от БНР.По-рано през деня от трите електроразпределителни дружества в страната - ЧЕЗ, И Ви Ен (EVN) и \"Електроразпределение Север\" (новото име на \"ЕНЕРГО-ПРО\"), обявиха, че ще искат нови цени на тока. До момента те не са внесли своите предложения в енергийния регулатор. Срокът за това е до 31 март.\"Едновременно с това, че поради продажбата на ЧЕЗ цената рязко ще се повиши... това са спекулации, ако някой иска да реализира политически проекти чрез цената на ЧЕЗ, няма как да се случи това. Нито кредитите, нито лихвите са ценообразуващи\", коментира председателят на КЕВР Иван Иванов.\"В продължение на три години общо увеличението на цялата електроенергия е само 2% и половина\", каза Иванов.Иванов може да говори за какво ще е увеличението на цената на тока след 31 март. Всяка година дружествата искат голямо увеличение, но ние не се съгласяваме, допълни председателят на КЕВР.Припомняме, от ЧЕЗ обявиха, че ще поискат от КЕВР промяна на цената на електроенергията. Това става няколко дни, след като бе обявена сделката за продажбата на активите на чешкото дружество, като през тези дни се развихри скандалът около самата сделка.", "date": "2018.02.28", "title": "Токът няма да скача рязко, увери шефът на КЕВР"}
{"url": "https://news.bg/health/podpisaha-natsionalniya-ramkov-dogovor-za-2018-g.html", "text": "Националният рамков договор за 2018 г. бе подписан в Министерство на здравеопазването. Здравният министър Кирил Ананиев изтъкна, че с тези рамкови договори се надграждат сега действащите. Осигуряват се над 400 млн.лв. пари за здравния сектор, половината от клиничните пътеки са увеличени, за някои от тях увеличението стига 450 лв.Клиничните пътеки, по които работят общинските болници и областните болници ще създадат това спокойствие което е необходимо. Значителни пари са дадени за детското и майчино здравеопазване, което е едно от приоритетите на правителството, коментира министър Ананиев.  Надгражда се това, което е вършено досега. Очакванията на министъра са тези договори да създадат определено спокойствие в системата. Ние искаме ефективна здравна система, настоя Ананиев. Ключовите думи на рамковите договори за 2018 г. са контрол и дисциплина. Припомняме, днес на среща при премиера Бойко Борисов представители на Българския лекарски съюз, Български зъболекарски съюз, представители на НЗОК и на здравно министерство обсъдиха Националният рамков договор в системата на здравеопазването обсъждат. Председателят на БЛС д-р Венцислав Грозев заяви преди срещата, че ако не се подпише НРД днес, лекарите се готвят за протест. От , че крайният срок за подписване на НРД изтичаСлед срещата з за днешното подписване. След подписването днес Ананиев увери, че се работи за нов здравноосигурителен модел. Работим усилено, каза той като изтъкна, че това ще бъде инструмента и необходимото условие за по-ефективно разходване на средствата, за да се намалят течовете в системата на здравеопазването.Относно просрочията към чуждите здравни каси, Ананиев посочи: През тези няколко дена аз и моя екип успяхме да убедим ръководството на държавата в лицето на премиера и министъра на финансите, че ние имаме готов план за да не изпадне в касата в несъстоятелност. Задълженията към чуждестранните каси не влияят върху договорените обеми и цени в двата национални рамкови договори. До 15 май разсрочване на тези падежи - нашите задължения ще бъдат изпълнени в рамките на 73-те милиона лева в на бюджета.Припомняме, скандалът с дълговете на НЗОК се разрази след като преди седмица здравният министър Кирил Ананиев . Причината беше, че проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси. Тогава плочев изнесе близки до коректните данни. Последва спешна проверка на сумите, които дължим към чужди каси. Проверката беше предизвикана от ", "date": "2018.02.28", "title": "Подписаха Националния рамков договор за 2018 г."}
{"url": "https://news.bg/world/izrael-vidya-pobeda-nad-hizbula-sled-eliminiraneto-na-lidera-nasrala.html", "text": "Високопоставен представител на израелската армия обяви, че убийството на Хасан Насрала в следващата война срещу терористичната ливанска групировка \"Хизбула\" ще доведе до победа на Израел, информира \"Таймс оф Израел\".\"Елиминирането на Насрала ще доведе до победа\", каза представителят пред Канала 10.Той също добави, че въоръжените сили на Израел ще трябва да навлязат дълбоко в Ливан при следващата война, за да победят \"Хизбула\".", "date": "2018.02.28", "title": "Израел видя победа над „Хизбула” след елиминирането на лидера Насрала"}
{"url": "https://news.bg/politics/reformatorskiyat-blok-predlaga-promeni-v-zakona-za-energetikata.html", "text": "\"Събитията около смяната на собствеността на ЧЕЗ-България показват ясно непълнотата в законовата уредба, свързана с възможни заплахи за националната сигурност.\" Такава е позицията на Реформаторски блок - Глас народен относно сделката за активите на ЧЕЗ в България.В тази връзка реформаторите предлагат Законопроект за изменение и допълнение на Закона за енергетиката.Според РБ - Глас народен от състоянието на енергетиката и електро-енергетиката зависят всички елементи на цивилизования начин на живот, благосъстоянието на гражданите и като цяло . Следователно придобиването на дялов капитал с решаваща или блокираща квота в управлението на ключови дружества в енергийния сектор от лица, умишлено целящи дестабилизация на страната и предизвикване на мащабни кризи с цел политически въздействия и чужди стратегически изгоди, е сериозна опасност за икономиката и националната сигурност на страната.\"При приватизацията на предприятия от енергетиката в договорите бяха заложени изисквания за качествата на купувачите в смисъл на специфичен опит в организацията и управлението, финансови възможности, задължения да осигурят инвестиции, технологично обновление и други неценови (политически) условия. Всичко това купувачите трябваше да осигуряват и поддържат за определен брой години\", обясняват реформаторите и допълват, че днес сроковете на повечето неценови условия по тези договори са изтекли. Следователно собствениците на капитала на редица приватизирани енергийни предприятия от ключово значение за националната сигурност могат всеки момент да решат да подадат своя дялов капитал на този, който ще им плати най-висока цена, без да защитават обществения интерес и националната ни сигурност при продажбите. Това задължение е единствено на държавата в лицето на правителството.Действащото законодателство обаче не предвижда каквато и да е форма на контрол - не съществуват и изисквания за одобрение на лицата придобиващи решаващ дял от капитала на енергийни дружества. \"Така се стигна до случая с покупката на Електроразпределителното дружество \"ЧЕЗ - България\", снабдяващо с електричество 1.8 млн. български домакинства и отчитащо обороти от около 2 млрд. лева годишно. Обществото е скандализирано от факта, че мажоритарния дял от капитала на това предприятие е прехвърлен на фирма с 40 пъти по-малък оборот, липса на всякакъв опит в тази сфера и неясно финансиране.\" Според РБ - Глас народен този пример показва, че е крайно наложително да се въведе режим на одобрение на купувачите на решаващи дялове от капитала в стратегически за страната предприятия от сферата на енергетиката.Предложението на реформаторите е единственият държавен орган с подходящ опит, капацитет и правомощия в страната - Държавната агенция за национална сигурност (ДАНС), да има правомощията да следи и одобрява прехвърлянето на решаващ дял от капитала на определени предприятия в енергетиката.", "date": "2018.02.28", "title": "Реформаторският блок предлага промени в Закона за енергетиката"}
{"url": "https://news.bg/politics/andrey-babish-otreche-da-e-prashtal-na-borisov-dokumenti-za-chez.html", "text": "Чешкият премиер в оставка Андрей Бабиш отрече да е изпращал на Бойко Борисов документи относно сделката за ЧЕЗ България, съобщи bTV.Пред държавната информационна агенция в Чехия Бабиш заяви, че премиерът Борисов го е информирал, че има сериозни съмнения около сделката. Бабиш от своя страна обяснил на Борисов как е станала сделката от чешка страна. \"Не харесвахме особено предложението за покупка, но Министерството на финансите ни увери на няколко пъти, че компанията е прозрачна, парите са прозрачни и Надзорният съвет е одобрил сделката\", обяснява още Бабиш. Той обаче категорично отрича да е изпращал документи относно сделката към България.В същото време от правителството посочват, че  и данните са били заведени в секретното деловодство на Народното събрание.\"Като разгледах това, което премиерът на Чехия ми изпрати сега - в момента, в който го получих, дойдох да го засекретим и да го кажем на хората, защото има и банкова информация, и виждам руско-грузински офшорки, руски банки, български, и то от тези, които и преди по някаква причина са имали проблеми.\" Това заяви вчера в парламента Бойко Борисов. Той дори заподозря .", "date": "2018.02.28", "title": "Андрей Бабиш отрече да е пращал на Борисов документи за ЧЕЗ"}
{"url": "https://news.bg/int-politics/rim-zabranyava-dizelovite-avtomobili-ot-tsentralnite-chasti-do-2024-a.html", "text": "Рим, един от най-засегнатите от уличния трафик градове в Европа и където има хиляди древни паметници на открито, застрашени от замърсяването, планира да забрани дизеловите автомобили в централните части най-късно до 2024 г. Това обяви кметът на италианската столица, цитиран от \"Гардиън\".Вирджиния Раджи обяви решението в профила си във \"Фейсбук\", като изтъкна: \"Ако искаме да се намесим сериозно, трябва да имаме смелостта да приемем строги мерки.\"Нейните коментари дойдоха след вчерашното съдебно решение в Германия, което постанови, че тамошните градове могат да забраняват най-тежко замърсяващите дизелови автомобили да не се движат по техните улици.Около две трети от 1,8 млн. нови коли, продадени в Италия през миналата година са били дизелови.В Рим няма големи индустрии, така че почти цялото замърсяване на въздуха в италианската столица е причинено от моторни превозни средства.Градът често се опитва да забранява по-старите, по-замърсяващи превозни средства от пътищата в дни, в които замърсяването достига критични равнища.Рим също така се опита да ограничи замърсяването, позволявайки само на коли, чиито регистрационни номера са четни или нечетни, да се движат в различни дни.Освен здравните проблеми, замърсяването от двигателите с вътрешно горене причинява сериозни щети на многото древни паметници в Рим.Според проучване от миналата година на Министерството на културата 3600 каменни паметника и 60 бронзови скулптури има опасност да се разрушат заради замърсяването на въздуха.", "date": "2018.02.28", "title": "Рим забранява дизеловите автомобили от централните части до 2024-а"}
{"url": "https://news.bg/politics/pravitelstvoto-svetkavichno-vneslo-v-ns-informatsiyata-ot-chehiya-za-chez.html", "text": "Информацията относно източниците на финансиране на сделката по продажбата на бизнеса на ЧЕЗ Груп в България незабавно е стигнала до Народното събрание. Информацията е предоставена от кабинета на премиера Андрей Бабиш след като беше поискана от премиера Борисов при проведения телефонен разговор между двамата вчера.От правителството обясниха, че върху информацията гриф за сигурност няма. Поради факта обаче, че тя не е съставена от орган на изпълнителната власт в България и съдържа данни за евентуални бъдещи банкови операции, е заведена в секретното деловодство на Народното събрание.Подчертава се, че това е първата е първата официална информация по сделката и тя е била предадена на народните представители незабавно след получаването й.Припомняме, от БСП поискаха веднага да се разсекрети информацията. Жельо Бойчев настоява утре на комисия да дойде ръководството на Българската банка за развитие (ББР), която излъгала, че няма отношение към сделката. Правителството стояло зад Гинка Върбакова, по мнението му.Делян Добрев от своя страна обясни, че няма нужда да се правят извънредни комисии в Народното събрание, защото си има постоянно действащи комисии, които се занимават с тази тема. Той изтъкна, че .", "date": "2018.02.28", "title": "Правителството светкавично внесло в НС информацията от Чехия за ЧЕЗ"}
{"url": "https://news.bg/regions/verizhna-katastrofa-s-10-koli-na-am-hemus-kam-varna.html", "text": "Верижна катастрофа с 10 автомобила стана около 13:30 часа на АМ \"Хемус\" в района на село Слънчево в посока Варна, съобщиха от МВР-Варна.Полицейските екипи изясняват детайли около инцидента. По първоначални данни един човек е откаран с частен автомобил към болнично заведение.", "date": "2018.02.28", "title": "Верижна катастрофа с 10 коли на АМ \"Хемус\" към Варна"}
{"url": "https://news.bg/world/gartsiya-sashto-bedstva-zaradi-snega.html", "text": "Снеговалежите в Гърция създават проблеми. Пътищата в северните части на страната са заледени като най-засегнат е районът на Ксанти, където снежната покривка продължава да се увеличава. Властите в южната ни съседка предупреждават за рискови заледени участъци в северните области, предаде БНР.Движението по всички обходни пътища в района на град Серес се осъществява само с автомобили, оборудвани с вериги. Пътните полицаи проверяват автомобилите дали имат подходящото за зимните условия оборудване.В района на Халкидики движението също е само с вериги.По централните и южните части на Гърция вече втори ден вали дъжд. Вследствие на това има наводнения в град Трикала.Според синоптиците ситуацията няма да се подобри в близките дни, защото днес се очаква засилване на вятъра от Егейско море и нови бури. При рискове е възможно да се спре движението на фериботи към островите.", "date": "2018.02.28", "title": "Гърция също бедства заради снега"}
{"url": "https://news.bg/regions/obshtina-aksakovo-e-v-bedstveno-polozhenie.html", "text": "Варненската община Аксаково е в бедствено положение. То бе обявено със заповед на кмета инж. Атанас Стоилов.Заради усложнената метеорологична обстановка в резултат от силния вятър, снегонавяване, намалена видимост, ниски температури и обледявания на територията на община Аксаково е с прекъснат достъп по пътищата.По улиците има преспи, които пречат на движението на обществения транспорт. Затворен е републикански път ІІІ-2902 (Аксаковска панорама - Кичево), а по останалите пътни артерии от републиканската пътна мрежа, свързващи населените места на община Аксаково, е силно затруднено движението. Обстановката възпрепятства придвижването на снегопочистващата механизация до общинските пътища и населените места на територията на общината.Началото на бедственото положение на територията на Община Аксаково е от 12.00 часа на 28 февруари 2018 г. до 24.00 часа на 01 март 2018 г. Задействан е общинския план за защита при бедствия на община Аксаково, в частта \"Действие при снежни бури, поледици и обледявания\".В тази ситуация има приоритетно снабдяване на детски, социални и здравни заведения с храна. Приоритетно се осигурява отопление на всички административни сгради и детски заведения.Мобилизирана е цялата налична техника за снегопочистване.Заради бедственото положение е забранено влизането, пребиваването и движението на автомобили на територията на община Аксаково, освен тези на екипите от Общински щаб за изпълнение на общинския план за защита при бедствия, продоволственото снабдяване на населението и движението по ул. \"Георги Петлешев\" в Аксаково.Забранява се движението на обществения транспорт по утвърдената транспортна схема на община Аксаково, с изключение на линии с №№ 43, 409 и 121, според кметската заповед.При необходимост от лекарска помощ на бедстващи директорът на \"Център за спешна медицинска помощ\" - Варна да осигури линейки с висока проходимост на разположение.Всички кметове по населените места на община Аксаково да подадат своевременна информация за лицата, които подлежат на хемодиализа, с цел своевременно организиране на извозването им до болничните заведения.Заповедта е публикувана на интернет страница на Община Аксаково.", "date": "2018.02.28", "title": "Община Аксаково е в бедствено положение"}
{"url": "https://news.bg/world/germanskite-voenni-predotvratili-diplomaticheski-skandal-zaredili-samoleta-na-zarif.html", "text": "Министерството на отбраната на Германия съобщи, че военните са били призовани да презаредят самолета на външния министър на Иран в Мюнхен, след като фирмите, предоставящи услуги за презареждане на самолетите, са отказали, съобщават агенции.Фирмите са се опасявали, че могат да нарушат санкциите срещу Ислямската република.Германското военно министерство потвърди информация на местни медии, че Бундесверът е заредил самолета на външния министър Мохамед Джавад Зариф, за да се върне в Иран след Мюнхенската конференция за сигурност.Ведомството обяви, че \"Бундесверът e предоставил помощ на летището в Мюнхен на 18 февруари\".Германските медии WDR, NDR и \"Зюддойче цайтунг\" съобщиха по-рано, че контактите на иранското външно министерство с фирмите на летище \"Франц Йозеф Щраус\" са останали безрезултатни.\"Дойче веле\" информира, че Зариф е смятал да отмени визитата си в Мюнхен.Председателят на конференцията Волфганг Ишингер обаче се намесил и потърсил помощ от министерствата на външните работи и отбраната.ВВС на Германия заредили самолета на иранския министър и доставили 17 000 литра гориво. Тъй като военните нямат право да използват летището, защото е само за граждански полети, те трябвало да поискат разрешение.По график Зариф пристигнал в Германия след визита в Индия.", "date": "2018.02.28", "title": "Германските военни предотвратили дипломатически скандал – заредили самолета на Зариф"}
{"url": "https://news.bg/world/15-zaginali-i-40-raneni-pri-katastrofa-na-dva-vlaka-v-egipet.html", "text": "Най-малко 15 души са загинали, а 40 са ранени при железопътен инцидент в северната египетска провинция Бухайра, информира официалната новинарска агенция MENA, която се позовава на говорител на транспортното министерство, предаде \"Ройтерс\".Инцидентът е между пътнически и товарен влак.Премиерът Шериф Исмаил е наредил на транспортния министър да посети мястото на катастрофата и да се предприемат действия за изясняване на причините.При железопътна катастрофа през август 2017 г. загинаха 42 души, а повече от 100 пострадаха.Южно от Кайро през ноември 2013 г. загинаха 27 души при катастрофа между влак и автобус. През 2002 г. 373 души загинаха при пожар в препълнен влак южно от столицата.", "date": "2018.02.28", "title": "15 загинали и 40 ранени при катастрофа на два влака в Египет"}
{"url": "https://news.bg/crime/slivenchanin-otvleche-zhena-i-se-ozheni-za-neya.html", "text": "32-годишен мъж  от Сливен отвлече жена и в последствие се ожени за нея.Георги Т. и отвлечената жена имали отношения преди отвличането, те били двойка. Мъжът обаче често ревнувал жената, особено когато пиел алкохол. Приятелката му няколко пъти подавала жалби в полицията срещу Георги, но после ги оттегляла.Последният конфликт между двамата преди престъпното деяние възникнал докато били на почивка в курорта \"Слънчев бряг\". Тогава пострадалата излъгала Георги, че отива до магазина, но вместо това се качила на автобус и отпътувала към Сливен. Няколко дни след тази случка Георги открил пострадалата в апартамент на нейна приятелка. Той я заплашил с нож и я отвлякъл, като я завел в собственото си жилище, а там я заключил и ѝ нанесъл побой. След отвличането приятелката на потърпевшата подала сигнал в полицията, а Георги бил задържан. Освен отвлечената жена при ареста на мъжа полицаите открили в жилището му и наркотици - хашиш и екстази.След ареста на Георги прокуратурата иска той да бъде задържан за постоянно, а съдът уважава това искане. На 30 ноември обаче, само месец и половина след отвличането и побоя, Георги и отвлечената жена сключили граждански брак. За целта подсъдимият получил специално разрешение да напусне ареста.Днес Окръжният съд в Сливен уважи споразумение, сключено между Георги и прокуратурата. Георги признал вината си и по двете обвинения срещу него, а именно - отвличане и притежание на наркотици. Той е осъден условно - наказание от 2 години затвор с 3-годишен изпитателен срок.", "date": "2018.02.28", "title": "Сливенчанин отвлече жена и се ожени за нея"}
{"url": "https://news.bg/int-politics/mirniyat-plan-na-tramp-shtyal-da-priznae-palestina-za-darzhava.html", "text": "Планът на администрацията на американския президент Доналд Тръмп в Близкия изток може да включва американско и международно признаване на Палестинска държава и приемането на Източен Йерусалим за нейна столица, съобщават израелски медии, цитирайки саудитския вестник \"Ашарк ал Аусат\", чието седалище е в Лондон.Планът, твърди се в информацията, призовава за поставянето на Стария град в Йерусалим под \"международна закрила\".Цитират се \"добре осведомени арабски дипломатически източници\" в Париж, които посочват, че САЩ планират да представят плана си в рамките на международна конференция, която ще се проведе в една от арабските столици, най-вероятно в Кайро, с участието на Израел.Източниците обаче не са казали кога американската администрация ще разкрие плана си, подробностите на който остават забулени в тайнственост.Тази информация идва след среща в Брюксел по-рано тази седмица, в която арабските външни министри и техните европейски колеги обсъдиха израелско-палестинския конфликт след информациите, загатващи, че администрацията на Тръмп скоро ще обяви плана за мир, който американският президент обяви за \"сделката на века\".Арабските медии публикуваха различни разкази за предполагаемия план, който вече беше отхвърлен от Палестинската власт като заговор, целящ ликвидирането на палестинската кауза. Някои представители на Палестинската автономия обявиха плана за \"шамара на века\" и твърдят, че никой палестинец няма да го приеме.Според информацията американският план изисква от палестинците да се откажат от искането си за \"право на връщане\" на палестинските бежанци и техните потомци в бившите им домове в Израел.Освен това големите израелски селища в Западния бряг ще останат, докато малките ще бъдат \"преместени\".Американският план също така призовава за разширяване на правомощията на Палестинската автономия по отношение на сигурността и администрацията в зони А и B в Западния бряг.По-късно изпълняващият функцията външен министър на Палестина коментира темата, като подчерта, че страни от Европейския съюз се опитвали да убедят администрацията на Тръмп да промени части от мирния си план. Той не уточнил кои европейски страни оказват натиск върху Белия дом да промени плана си. Според палестинския външен министър планът трябва да включва клаузи, изразяващи подкрепа за решението за създаването на палестинска държава, живееща рамо до рамо с Израел, в границите от 1967 г., както и прекратяване на застрояването от страна на Израел в Западния бряг. ", "date": "2018.02.28", "title": "Мирният план на Тръмп щял да признае Палестина за държава"}
{"url": "https://news.bg/politics/zakonat-na-dps-vrashtal-1-4-mlrd-leva-v-ktb.html", "text": "Правната комисия попари ветото на президента Румен Радев върху Закона на ДПС за фалиралата КТБ. Ние не споделяме мотивите на държавния глава, заяви Хамид Хамид. По думите му в нашето законодателство е уреден въпроса кога един закон действа със задна дата. Това изключение се прилага по изключение и според депутата от ДПС такъв е и случаят с КТБ.Не виждам нищо недопустимо или противоконституционно, както четем в мотивите, убеден е Хамид. Неговият съпартиец Йордан Цонев е изненадан от питането на президента Румен Радев какъв е този обществен интерес. Законопроектът не е противоконституционен, категоричен бе той.Даваме знак, че когато става въпрос за обществен интерес, законодателят ще бъде безкомпромисен, подчерта Цонев. Това е изключително важен сигнал и ние трябва да го дадем, настоя той. Всеки, който искал да заобиколи правилата, трябва да е наясно, че нямало да му се размине.От БСП уважават и до някъде разбират мотивите на ДПС да внесат промените в Закона за банковата несъстоятелност, но не ги споделяли. Законът, според червените, щял да доведе до хаос.Дано това законодателство доведе до по-добри резултати, отколкото предишно извънредно законодателство, заяви Крум Зарков, който съзря мнозинство в подкрепа на предлагания от ДПС закон.Той иска закон за банковата несъстоятелност, който да отговори на банковите предизвикателства. Според председателя на правната комисия Данаил Кирилов не за първи път се приема закон със задно действие, а темата за КТБ е от няколко парламента насам.Според Филип Попов не е ясен ефекта от закона. Синдиците на КТБ застанаха зад закона, тъй като той щял да им помогне в масата на несъстоятелността да влязат 1,4 милиарда лева. Кредиторите и вложителите щели да си получат парите. Ако не се приеме, това щяло да е в помощ на длъжниците.", "date": "2018.02.28", "title": "Законът на ДПС връщал 1,4 млрд. лева в КТБ"}
{"url": "https://news.bg/regions/i-avtobusnite-prevozvachi-otmenyat-kursove.html", "text": "Заради тежките атмосферни условия и непочистените пътища в Североизточна България някои автобусни превозвачи също преустановяват дейност.Отменени са множество междуградски курсове до различни градове, съобщи БНР.Според информация на Галя Топалова от Националното сдружение на автобусните превозвачи към момента тежката обстановка налага спирането на рейсовете до за Силистра, Добрич, Исперих, Дулово, Разград и други.Надеждите са, че до утре пътищата ще бъдат почистени и движението по междуградските курсове ще се възстанови.Всички пътници могат да получат информация за отменени и пътуващи автобуси от сайтовете и телефоните на автогарите и фирмите превозвачи.Припомняме, по-рано днес стана ясно, че обилните снеговалежи и снегонавявания временно са спрели движението и на няколко пътнически влака в Североизточна България. Днес няма да се движат композициите в участъците Добрич-Кардам-Добрич, Самуил-Силистра-Самуил, както и два влака между Русе и Шумен.", "date": "2018.02.28", "title": "И автобусните превозвачи отменят курсове"}
{"url": "https://news.bg/politics/lekari-protestirat-zaradi-dalgovete-na-vrachanskata-bolnitsa.html", "text": "Лекари от Враца излязоха да протестират заради натрупаните дългове на общинската болница, съобщи БНТ. Докторите протестираха заради липсата на информация за бъдещето на работното им място. Врачанската болница е натрупала над 12 милиона лева задължения.Болницата във Враца е на ръба на оцеляването независимо усилията от страна на здравното ведомство да разсрочи задълженията.Към момента заплатите се изплащат с месеци закъснение. Граждани съпричастни с лекарите се включиха към протестните действия. Събрани са над 4000 подписа в защита на най-голямо здравно заведение в Северозападна България.", "date": "2018.02.28", "title": "Лекари протестират заради дълговете на Врачанската болница"}
{"url": "https://news.bg/politics/nikakvi-geytove-i-shemi-pozhela-radev-ot-obshtinite.html", "text": "\"За да достигнем до децентрализация, в държавата не трябва да има корупционни схеми, а всичко да е прозрачно\". Това заяви президентът на България Румен Радев в речта си пред 31-то Общо събрание на Националното сдружение на общините (НСОРБ), което се проведе в столичния хотел \"Рамада\".\"Не трябва да има никакви \"гейтове\", никакви корупционни схеми, защото те ще ни върнат обратно в изходното положение\", заяви държавният глава. По думите му децентрализацията на общините няма алтернатива - това е европейският модел, който движи прогреса в много държави.Радев посочи, че другите критерии, по които трябва да се работи, за да се стигне до децентрализация, са още ясни механизми за развитие на страната, ясен диалог между управляващите, ясен диалог с гражданите, много точни механизми за Оперативните програми, ефективна национална политика за регионалното развитие и активен диалог с всички институции в страната.Ефективното местно самоуправление е ключът към изваждането на българина от апатията и в превръщането му в активен гражданин, според президента. По думите му това ще се случи, когато хората имат самочувствието, че участват при вземане на решенията и имат принос с активността и данъците си за прозрачно управление на населените места. Това е и начинът да задържим младите хора в общините.Президентът обърна внимание на дискусията за новото райониране на страната. За да имаме устойчива в дългосрочен план схема на райониране, трябва вие да дадете стабилност на решенията, обърна се Румен Радев към кметовете. Без консенсус няма как да се привличат различни форми на финансиране.Припомняме, на 26 февруари министърът на регионалното развитие и благоустройството (МРРБ) Николай Нанков предложи на обществено обсъждане три варианта за териториалното районно планиране на страната.", "date": "2018.02.28", "title": "Никакви гейтове и схеми пожела Радев от общините"}
{"url": "https://news.bg/education/uchenitsite-v-stara-zagora-nyama-da-uchat-do-6-mart.html", "text": "Кметът на Стара Загора Живко Тодоров обяви 1 и 2 март за неучебни дни за всички училища на територията на общината. Това означава, че децата там ще се върнат на училище на 6 март, вторник.Решението е взето по настояване на директорите на училищата и на база на очакваните ниски температури и прогнозите за влошаване на времето през следващите дни. Министерството на образованието е разрешило дървената ваканция.Ваканцията на учениците в общината стана неочаквано дълга - учебният процес беше преустановен след 26 февруари заради настъпили неблагоприятни климатични условия, а вчера и днес бяха обявени за неучебни дни. Така децата ще почиват 7 поредни дни. Припомняме, заради усложнените метеорологични условия днес в дървена ваканция са над 1 100 училища в страната. Най-много училища са затворени в общините Бургас и Варна.", "date": "2018.02.28", "title": "Учениците в Стара Загора няма да учат до 6 март"}
{"url": "https://news.bg/world/nedovarshenata-istoriya-na-ubitiya-slovashki-zhurnalist.html", "text": "Международният журналистически Проект за разследване на организираната престъпност и корупцията, който подкрепя работата на убития словашки журналист ,  съобщава \"Политико\".Припомняме, Куциак и годеницата му Мартина бяха застреляни в дома им, намиращ се на 65 километра източно от столицата Братислава. Телата им бяха открити в неделя. Според полицията вероятно двамата са елиминирани от наемен убиец.Преди да бъде убит Куциак разследваше калабрийската мафия Ндрангета в Словакия за сайта Aktuality.sk.От организацията за разследваща журналистика заявиха, че са взели решение да публикуват недовършената работа на журналиста, за да почетат паметта му, директно да покажат разкритията и да намалят риска за колегите му.Историята е около Мария Трошкова, бивш състезател на конкурса \"Мис Вселена\", която е наета за съветник на премиера на Словакия Роберт Фицо. Преди това Трошкова е съосновател на компания с италианец, живеещ в Словакия, който е заподозрян за връзки с калабрийската мафия - една от най-влиятелните престъпни организации в света.Проектът за разследване на организираната престъпност и корупцията също така ще публикува второ разследване на Куциак за връзки между собственици на обработваема земя и италианската мафия, които са използвали земята, за да печелят средства от ЕС.Работата на убития журналист е подкрепяна от Проекта за разследване на организираната престъпност и корупцията, Чешкия център за разследваща журналистика и Проекта за разследваща журналистика в Италия.Публикуваната тази нощ недовършена статия е озаглавена: \"\", съобщават БиБиСи и словашки медии.Тя е публикувана не само от сайта actuality.sk, но и от други медии.От нея става ясно, че Ндрангетата се е установила в Източна Словакия и години наред е злоупотребявала с еврофондове в този относително беден регион на границата с Украйна.Тези мафиоти са култивирали бизнес връзки с висши политици, включително и с приближени до премиера. Бившият шеф на Трошкова Вилиам Ясан е секретарят на Държавния съвет за сигурност на страната.Ясан отрича да поддържа връзки с мафията, с \"италианци или други\". Трошкова не е коментирала информацията, но полицията обяви, че планира да я разпита.", "date": "2018.02.28", "title": "Недовършената история на убития словашки журналист"}
{"url": "https://news.bg/crime/bivshi-pernishki-kmetove-obvineni-za-iztochvane-na-1-mln-lv.html", "text": "Специализираната прокуратура обвини двамата бивши кметове на Перник, които бяха задържани по-рано днес, в престъпления по служба.Иван Иванов и И. Никифорова са обвинени в корупция. Двамата са участвали в схема, в която са облагодетелствали с  голяма сума пари частна фирма. Без да има бедствено положение в общината Никифорова свикала кризисен щаб и наела нова фирма за сметосъбиране, въпреки че общината имала сключен договор с друго дружество. Иван Иванов пък извършил плащанията. Обвинението е за извършено престъпление по служба, в качеството им на кмет и зам.-кмет на град Перник.На Никифорова е повдигнато обвинение за това, че за времето между 8 и 9 септември 2014 г. в Перник, в качеството си на временно изпълняваща длъжността кмет на общината е превишила правата си по ЗМСМА и Закона за защита при бедствия, като без да е възникнало бедствие на територия на общината те е свикала кризисния щаб за изпълнение на Общинския план за защита при бедствия на община Перник за 2014г.Тогава Никифорова издала заповед, с която възложила на фирма, със специализирани сметосъбиращи машини, контейнеровози, работници и друга специализирана техника да извърши почистване на битови отпадъци в общината. Тези действия били, за да може Никифорова да набави имотна облага за същото търговско дружество, независимо, че общината е имала сключен договор с друга фирма за същите услуги.Иван Иванов е обвинен в това, че на 22 декември 2014 г. като кмет на община Перник, не е изпълнил служебните си задължения и без да е възникнало бедствие е извършил плащания с три платежни нареждания в полза на търговското дружество, на което Никифорова възложила дейности за суми съответно: 430 010 лв.; 370 020лв. и 458 230лв.От тези техни действия общината е пострадала с общо 1 258 260,00 лева.Двамата са пуснати от ареста с мярка за неотклонение \"парична гаранция\". Размерът на гаранцията на Никифорова е 30 хил. лв., а тази на Иванов 150 хил. лв.Припомняме още сутринта стана ясно, че спецпрокуратурата разследва сключване на неизгодна сделка от длъжностно лице през 2014 г., със значителна вреда за община Перник. Поводът е изготвен доклад от АДФИ за извършена финансова инспекция на община Перник за периода 2011- 2016 г.Няколко души са задържани до момента. Акцията продължава и се ", "date": "2018.02.28", "title": "Бивши пернишки кметове обвинени за източване на 1 млн. лв."}
{"url": "https://news.bg/crime/obviniha-dvama-mazhe-ot-vetovo-izmamili-vazrastna-zhena-ot-lovech.html", "text": "Обвиняват двама жители от Ветово - на 18 и на 29 г., измамили възрастна жена за над 26 000 лв., съобщиха от прокуратурата.Сигналът за измамата е получен в полицията в Ловеч на 23 август 2017 г. 68-годишна жителка на града съобщила, че е била подведена по схемата за \"съдействие на МВР\".Мъж, представил се за полицай, я потърсил на домашния и на мобилния ѝ телефон. Той обяснил, че се провежда полицейска акция за залавяне на телефонни измамници. По време на разговора я убедил да хвърли през терасата на апартамента си сумата от 6 300 лв. и 2 г златни накити.Жената изтеглила и 20 000 лв. от клон на банка в Ловеч и същия ден ги оставила в района на тролейбусна спирка в Плевен.По случая било образувано досъдебно производство. Задържани са авторите на измамната схема - двама жители на Ветово - на 18 и на 29 годишна възраст. Те са признали за извършеното.Към момента са върнати 23 000 лв. от общата сума. Предстои възстановяването и на останалите 3000 лв. Работата продължава под наблюдението на прокуратурата.", "date": "2018.02.28", "title": "Обвиниха двама мъже от Ветово, измамили възрастна жена от Ловеч"}
{"url": "https://news.bg/politics/yugoiztochniyat-tsentar-na-yunesko-v-sofiya-da-prodalzhi-deynostta-si-iska-kabinetat.html", "text": "Кабинетът предложи на Народното събрание да ратифицира Споразумението между правителството на България и ЮНЕСКО относно продължаване дейността на Регионалния център за опазване на нематериалното културно наследство в Югоизточна Европа в София като Център под егидата на ЮНЕСКО.Споразумението между правителството и Организацията на обединените нации за образование, наука и култура (ЮНЕСКО) е от месец ноември 2017 година. Постигнатите в него договорености утвърждават позицията на България като водеща страна в сферата на нематериалното културно наследство в региона.Според правителството страната ни може да бъде и водеща в сферата на нематериалното културно наследство и сред страните, подписали Конвенцията на ЮНЕСКО за опазване на нематериалното културно наследство. Тези страни допринасят и за насърчаване на започналите процеси по изграждане на мрежи от експерти и провеждането на различни съвместни инициативи в страните от Югоизточна Европа.", "date": "2018.02.28", "title": "Югоизточният център на ЮНЕСКО в София да продължи дейността си, иска кабинетът"}
{"url": "https://news.bg/politics/monitoring-otchita-integratsiyata-na-tsiganite.html", "text": "Мониторингова система ще отчита напредъка по интеграцията на ромите. Това стана ясно на заседание на Министерски съвет днес. Правителството одобри промени в Националния план за действие за периода 2015-2020 г. за изпълнение на Националната стратегия на България за интегриране на ромите (2012-2020). Планът е отворен документ,, който се актуализира на база ежегодни анализи на изпълнението на мерките в него.Към момента се работи по създаването на Система за мониторинг, оценка и контрол за изпълнение на Националната стратегия. Чрез нея ще се отчита напредъкът по тази политика.Събраните чрез системата данни ще се анализират и предоставят на изпълнителната власт, за да се вземат предвид при разработване, актуализиране, изпълнение на стратегически и програмни документи, свързани с интеграцията на ромите.Добавена е и нова глава в Националния план за действие за периода 2015-2020 г. Допълнението съдържа Механизъм, който указва как ще се осъществява този процес.Координацията и мониторингът на Механизма са възложени на Секретариата на Националния съвет за сътрудничество по етническите и интеграционните въпроси, който е националната контактна точка по изпълнението на Националната стратегия за интегриране на ромите (2012-2020).", "date": "2018.02.28", "title": "Мониторинг отчита интеграцията на циганите"}
{"url": "https://news.bg/world/sadiya-pozvoli-na-tramp-da-stroi-stena-po-granitsata-s-meksiko.html", "text": "Президентът на САЩ Доналд Тръмп спечели разрешението на съдия да построи стена на границата с Мексико, съобщава АП.Но според агенцията сега Тръмп се нуждае от парите.Окръжният съдия Гонсало Куриел отхвърли аргументите на щата Калифорния и правозащитни организации, че администрацията превишава правомощията си чрез нарушаване на закони, според които се изискват проучвания на околната среда и други преди да започне строителството на стена по границата.\"Голяма съдебна победа днес\", написа Тръмп в \"Туитър\" в отговор на решението на съда. Той не спомена свои предишни коментари за мексиканското потекло на съдията.Въпреки че Тръмп победи в съда, Конгресът все още трябва да одобри финансиране за стената. Искането на президента Тръмп Мексико да плати за стената към момента няма да се изпълни.Този месец Сенатът отхвърли молба за 18 милиарда долара, които да са част от пакет, включващ рязко орязване на легалната имиграция и разрешение млади имигранти да останат в страната, след като те временно бяха защитени от депортация с програма от управлението на Барак Обама, наричана DACA.Правозащитни организации обявиха, че ще обжалват решението на съдията.Ако Тръмп намери пари, строителството на стената може да продължи. В град Калексико в Калифорния започна строителството на 9,1-метрово препятствие.", "date": "2018.02.28", "title": "Съдия позволи на Тръмп да строи стена по границата с Мексико"}
{"url": "https://news.bg/economics/npo-e-pritesneno-ot-neprozrachno-pravitelstveno-harchene-v-kraya-na-godinata.html", "text": "Институтът за пазарна икономика - ИПИ представи свое изследване за извънредните правителствени разходи през 2016 и 2017 г. На фона на непрозрачното правителствено харчене в края на годината, което не подлежи на никакъв контрол или надзор, не е изненадващо, че в международното изследване \"Глобална конкурентоспособност\" България се нарежда на 76-о място от 137 страни по ефикасност на публичните разходи, коментира ИПИ.Те обясняват, че въпреки положителните фискални новини от последните години продължават да се наблюдават някои притеснителни тенденции по отношение на фискалната политика, които са налице както в периода на икономически бум до 2008 г., така и в последните две години (2016-2017 г.).Слабостите по отношение на фискалната политика са в две направления - нереалистични макроикономически прогнози и неравномерно изпълнение на бюджета през годината. Първата слабост е свързана с изготвяне на силно консервативни бюджетни прогнози, които водят до сериозно разминаване между очакваното и реалното изпълнение на бюджета. Втората слабост е свързана с твърде голямата дискреция при изпълнението на публичните разходи, посочват от института, допълва ИПИ.Коментират, че фискалната политика в България се сочи за един от стълбовете на макроикономическа стабилност, заедно с валутния борд. Това е валидно както за периода преди икономическата криза от 2009 г., така и след нея. След дълга поредица от бюджетни дефицити в периода 2009-2015 г. публичният дълг достига около 25% от БВП към края на септември 2017 г., което е третото най-ниско ниво сред страните от ЕС след Естония (около 9%) и Люксембург (около 23%) и значително по-ниско от средноевропейското ниво от 82,5%.Намаляването на публичните задължения през последните две години се дължи на бюджетните излишъци през 2016-2017 г., въпреки че и през двете години бяха планирани дефицити.Дискрецията или \"ръчно управление\" на бюджета от страна на изпълнителната власт се изразява в: забавяне на разплащания и изкуствено увеличаване на бюджетните разходи в края на годината; прехвърляне на средства, предвидени за капиталови разходи, към други разходни пера като заплати и текуща издръжка; изпълнение на дейности без първоначално осигурено финансиране в бюджета.От направения преглед на бюджетното изпълнение през 2016 и 2017 г. става ясно, че то не зависи нито от развитието на икономиката (това са годините с най-висок икономически растеж след кризата, като през 2017 г. се постигна и рекордно висока заетост), нито от форсмажорни фактори като непредвидени разходи, лоша събираемост на приходите, обяснява ИПИ.Според тях, изпълнението се характеризира с висок дял на дискреционните разходи, които са концентрирани през последните два месеца на годината. Тази практика е свързана както със съмнения за неефективност, популизъм или лобизъм при тези разходи, така и със затрудняване работата на частния сектор, работещ с държавни ведомства, който е принуден да поддържа по-високи нива на оборотен капитал.С Постановления на Министерски съвет (ПМС) са отпуснати допълнителни разходи в размер на над 2,2 млрд. лв. годишно в периода 2016-2017 г. Това се случва под формата на преструктуриране на първоначално одобрени разходи, вътрешнокомпенсирани промени по разходни пера и/или политики, както и предвидени средства по централния бюджет.ИПИ считат, че дори отпускането на първоначално предвидени средства с ПМС за дискреционен разход, тъй като над половината от тях са отпуснати през последните два месеца на годината, което ги прави непредвидими, тоест нито е ясно кога ще бъдат отпуснати средства за тях, нито дали изобщо ще бъдат направени през тази или през някоя от следващите години.Прегледът на ИПИ на изпълнението на бюджета за 2016 и 2017 г. показва, че над 7% от годишните разходи по консолидираната фискална програма (без вноската в бюджета на Европейския съюз) се отпускат с Постановление на Министерския съвет). Месечните данни показват, че през ноември делът на дискреционните разходи се увеличава до между 6,5-9,5%, а през декември скача дори до 23-26%. Около една четвърт от консолидираните разходи през декември 2016 и 2017 г. са отпуснати дискреционно, без гласуване в парламента и без обществено обсъждане за необходимостта, целесъобразността и ефективността на тези разходи, допълват от института.Обясняват, че близо три четвърти от допълнително отпуснатите средства са за министерства, а около 13-17% са за общини. По този начин Министерският съвет има влияние върху над една четвърт от годишния размер на програмните бюджети на министерствата, което представлява сериозно дискреционно влияние върху управлението на публичните финанси.Допълват, че същото важи и за финансирането на общинските бюджети от централния бюджет. При тях допълнителните разходи представляват 11-14% от годишния бюджетен трансфер за тях, което, макар и по-малко като размер, също представлява значителен дял от финансирането за местните власти.За ИПИ, практиката на ударни публични разходи в края на годината е силно изразена до 2008 г., макар че и през следващите години е налице, но в по-малки размери. Възстановяването ѝ през последните години е негативен сигнал за надеждността и предвидимостта на провежданата фискална политика, тъй като, според ИПИ, ясно илюстрира, че тя се управлява ръчно, дискреционно, вместо да почива на закона за бюджета и добрите практики.Пълен текст на изследването .", "date": "2018.02.28", "title": "НПО е притеснено от непрозрачно правителствено харчене в края на годината"}
{"url": "https://news.bg/regions/ne-patuvayte-za-severoiztochna-balgariya.html", "text": "Усложнена е обстановката в областите Добрич, Русе, Разград и Силистра, и в област Бургас, съобщиха от МВР.Заради силен снеговалеж, бурен вятър и снегонавявания временно е спряно движението по АМ \"Тракия\" в участъка от Ямбол - Бургас. Информацията е към 12:30 часа на 28 февруари, сряда.Обходният маршрут за камиони до 12 т по направление Ямбол - Бургас е път I-6 Петолъчката - Карнобат - Айтос - Бургас и обратно. Обходният маршрут за коли над 12 т по направление Ямбол - Бургас е по път I-7 Ямбол - Елхово и по път II-79 Елхово - Болярово - Средец - Бургас.Подбалканският път I-6 е затворен за всички автомобили на територията на област Стара Загора - в отсечката от Мъглиж до Гурково. Обходният маршрут е през Стара Загора - Нова Загора - Гурково. Ограничено е движението на камиони над 12 т по първокласния път I-6 от Твърдица до Бургас.Без ограничение е пътуването по автомагистралите \"Хемус\", \"Струма\", \"Люлин\" и \"Марица\".Дунав мост при Русе е затворен за автомобили над 12 т поради усложнените метеорологични условия на територията на Румъния и поради това се спира движението на превозните средства над 12 т, които пътуват към ГКПП Дунав мост - Русе.По-рано днес временно беше ограничено движението на коли над 12 тона по път I-5 Русе - Бяла. Към 15:30 движението за тежкотоварни автомобили беше възстановено. Отсечката се почиства от 15 машини и от роторен снегорин. Причината е обилния снеговалеж, силния вятър и снегонавяванията.В област Добрич заради силния снеговалеж, вятър и снегонавявания е спряно движението на всички превозни средства по път I-9 Дуранкулак - Варна. На територията на област Варна е ограничено движението на коли над 12 тона по път I-9 Старо Оряхово - Обзор и по път II-29 Варна - Добрич. За всички автомобили е спрямо преминаването по третокласния път III-2901 от Аксаковска панорама до Суворово и по път III-2902 от Аксаковска панорама до Кичево.Проходът на Републиката е отворен за всички превозни средства. Затворени за всички автомобили са проходите \"Троянски\", \"Дюлински\" и \"Обзорски\". За камиони над 12 тона е ограничено движението през проходите \"Ришки\", \"Котленски\", \"Айтоски\", \"Петрохан\" и \"Шипка\", а за камионите над 12 т с ремаркета и полуремаркета през \"Печинско\", \"Превала\" и \"Рожен\". През \"Твърдишки\" и \"Вратник\" е ограничено движението на коли над 10 т.От МВР съветват шофьорите да не пътуват в Северозточна България и Бургаска област, ако това не е наложително. При възникнала необходимост тръгвайте на път със заредени резервоари на автомобилите, с течност за чистачки, подходящи гуми и вериги на разположение.Шофирайте със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са с подходящи гуми затруднява работата на снегопочистващата техника и затруднява пътуването на всички останали шофьори.Най-много сигнали за оказване помощ на закъсали автомобили, осигуряване на достъп до болнични заведения на хора, които се нуждаят от лекарска помощ са получени в пожарната през последните снежни дни. Получени са и сигнали за обезопасяване на публични места и обществени сгради, съобщиха от МВР.На 100 сигнала са реагирали от 00:00 часа до 12:00 часа в сряда звената за пожарна безопасност при Столичната и Регионалните Дирекции \"Пожарна безопасност и защита на населението\". От сигналите през днешния преди обед са 21 пожара и 79 спасителни дейности, уточниха от пожарната.По-характерни спасителни операции, свързани с усложнената метеорологична обстановка:В област Бургас спасители и пожарникари са се отзовали на 22 сигнала за закъсали автобуси на градския транспорт и 1 за евакуиране на болно дете от затънал в преспите автомобил. Транспортирана е жена за хемодиализа от село Козичино до болницата в Несебър.Пожарникарите са помогнали за транспортирането на медик в село Оризаре.В област Сливен са изтеглени два автомобила и снегорин, оказано е съдействие на екип на Спешна помощ.В област Русе екип от пожарната е помогнал за изтеглянето на бус, аварирал на главен път Русе - Варна. Водачът е евакуиран към град Русе. Оказано е съдействие по евакуирането на младо семейство с две деца от местност \"Сухата река\" - Русе, двама граждани са транспортирани за хемодиализа до УМБАЛ -Русе.Пожарникари са се отзовали и на два сигнала за аварирали автобуси. Изтеглен е автобус, аварирал в района на изхода на село Средец, община Горна Оряховица, както и автомобил, закъсал автомобил на пътя до с. Безмер, Ямболско. Оказана е и помощ на болна жена в село Траве, Смолянско.", "date": "2018.02.28", "title": "Не пътувайте за Североизточна България"}
{"url": "https://news.bg/world/kitay-planira-da-postroi-yadren-samoletonosach.html", "text": "Китай разработва технологии за строителство на ядрени самолетоносачи, съобщава държавната медия Global Times, цитирана от \"Ройтерс\".Агенцията информира, че това е част от амбициозна програма за модернизиране на въоръжените сили на Китай.През октомври 2017 г. президентът Си Дзинпин обеща въоръжените сили на Китай да се превърнат в световна класа до 2050 г. Държавата вече инвестира в нови технологии за разработване на изтребители, самолетоносачи и ракети.Китайската държавна корабостроителна корпорация, най-големият производител на плавателни съдове в страната, разкри амбицията си със списък с технически разработки, които компанията се надява да постигне като част от модернизиране на оръжията на ВМС на Китай до 2025 г.Впоследствие съобщението на корпорацията беше редактирано и от текста е премахнато споменаването на ядрени плавателни съдове, но цялата информация остава достъпна в китайския интернет.Global Times отбелязва, че Китай трябва да ускори производството на ядрени самолетоносачи, ядрени подводници и други.Корпорацията построи първия китайски самолетоносач домашно производство, който излезе от корабостроителницата през април 2017 г. Очаква се да влезе на въоръжение през 2020 г. Самолетоносачът е построен на базата на първия самолетоносач на страната Liaoning с 60 хиляди тона водоизместимост, който преди да бъде преправен е бил кораб от съветската ера. Liaoning е закупен от Украйна през 1998 година.Според експерти Китай се нуждае от най-малко 6 самолетоносача - начинание, което може да отнеме десетилетия. САЩ в момента имат 10 оперативни самолетоносача и планират да изградят още два.", "date": "2018.02.28", "title": "Китай планира да построи ядрен самолетоносач"}
{"url": "https://news.bg/int-politics/pentagonat-se-podgotvya-za-voyna-v-kosmosa.html", "text": "САЩ трябва да постигнат превъзходство във войната в космоса. Това обяви началникът на щаба на американските военновъздушни сили ген. Дейвид Голдфайн, цитиран от американски медии.В обръщение пред годишния симпозиум на Военновъздушната асоциация в Орландо, щата Флорида, ген. Голдфайн коментирал, че въпросът не е дали, а кога военновъздушните асове ще се сражават в космоса.\"Смятам, че ще се сражаваме в космоса до няколко години\", подчертал висшият американски военен.\"А ние (американските военновъздушни сили) сме службата, която трябва да води съвместна война в тази нова оспорвана област. Това е, което страната изисква\", изтъкнал ген. Голдфайн в най-силната реторика досега за космическата война като област, която заслужава специално внимание от страна на военновъздушните сили на САЩ.Той също така посочил, че за да се увеличи военната огнева мощ на САЩ, военновъздушните сили трябва да използват разузнаване на бойното поле, идващо от \"всички области\", включително от въздуха, киберпространството, наземно, морето и космоса.Ген. Голдфайн също така смята, че американските военновъздушни сили трябва да инвестират в обучението на ново поколение лидери.Според изданието Space News американските военновъздушни сили разполагат с 7,75 млрд. долара за прокарването на космическите си програми през 2018 г., което е 20 процента повече в сравнение със средствата, предоставени през миналата година.", "date": "2018.02.28", "title": "Пентагонът се подготвя за война в космоса"}
{"url": "https://news.bg/crime/zaryazanite-v-rumaniya-balgari-shte-sadyat-aviokompaniyata-rayanear.html", "text": "Българските пътници, които бяха изоставени на летището в румънския град Тимишоара, ще съдят авиокомпанията \"Райънеър\" заради извънредния им престой и причиненото неудобство. Това заяви за БНР Румен Илиев - един от сънародниците ни, които бяха зарязани в Румъния.Българите ще заведат колективен иск срещу нискотарифната авиокомпания.Припомняме, заради лошите метеорологични условия в понеделник, самолетът на нискотарифната авиокомпания от Лондон до Пловдив не кацна на българска територия. Самолетът излетял в 15 часа от Лондон, летището в Пловдив обаче беше затворено. Пилотът тръгнал първо към София, но поле се отказал и кацнал аварийно в Тимишоара, Румъния. От авиокомпанията заявили, че ще се осигури превоз до България с автобус. Българите обаче получили информация от родното МВР, че пътищата са почти непроходими заради снега. Все пак около 60 души се качили на рейс, който според всички приличал на рейс от градски транспорт - без тоалетна и без удобства, които са необходими при дълги курсове, особено при такива атмосферни условия. Около 120 българи остават на летището в румънския град. Авиокомпанията осигурява хотел само на няколко души, а останалите са принудени да чакат повече от 15 часа на летището, без храна и без информация от авиокомпанията. На българите символично са били раздадени ваучери от по 5 евро, достатъчни само за кафе и вода.В крайна сметка се наложи сънародниците ни да се приберат у дома с правителствения Ербъс 319. Прибирането им беше разпоредено от премиера Борисов.Поради създаденото неудобство българите ще съдят авиокомпанията. Илиев е категоричен, че ирландската компания не е положила достатъчно грижи за заседналите в Румъния българи, сред които майки с малки деца, бременни жени и болни хора.Според Илиев поведението на авиокомпанията е тенденциозно - ние сме третирани като страни от третия сват. Поради това сънародниците ни ще искат полагащата им се компенсация, както и гаранция, че това повече няма да се допуска.\"Ние разбираме много добре тежкото положение, но те трябваше да си свършат задълженията\", обясни Илиев.", "date": "2018.02.28", "title": "Зарязаните в Румъния българи ще съдят авиокомпанията \"Райънеър\""}
{"url": "https://news.bg/crime/prokuraturata-nastoyava-yazovir-ticha-da-ima-sanitarno-ohranitelna-zona.html", "text": "Върховна административна прокуратура настоява около язовир Тича да има санитарно-охранителна зона. ВАП протестира решението за отмяната на заповедта на екоминистъра Нено Димов за налагането на санитарно-охранителна зона около язовира.Водоемът представлява стратегически обект от значение за националната сигурност. ВАП настоява за отмяна на решението на ВАС.Решението на Върховния административен съд отменя заповедта на министър Димов. Според съда с обжалваната заповед, в противоречие със закона, е определена санитарно-охранителна зона около водоизточник, при наличие на възможност такава да бъде определена единствено около водовземно съоръжение. На 27 февруари ВАП протестира решението на ВАС, като обосновава несъгласието си с приложимостта на режима за защита, действащ към момента на издаване на заповедта. Разпоредбата на чл.119, ал.4 вр. ал.5 от Закона за водите не изключва определянето на санитарно-охранителна зона. В този аспект, според прокуратурата, съдът е постановил решението си в нарушение на материалния закон.Създаването и функционирането на санитарно-охранителни зони е от изключителна обществена значимост. Осигуряването на физическа охрана на водоизточника представлява защита срещу постъпване на замърсители във водоизточниците и гарантира запазването на водоизточника в състояние, позволяващо ползването му за питейни цели от бъдещите поколения.", "date": "2018.02.28", "title": "Прокуратурата настоява язовир Тича да има санитарно-охранителна зона"}
{"url": "https://news.bg/world/es-publikuva-proektodogovora-za-brekzit.html", "text": "Главният преговарящ на ЕС за Брекзит разкри първия проектотекст на юридическото споразумение на ЕС с Великобритания за излизането на държавата от съюза през следващата година, съобщава АП.Проектът на споразумението за оттегляне привежда в правна форма Съвместния доклад на преговарящите от името на Европейския съюз и правителството на Обединеното кралство относно напредъка през първия етап на преговорите, публикуван на 8 декември 2017 г.Той предлага текст за онези нерешени въпроси, свързани с оттеглянето, които са само упоменати в съвместния доклад, без да са изложени подробно, съобщават от Европейската комисия.Проектът на споразумението за оттегляне се състои от шест части — обхващащи уводни разпоредби, правата на гражданите, други въпроси, свързани с отделянето, като например стоките, пуснати на пазара преди датата на оттегляне, финансовото споразумение, преходни разпоредби, институционални разпоредби и протокол относно Ирландия/Северна Ирландия.Проектът на споразумението е публикуван онлайн в съответствие с политиката за прозрачност на Европейската комисия. Комисията представя този текст сега, за да даде възможност на първо време за провеждане на консултации с държавите членки и Европейския парламент, а впоследствие и за преговори с Обединеното кралство.Барние изтъкна, че \"\". Той припомни, че Великобритания ще напусне ЕС след година.Документът е от 120 страници. Той е предмет на преговори и вероятно ще бъде значително променен. В него е изложен постигнатият от двете преговарящи страни напредък в правния език.Той също така ще бъде базата на окончателния договор за Брекзит, който трябва да бъде приет преди Великобритания да напусне на 29 март 2019 г. Текстът се отнася и за преходния период, който ще помогне на Великобритания да се адаптира с промените. Периодът е от 30 март до 31 декември 2020 г.Границата на Ирландия със Северна Ирландия отново е препъникамък на преговорите за Брекзит.През декември Великобритания и ЕС се договориха, че границата между Ирландия и Северна Ирландия ще остане отворена и след Брекзит, но остава неясно как това ще се случи на практика.От публикувания днес план, пише \"Гардиън\", става ясно, че ефективно Северна Ирландия ще остане в единния пазар и митническия съюз на ЕС след Брекзит. Това означава, че след Брекзит в Северна Ирландия ще има митническа проверка на стоки от останалата част от Обединеното кралство.По-рано днес правителството на Великобритания съобщи, че премиерът няма да се подпише под \"нещо, което заплашва конституционната цялост на Великобритания\" на фона на опасения, че ЕС се опитва да анексира Северна Ирландия.Но Република Ирландия и ЕС не разглеждат плана като намеса във вътрешните работи на Великобритания. Те го възприемат като спазване на сключеното през декември споразумение.От документа става ясно, че Европейският съд ще бъде арбитър при разрешаването на спорове, произтичащи от договора за напускане. Според някои подобна позиция означава, че Великобритания ще се превърне във васална държава.Проектът на договора можете да разгледате ", "date": "2018.02.28", "title": "ЕС публикува проектодоговора за Брекзит"}
{"url": "https://news.bg/energy/kevr-proveryava-toplofikatsiya-pernik.html", "text": "Енергийният регулатор започва извънредна проверка в \"Топлофиация-Перник\", съобщиха от Комисията за енергийно и водно регулиране.Причината са постъпили сигнали за нарушено топлоподаване към клиентите на \"Топлофикация - Перник\" АД. Проверката е по разпореждане на председателя на КЕВР доц. Иван Иванов. Инспекцията ще установи дали са основателни жалбите. От енергииния регулатор ще проверят и какви действия са предприети от \"Топлофикация - Перник\" АД след сигналите.След приключване на проверката в \"Топлофикация - Перник\" АД ще има доклад по реда на Закона за енергетиката, резултатите от който ще бъдат обявени от Комисията.Припомняме, на 19 февруари пернишкият ТЕЦ \"Република\" остави около 20 000 абонати на студено, защото бяха избухнали два последователни пожара. Нямаше пострадали, но се бяха подпалили кабели извън централата.На 28 февруари при проверка на спецпрокуратурата иззеха документи от общината. Спецпрокуратурата разследва сключване на неизгодна сделка за кризисно сметосъбиране и сметоизвозване. Сделката е сключена от длъжностно лице през 2014 г., със значителна вреда за община Перник. Поводът е изготвен доклад от АДФИ за извършена финансова инспекция на община Перник за периода 2011- 2016 г.", "date": "2018.02.28", "title": "КЕВР проверява \"Топлофикация-Перник\""}
{"url": "https://news.bg/int-politics/zvyarat-ot-iztok-i-sibirskata-mechka-vzeha-zhivota-na-pone-24-dushi-v-evropa.html", "text": "Европа остава и днес скована от сибирски студ, заради който загинаха най-малко 24 души, като със сняг бяха покрити дори средиземноморски плажове, съобщава \"Франс прес\".Мразовити температури от порядъка на минус 24 градуса по Целзий на места в Германия и минус 29 градуса в Естония през нощта предизвикаха тревога за бездомните хора и възрастните.Градовете из целия континент са осигурили подслон и помощ на бездомните хора, като повечето от жертвите от петък насам са именно такива.Полша съобщи за най-малко девет жертви, а Франция - за четирима загинали, включително 90-годишна жена, която е била открита снощи пред портите на дома за пенсионери, в който е живеела. Петима души са починали в Литва, трима в Чехия и двама в Румъния, включително 83-годишна жена, открита на улицата, покрита със сняг, а един бездомник е починал в Италия.Прогнозите са студеното време да продължи, като се очаква още сняг в Испания, включително Каталуния, където беше отменен училищния транспорт. Учебни занятия са били отмени също и на Канарските острови, които бяха ударени от мощни ветрове.Докато в Арктика се отчитат рекордно високи температури, студената вълна в Европа донесе сняг дори в средиземноморските острови Корсика и Капри.Властите в Париж преброиха 3000 бездомници в първото им преброяване по-рано този месец, предупреждавайки, че тази цифра е доста занижена.В Англия, където Лондон беше затиснат от сняг вчера, вестниците нарекоха случващото се \"Звярът от Изток\", докато в Холандия го определиха като \"Сибирска мечка\", а шведите - \"снежно оръдие\".British Airways отмени около 60 полета от летище \"Хийтроу\" в Лондон.", "date": "2018.02.28", "title": "\"Звярът от Изток\" и \"Сибирската мечка\" взеха живота на поне 24 души в Европа"}
{"url": "https://news.bg/economics/do-nyakolko-mesetsa-otkrivat-parvata-vazdushna-liniya-sofiya-lyublyana.html", "text": "До няколко месеца ще бъде открита първата въздушна линия от София до Любляна. Това обяви заместник-министърът на транспорта, информационните технологии и съобщенията Велик Занчев по време на първото авиационно събитие от програмата на Българското председателство на Съвета на Европейския съюз.По думите на Занчев проблемът с авиационната свързаност в Югоизточна Европа вече не стои с такава острота, заслуга за което имат няколко авиокомпании, обслужващи редовните линии между страните в региона. Все пак Занчев посочи, че са необходими и още усилия за подобряването на авиационната свързаност между София и столиците на държавите от Западните Балкани. Очаква се за в бъдеще тези линии да се увеличат, увери още зам.-министърът.Според него авиационният сектор в Европа трябва да се съсредоточи върху модернизирането на инфраструктурата, внедряването на нови технологии и подобряването на връзките между държавите.В хода на срещата Занчев коментира и че България подкрепя стратегическите документи и свързаните с тях законодателни предложения на Европейската комисия в сектора. Той припомни ангажираността на Българското председателство на Съвета на Европейския съюз да работи за постигането на напредък и общ подход по новия регламент за защита на конкуренцията във въздушния транспорт.Припомняме, отварянето на пряка въздушна линия между столиците на България и Слвоения се обсъжда .", "date": "2018.02.28", "title": "До няколко месеца откриват първата въздушна линия София - Любляна"}
{"url": "https://news.bg/politics/rumen-radev-otgovornostta-za-sdelkata-za-chez-e-v-balgariya.html", "text": "Отговорността за сделката за ЧЕЗ трябва да се търси в България, а не извън нея. Това е мнението на държавния глава Румен Радев във връзка с развитието от последните часове на скандала около продажбата на електроразпределителното дружество.В този скандал жертва не е властта, а жертва сме ние, българските абонати на електроразпределителното дружество, заяви още президентът Румен Радев пред журналисти след като взе участие в тържествената част на 31-то Общо събрание на Националното сдружение на общините в България.\"Затова държим да знаем как тази фирма без история и без капацитет получава такива големи банкови гаранции\", посочи Радев. Държавният глава отново призова да се даде ясен отговор кои банки са изразили готовност да финансират тази сделка, при какви механизми и дали въпросната фирма е получила политическа подкрепа, за да бъдат банките толкова щедри.Той се изказа критично, че все още не е получил отговори на зададените от него публично въпроси по отношение на електроразпределителното дружество, а е много важно да бъде изяснен механизмът за финансиране на сделката.Във връзка със , Радев заяви, че никой не е уважил искането на парламента: \"Чух единствено и само закани към някакви гадове.\"Държавният глава повтори готовността си, заявена и вчера, да свика Консултативен съвет по национална сигурност, като обаче обясни, че Съветът би бил изцяло свързан с енергетиката, а не заради единични случаи като ЧЕЗ и АЕЦ \"Белене\". \"Големият проблем е, че няма национална стратегия за енергетиката с дългосрочен хоризонт и всичко се решава на парче и ще имаме скандал след скандал\", посочи Румен Радев. Държавният глава е готов при необходимост да проведе разговор с чешкия президент Милош Земан, както и ще изпрати свой представител утре на съвместното заседание на парламентарните комисии по темата \"ЧЕЗ\".Припомняме, днешният парламентарен ден започна очаквано със скандала за сделката на ЧЕЗ, след като вчера тонът достигна кресчендо в последователните брифинги на БСП и ГЕРБ.  пред депутатите, като предложението очаквано бе отхвърлено от мнозинството. По-късно от  за създаване на специална парламентарна комисия по сделката \"ЧЕЗ\". Още миналата седмица лидерът на социалистите  държавният глава Румен Радев да вземе отношение по сделката, като . Освен това , че обмисля дали да не свика Консултативен съвет по националния сигурност заради продажбата.Корнелия Нинова се закани да извади . Едновременно с това от ДПС провеждаха заседание в дома на почетния председател Ахмед Доган.От ГЕРБ отговориха също с брифинг, . Той бе категоричен, че няма намерение да подава оставка и ще гони до дупка \"гадовете\", които са му спретнали тази \"ювелирна акция\", подобна на 2013 година.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. Днес то излезе с информацията, че , въпреки че според вчерашната публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.28", "title": "Румен Радев: Отговорността за сделката за ЧЕЗ е в България"}
{"url": "https://news.bg/int-economics/amazon-igrae-umno.html", "text": "Най-големият интернет търговец в света Amazon сключи втората най-голяма сделка в историята си. Amazon придоби стартъп компанията Ring, разработваща звънци за входни врати с видеонаблюдение и връзка с Интернет, съобщи money.bg.Чрез сделката Amazon цели да заеме силни позиции на бързо растящия пазар на \"умни\" устройства и технологии за обезопасяване на жилищата.\"Умните\" видео звънци на Ring позволяват да се отговаря на позвъняване в дома със смартфон или таблет от всяка точка на света с използването на аудио и видео връзка. Устройство подържа Wi-Fi, може да записва HD-видео и да запазва файловете в облака. Освен това Ring е оборудван с датчици за движение и може да се настрои да изпраща сигнали в случай на активност в прилежащото на дома пространство.Сумата не сделката официално не се разкрива. Според \"The Wall Street Journal\", опирайки се на добре информирани източници, Amazon ще заплати за заплатил за Ring над 1 милиард долара.Много вероятно е сделка да се окаже втората най-голяма в историята на Amazon, след придобиването на компанията за търговия на дребно Whole Foods за $13.5 млрд. през миналата година.В продуктовата гама на Amazon за \"умен дом\" вече има собствени разработки като смарт-спикера Echo с гласов асистент Alexa. Сега покупката на Ring ще разшири възможностите на компанията в този сегмент.Миналата година Amazon представи услугата Amazon Key със смарт ключалка, която може да отваря врати за заслужаващи доверие куриери. По-рано те оставяха пратките пред прага на домовете, но заради рязкото увеличаване на кражбите, интернет търговците и логистичните компании започнаха да търсят нови решения на проблема.Придобиването на Ring несъмнено ще засили конкуренцията между Amazon и Alphabet. Подразделението на Google по автоматизация на битовата техника и жилищата Nest Labs е един от световните лидери в сферата на системите за домашна безопасност.", "date": "2018.02.28", "title": "Amazon играе \"умно\" "}
{"url": "https://news.bg/politics/bsp-vidya-pravitelstvoto-zad-ginka-varbakova.html", "text": "Червената опозиция бясна на властта покрай сделката за ЧЕЗ и скандалът, който се развива вече седмица.Жельо Бойчев обяви на брифинг в парламента, че социалистите вече са прочели секретните данни за сделката за ЧЕЗ. Това е поредната подигравка на премиера Борисов, ядосан е депутатът.Бойчев поиска данните вътре да се разсекретят, тъй като нямало и аргумент информацията да е секретна.Бойчев настоява утре на комисия да дойде ръководството на Българската банка за развитие (ББР), която излъгала, че няма отношение към сделката. Правителството стояло зад Гинка Върбакова, по мнението му.БСП вече са внесли искане за създаване на комисия в Народното събрание , която да проучи сделката за ЧЕЗ.Иначе Бойчев отново настоя премиерът да каже кои са гадовете, които правят заговор срещу държавата. Бойко Борисов трябвало да е най-информираният човек в държавата.Левицата се закани да направи всичко възможно да спре сделката за ЧЕЗ. Министър-председателят да декласифицира информацията, отново настоя левицата. Опозицията припомни, че винаги е настоявала ЕРП-тата да са държавни.Сделката да се спре, защото тя вони на корупция, констатира и Таско Ерменков. Иначе левицата е на мнение, че институциите у нас са неспособни да си свършат работата. БСП винаги е в кондиция да се яви на избори, подчерта в края Ерменков.Днешният парламентарен ден започна очаквано със скандала за сделката на ЧЕЗ, след като вчера тонът достигна кресчендо в последователните брифинги на БСП и ГЕРБ.  пред депутатите, като предложението очаквано бе отхвърлено от мнозинството.Още миналата седмица лидерът на социалистите  държавният глава Румен Радев да вземе отношение по сделката, като . Освен това , че обмисля дали да не свика Консултативен съвет по националния сигурност заради продажбата.Корнелия Нинова се закани да извади . Едновременно с това от ДПС провеждаха заседание в дома на почетния председател Ахмед Доган.От ГЕРБ отговориха също с брифинг, . Той бе категоричен, че няма намерение да подава оставка и ще гони до дупка \"гадовете\", които са му спретнали тази \"ювелирна акция\", подобна на 2013 година.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. Днес то излезе с информацията, че , въпреки че според вчерашната публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.28", "title": "БСП видя правителството зад Гинка Върбакова"}
{"url": "https://news.bg/crime/nadziratelite-pratiha-prikazka-za-stalbata-na-tsetska-tsacheva.html", "text": "От Синдиката на служителите в затворите в България изпратиха \"Приказка за стълбата\" на Христо Смирненски до Министъра на правосъдието Цецка Цачева, съобщиха от Синдиката.Посланието на този подарък е: \"с надежда, че споделената \"Приказка за стълбата\" от Христо Смирненски ще пробуди съвестта Ви в седмицата, когато официално започна протестната ни кампания \"Европа и за нас\", въпреки че с бездействието си и цялостното поведение до момента демонстрирате, че отдавна сте преминали последното стъпало. Приемете този наш жест като пореден опит да Ви върнем към реалността, човечността и в пътя на справедливостта\".Вярваме и се надяваме, че не сте изгубили безвъзвратно човешкото в себе си, пишат в придружителното послание към подаръка. От браншовата организация на надзирателите призовават Цачева да прочете отново това произведение, а то: \"казва много, всъщност всичко!\", пишат от Синдиката.Припомняме, на 5 юли 2001 г. председател на 39-то народно събрание в първия им работен ден свитък с \"Приказка за стълбата\" на Христо Смирненски. Герджиков призова народните представители да си припомнят поуката и да не я забравят до края на депутатския си мандат.Едновременно с подаръка към Цачева от Синдиката на служителите в затворите в България внесоха искане до Министерство на правосъдието с четири въпроса по Закона за достъп до обществена информация (ЗДОИ).В писмото до администрацията на правосъдното ведомство се пита за общия брой служители на Централната администрация на ведомството, колко са най-високите месечни брутни заплати. От Синдиката не се притесняват да запитат и каква е заплатата на правосъдния министър, размера на изплатените бонуси на политическия кабинет в периода 1 януари - 31 декември 2017 г.От синдиката настояват за изравняване на заплатите на служителите на специализираните дирекции подчинени на министъра на правосъдието с тези в МВР още в рамките на настоящата година.Малко по-рано - в 08:00 сутринта отново имаше протест на надзиратели пред входа на Съдебната палата в София. Те искат по-високи заплати и по-добри условия на труд.Те носеха плакати \"Министерство на правосъдието в лицето на своя министър генерира дискриминация и демонстрира безхаберие пред лицето на Европа\" и \"Г-н Борисов, стартовата заплата в ГДИН и ГД Охрана е 567 лв. Това не е ли срамно?\".Пред вратите на Бобовдолския затвор час по-късно - 09:00 излязоха надзиратели на протест. Те също носеха лозунги и знамена и коментираха, че ще протестират до решаване на проблемите, защото на обещания не вярват.До 10 март пред местата за лишаване от свобода ще има протести още пред затворите в Ловеч, Стара Загора, Варна и Пазарджик.Подкрепа към исканията на надзирателите има и от Българския лекарски съюз (БЛС), Съюза на съдиите в България, Асоциация на прокурорите в България, Синдикална федерация на служителите в МВР, Национален полицейски синдикат, КТ \"Подкрепа\", Синдикат на българските учители, Сдружение за обществена подкрепа - СОП, Независим полицейски синдикат на Р. Македония и Синдикат на затворническата полиция и администрация на Р. Македония.Председателят на БЛС д-р Венцислав Грозев пише, че поради тежестта и отговорността на професионалните задължения, от БЛС апелират държавните институции за адекватна държавна политика. От Лекарското съсловие искат да бъде осъзната обществената значимост на Сектор \"Сигурност\".Новият национален протест, подготвян от Синдиката на служителите в затворите в България ще бъде на 10 март, от 13.00 ч. Той ще е под надслов \"Европа и за нас\" и ще протече като митинг - шествие, което ще премине от площада пред Министерство на правосъдието през Министерство на финансите до сградата на Министерския съвет.От Синдиката информират, че нямат отговори на писмата, изпратени до премиера Бойко Борисов и до вицепремиера по вътрешния ред и сигурността Красимир Каракачанов.", "date": "2018.02.28", "title": "Надзирателите пратиха \"Приказка за стълбата\" на Цецка Цачева"}
{"url": "https://news.bg/world/zapaliha-znameto-na-gartsiya-po-vreme-na-protest-v-makedoniya.html", "text": "Хиляди македонци участваха на протест в Скопие срещу промяна на името на страната, съобщават местни медии, цитирани от B92.Гърция и Македония преговарят за разрешаване на дългогодишния спор за името. Вчера премиерът на Македония Зоран Заев заяви, че страната му е предложила четири варианта: .Според македонския вестник \"Вечер\" около 10 000 души са участвали в демонстрацията въпреки лошото метеорологично време.Македонската информационна агенция информира, че протестът е бил организиран от гражданска инициатива \"За обединена Македония\" с цел \"защита на името на държавата и идентичността на нацията\".Протестиращите първо се събраха пред сградата на мисията на ЕС в Скопие, а след това се насочиха към парламента. Трафикът беше блокиран в центъра на столицата заради протеста.Опозиционната ВМРО-ДПМНЕ се дистанцира от протеста, заявявайки, че не е организиран от тях.Участващите развяваха знамето на страната и носиха лозунги като \"Спрете гръцкия расизъм\" и \"Прекратете преговорите\", информира \"Ройтерс\".По време на протеста участващите запалиха флага на Гърция.", "date": "2018.02.28", "title": "Запалиха знамето на Гърция по време на протест в Македония"}
{"url": "https://news.bg/crime/mitnichari-razbiha-taynik-sas-150-kg-kontrabanden-tyutyun-za-nargile.html", "text": "Митничарите на ГКПП Капитан Андреево откриха над 150 килограма контрабанден тютюн за наргиле в товарен автомобил.Камионът бил с българска регистрация и влизал в страната от Турция на 25 февруари, неделя. Превозното средство е селектирано за щателна проверка с рентгенова апаратура.При проверката митничарите се натъкват на тайник в камиона в естествените кухини на пода в товарното помещение. В тайника били укрити 152 килограма недеклариран тютюн за наргиле в различни опаковки и от различни марки.Превозното средство е задържано, а незаконната стока е иззета. По случая е образувано досъдебно производство под надзора на Окръжната прокуратура в Хасково.Два дни преди това - на 23 февруари, митничарите на Митница Русе също заловиха голямо количество контрабандни тютюневи изделия. Граничните служители там са предотвратили два идентични опита за незаконен износ на цигари с български акцизен бандерол в търговски количества за страни от Западна Европа. Общото количество задържана стока - 4 170 кутии цигари или над 8 мастербокса.Двамата автомобила, на които били натоварени цигарите, се явили на трасе \"изход\" на ГКПП - \"Дунав мост 1\" в рамките на 1 час. В първия случай цигарите били открити от митническото куче Ран, което е специализирано в откриването на тютюневи изделия. След като четириногият митничар дал сигнал, че в колите има количества продукция от тютюн, водачите си признали, че превозват цигари. И двамата обяснили, че не знаят точното количество на цигарите, тъй като денковете и куфарите им били дадени затворени, за да ги пренесат до страна в ЕС, където да ги предадат на получател.От колата митническите служители извадили общо 1 850 кутии (37 000 къса), а от втората - 2 320 кутии (46 400къса). Преобладаващите марки цигари - \"Давидоф\", \"Марлборо\", \"Парламент\", \"Дънхил\" и \"Карелия\".Всичките тютюневи изделия са с български акцизен бандерол, но без изискуемите по закон документи за превоз на акцизни стоки в търговски количества към други страни в общността.Цялото количества цигари е иззето и от двата автомобила. По случаите ще бъдат образувани административнонаказателни производства.", "date": "2018.02.28", "title": "Митничари разбиха тайник със 150 кг контрабанден тютюн за наргиле"}
{"url": "https://news.bg/int-politics/iran-s-nova-voenna-baza-v-siriya-pokazvat-satelitni-snimki-na-izrael.html", "text": "Иран е изградил друга военна база край сирийската столица, съобщава Fox News, като публикува израелски сателитни снимки, показващи новата база, която се намира на около 13 км северозападно от Дамаск.В информацията се посочва, че в двете складови помещения на базата се съхраняват ракети, способни да ударят Израел и че членове на специалните части на Иранската революционна гвардия управляват базата.През миналата седмица в. \"Ню Йорк таймс\" разкри местоположението на десетки военни бази на Иран в Сирия.По-рано тази седмица бяха публикувани снимки, направени от израелски сателит, на които се виждат разположените от Русия стелт изтребители Су-57 в Сирия - първите по рода си.Сателитният оператор iSi посочи в изявление, че техният израелски сателит Eros B е засякъл два такива самолета в сирийската база \"Хмеймим\". Оттам изтъкнаха, че изтребителите Су-57 все още не са напълно функциониращи и че Русия вероятно ще използва Сирия като \"площадка\" за изпитание на бойните възможности на самолета.Това е първият път, в който руските самолети са засичани в Сирия и не е ясно дали Русия възнамерява да ги използва при нападения, тъй като те все още преминават изпитания.", "date": "2018.02.28", "title": "Иран с нова военна база в Сирия, показват сателитни снимки на Израел"}
{"url": "https://news.bg/crime/rabotodatelite-ne-iskat-po-shiroki-pravomoshtiya-za-maya-manolova.html", "text": "Асоциацията на организациите на българските работодатели (АОБР) изпрати официална декларация държавният глава Румен Радев. От АИКБ искат от президента да наложи вето върху приетите на 22 февруари 2018 г. промени в Закона за омбудсмана. Промените бяха внесени от Министерския съвет. Измененията в закона разширяват правомощията на омбудсмана. Така общественият защитник получава възможност да се намесва в спорове между граждани и други частни субекти - търговци, граждански организации и отделни граждани.Според работодателската асоциация това променяло философията на закона. Те смятат, че закона би трябвало да ограничава функциите на Омбудсмана до защита на индивидуални права на граждани, свързани с грешки и други недостатъци от страна на административните органи.\"Правомощията на омбудсмана се свързват само с накърнени от държавните и общински органи граждански права и това не е случайно, тъй като по съдебен ред могат да се обжалват само ограничен брой актове на администрацията. В тази сфера омбудсманът се явява гарант за пълна защита на гражданите от действия/бездействия на администрацията. Цялата тази философия е превратно изменена с приетата добавка в алинея 2 на чл. 2 от Закона за омбудсмана, като вместо защитник от администрацията вече се появява фигурата на страна във всевъзможни граждански отношения - нещо, което няма аналог никъде. Напротив - дори за Европейския омбудсман, създаден с договора от Маастрихт, изрично е упоменато, че не може да извършва проверки по жалби срещу предприятия или физически лица. У нас обаче вече ще може\". Това е записано в официалното писмо до държавния глава.Такова \"пионерство\" няма да постигне позитиви, смятат от работодателската асоциация. По тяхно мнение се създава риск от сериозно ограничаване на организационните и експерти възможности на Омбудсмана да изпълнява същностната си функция.Работодателите виждат в новите възможности за работа на омбудсмана конфликт с конституцията и правомощията на съдебната власт и полицията.Така работодателската асоциация се обръща към президента с искане да наложи вето върху закона и да го върне за повторно обсъждане.", "date": "2018.02.28", "title": "Работодателите не искат по-широки правомощия за Мая Манолова"}
{"url": "https://news.bg/regions/snegat-sprya-vremenno-nyakolko-vlaka-v-severoiztochna-balgariya.html", "text": "Временно спря движението на някои пътнически влакове в Североизточна България поради усложнената метеорологична обстановка, съобщиха от БДЖ.В сряда, 28-и февруари, няма да се движат композициите в участъците Добрич-Кардам-Добрич, Самуил-Силистра-Самуил, както и два влака между Русе и Шумен.За пътниците от отменените влакове в участъка Самуил-Силистра-Самуил е осигурен превоз с автобуси.Движението на всички други влакове в страната се осъществява нормално. Възможни са известни закъснения поради усложнената зимна обстановка, пишат от железопътната компания.От Националния железопътен превозвач призовават клиентите си да проявяват търпение и да се информират своевременно за актуалната обстановка, тъй като метеорологичните условия са динамични.Актуална информация за движението на влаковете клиентите на \"БДЖ - Пътнически превози\" ЕООД могат да получат от служителите на гишетата \"Информация\" и билетните каси в съответните железопътни гари, както и на националния информационен телефон 0700 10 200.", "date": "2018.02.28", "title": "Снегът спря временно няколко влака в Североизточна България"}
{"url": "https://news.bg/health/gotvyat-lekarski-protesti-ako-nrd-ne-bade-podpisan.html", "text": "Националният рамков договор в системата на здравеопазването обсъждат на среща при премиера Бойко Борисов представители на Българския лекарски съюз, Български зъболекарски съюз, представители на НЗОК и на здравно министерство. Срещата е по покана на министър-председателя Бойко Борисов, който не е страна по договора.Председателят на Българският лекарски съюз д-р Венцислав Грозев заяви преди срещата, че се надява да са извикани, за да потвърдят още веднъж решението на събора на лекарите и Националният рамков договор за 2018 г.да бъде подписан.Припомняме, от , че крайният срок за подписване на НРД изтича днес, а все още процедурата не е извървяна.\"Вярвам в разумността и практичността на премиера и се надявам да постигнем споразумение с надзора, защото това, което първо ние декларирахме пред събора, е в рамките на закона за бюджета на НЗОК. Нашите действия, както на Български лекарски съюз, така и на Български зъболекарски съюз в никакъв случай , довели до дефицити и не плащане на чуждестранни здравни каси. За това обаче не са виновни нито българските лекари, нито българските сестри, а най-малко са виновни пациентите, които определено при неподписване на такъв рамков договор ще останат в риск\", коментира още той.\"Така че се надявам да постигнем днес споразумение, такова каквото ще удовлетвори в максимална степен и двете страни и ще гарантира в по-голяма степен стабилност на системата\", посочи още председателят на БЛС.На въпрос, ако не бъде подписан НРД, какво следва, д-р Грозев заяви: \"Ние сме по-склонни да подпишем, ако нещата отидат на вариант за неподписване, естествено, че най-вероятно ще се стигне и до протестни действия.\"Относно евентуални корекции в договореното за НРД, д-р Грозев посочи, че се надява да няма такива. По думите му решението на събора - е подписване само при тези обстоятелства. \"Пак казвам те са в рамките на закона за бюджета, ние не сме извършили нищо, което да налага да променяме своите параметри\".Д-р Николай Шарков, председател на Български зъболекарски съюз, също заяви преди началото на срещата, че договореното в рамковия договор е преминало през всички законови срокове, било е обсъдено и в Надзорния съвет на НЗОК. \"Бюджетът е решен от НС, той е с 10 млн. лв. повече - 157 млн. и надявам се, а и всички пациенти, да бъде разписан. Реалист и оптимист съм и с това чувство се качвам на втория етаж в Министерски съвет\", коментира д-р Шарков.Припомняме, че общопрактикуващите лекари в София излизат утре на протест.", "date": "2018.02.28", "title": "Готвят лекарски протести, ако НРД не бъде подписан "}
{"url": "https://news.bg/int-politics/shefat-na-pentagona-rusiya-se-opitva-silovo-da-prenachertae-mezhdunarodnite-granitsi.html", "text": "Министърът на отбраната на САЩ Джеймс Матис заяви, че Русия се опитва силово да преначертае международните граници, съобщават руските медии.По думите му, Москва също така се стреми да се сдобие с вето върху европейските решения в областта на дипломацията, икономиката и сигурността.По време на среща с черногорския си колега Предраг Бошкович в Пентагона американският военен министър подчертал, че САЩ и Черна гора се противопоставят на Русия \"рамо до рамо\" с други съюзници от НАТО.В началото на юни миналата година Черна гора официално стана 29-ият член на Северноатлантическия алианс.Москва през последните години многократно изрази загриженост относно \"безпрецедентната активност\" на НАТО в близост до нейните западни граници. Алиансът непрекъснато разширява инициативите си, обяснявайки действията си с \"възпиране руската агресия\".", "date": "2018.02.28", "title": "Шефът на Пентагона: Русия се опитва силово да преначертае международните граници"}
{"url": "https://news.bg/crime/arestuvaha-dvama-za-agresiya-v-svishtovsko.html", "text": "Полицията арестува баща и син за агресия. Те нападнали кмета на свищовското село Ореш.Сигнал е подаден в местно РПУ около обяд. Тогава П.П. нахлул при полицейския инспектор в сградата на кметството в село Ореш, във връзка с водена срещу него преписка.Когато мъжът влязъл, започнал да троши и блъска. Той повредил компютърна конфигурация и принтер, а при опит да бъде задържан, прехвърлил агресията си и ударил инспектора и кмета на селото.27-годишният му син, който чакал баща си в коридора, скочил, за да го защити.Благодарение на бързата реакция на пристигналия полицейски екип двамата са задържани с полицейска мярка за 24 часа.", "date": "2018.02.28", "title": "Баща и син ступаха полицай и кмет"}
{"url": "https://news.bg/world/4g-na-lunata-ot-sledvashtata-godina.html", "text": "През следващата година Луната ще си има първата мобилна мрежа, която ще позволи излъчване с висока резолюция от повърхността към Земята, съобщават агенции.Това е част от проект в подкрепа на първата мисия до Луната, финансирана от частния бизнес.Vodafone в Германия, Nokia и Audi обявиха, че ще работят съвместно за осъществяването на мисията, която съвпада с 50-годишнината от първите астронавти на НАСА, стъпили на Луната.Целта на мрежата е да поддържа бъдещи мисии до Луната, като например позволява комуникации между два лунохода. Астронавтите ще могат по-лесно да комуникират с помощта на мрежата.Vodafone ще захранва технологията на Nokia с 4G мрежата си, а Audi ще изгради луноходите. Цялата мисия е организирана от компанията PTScientists. SpaceX се съгласи да достави мрежата на Луната през следващата година.", "date": "2018.02.28", "title": "4G на Луната от следващата година"}
{"url": "https://news.bg/politics/otkriha-protseduri-za-15-godishni-kontsesii-na-3-varnenski-plazha.html", "text": "Откриха процедури за предоставяне на 15-годишни концесии на три морски плажа в община Варна, стана ясно по време на днешното редовно заседание на кабинета \"Борисов-3\", съобщиха от МС.Плажовете са \"Св. Св. Константин и Елена - малък плаж\", \"Слънчев ден\" и \"Св. Св. Константин и Елена - север\". Целта е да се осигури водното спасяване, да се обезпечи прилежащата акватория, здравното и медицинското обслужване и санитарно-хигиенното поддържане на морския плаж.Размерът на минималното годишно концесионно заплащане е изчислено според приетата от Министерския съвет Методика за определяне минималния размер на концесионното плащане за морски плажове.За плаж \"Св. Св. Константин и Елена - малък плаж\" ще бъде 21 266 лева без ДДС. За плаж \"Слънчев ден\" - 294 575 лева без ДДС, а за плаж \"Св. Св. Константин и Елена - север\" - 57 345 лева без ДДС. Концесионерите на морските плажове ще бъдат определени след конкурси, организирани от министъра на туризма и проведени от комисия, назначена от министър-председателя.Критериите за формиране на комплексната оценка са съобразени с решение на правителството от 2016 г.", "date": "2018.02.28", "title": "Откриха процедури за 15-годишни концесии на 3 варненски плажа"}
{"url": "https://news.bg/education/nad-1000-uchilishta-sa-v-darvena-vakantsiya.html", "text": "В 1 103 училища на територията на страната днес не се провеждат учебни занятия заради влошените метеорологични условия и тежката пътна обстановка.Най-много училища са затворени в областите Бургас и Варна - съответно 122 и 121 училища.В област Плевен и Кърджали са затворени по 84 учебни заведения. В област Русе - 70 училища.В област Перник няма да се провеждат учебни занятия само в ОУ \"Св. Иван Рилски\". В областите Ямбол и Кюстендил няма да се учи в по 3 училища, в област София-регион - в 4 училища.По области:", "date": "2018.02.28", "title": "Над 1000 училища са в дървена ваканция"}
{"url": "https://news.bg/politics/dobrev-ne-vizhda-smisal-ot-komisiya-chez.html", "text": "Председателят на енергийната комисия в парламента Делян Добрев веднага отговори на брифинга на левицата. Няма нужда да се правят извънредни комисии в Народното събрание, защото си има постоянно действащи комисии, които се занимават с тази тема, подчерта той пред медиите.Комисията за контрол над службите и по енергетика уточни той и те съвместно ще нищят въпроса за сделката за ЧЕЗ. Припомняме, това ще стане утре, четвъртък.Една извънредна комисия само щяла да харчи от бюджета на парламента. За утре е поканена и Гинка Върбакова - собственик на фирмата, която чешката ЧЕЗ одобри като купувач на ЧЕЗ- България.По думите на Делян Добрев, ако може документите по сделката, ще се разсекретят.Припомняме, малко по-рано стана ясно, че БСП вече са внесли искане за създаване на комисия в Народното събрание , която да проучи сделката за ЧЕЗ.Жельо Бойчев обяви на брифинг в парламента, че и поиска данните вътре да се разсекретят, тъй като нямало и аргумент информацията да е секретна", "date": "2018.02.28", "title": "Добрев не вижда смисъл от комисия \"ЧЕЗ\""}
{"url": "https://news.bg/world/turtsiya-eliseyskiyat-dvorets-izopachava-informatsiyata-sled-razgovora-erdogan-makron.html", "text": "Турция разкритикува Франция за \"нечестното\" съобщение на Елисейския дворец след телефонен разговор между турския президент Реджеп Ердоган и френския лидер Еманюел Макрон, съобщава Анадолската агенция.В края на миналия месец имаше подобен спор между Турция и САЩ, след като администрациите на двете държави разпространиха противоречиви съобщения за проведения между Доналд Тръмп и Реджеп Ердоган телефонен разговор.Говорител на турското външно министерство обяви, че съобщението на Елисейския дворец невярно представя дискусията им за спирането на огъня в Сирия.\"Противоположно на съобщението на Елисейския дворец относно телефонен разговор между нашия президент и президента на Франция Макрон за Резолюция 2401 на Съвета за сигурност на ООН относно хуманитарната ситуация в Сирия, Макрон не е споменавал Африн\" в Северозападна Сирия, поясни говорителят.В съобщението от френска страна се казва, че президентът на републиката е подчертал, че хуманитарното примирие се отнася за цяла Сирия, включително Африн, и трябва да бъде приложено навсякъде и от всички без да се отлага прекратяването на насилието.Турският говорител разкритикува съобщението като \"нечестно\", подчертавайки, че Турция е съобщила пред френските власти недоволството си от \"предоставянето на фалшива информация на обществото\".Резолюцията призовава за 30-дневно спиране на огъня в Сирия. Анкара обяви, че тя не се отнася за операцията на Турция срещу сирийските кюрди в Африн.", "date": "2018.02.28", "title": "Турция: Елисейският дворец изопачава информацията след разговора Ердоган-Макрон"}
{"url": "https://news.bg/politics/balgariya-iska-satrudnichestvo-s-iran-v-ikonomikata-i-energetikata.html", "text": "Президентът Румен Радев потвърди интереса на България за по-тясно сътрудничество с Иран в сферата на икономиката, енергетиката и научния обмен.Задълбочаването на партньорството е от интерес и за Югоизточна Европа и Европейския съюз и като председател на Съвета на ЕС България ще работи за насърчаването на политическия диалог за постигане на конкретни резултати от взаимен интерес, коментира Радев на среща на \"Дондуков\" 2 с министъра на външните работи на Иран д-р Мохаммад Джавад Зариф, който е на посещение в България.\"Готови сме за диалог за подобряване на транспортната свързаност, енергийната диверсификация и увеличаване на взаимните инвестиции, туризма и научния обмен\", заяви Радев.Обща е оценката, че договореностите по Съвместния всеобхватен план за действие по иранската ядрена програма и изпълнението от Иран на поетите ангажименти, създават нови възможности за развитие на отношенията на ЕС с Техеран, както и на традиционно добрите връзки между България и Иран.Развитието на информационните технологии в Иран и на фармацията с използването на нанотехнологии също разширява обхвата на потенциалното сътрудничество с България, посочи Мохаммад Джавад Зариф.Организирането на съвместни бизнес и туристически форуми, които да насърчат контактите между деловите среди от двете държави, както и облекчаването на издаването на визи, бяха откроени като възможност за активизиране на икономическия и културен обмен.Обсъдени са и продължаване на международните усилия за противодействие на терористичната дейност на \"Ислямска държава\" и постконфликтното възстановяване на региона на Близкия Изток. Иранският външен министър отбеляза възможността строителни компании от страната ни да участват в този процес.", "date": "2018.02.28", "title": "България иска сътрудничество с Иран в икономиката и енергетиката"}
{"url": "https://news.bg/politics/borisov-bil-v-opasen-kapan-okolo-sdelkata-za-chez-toy-mozhe-i-da-shtrakne.html", "text": "Премиерът Бойко Борисов е в опасен капан около сделката с ЧЕЗ и капанът може да щракне. Това коментира политологът Георги Киряков пред БНР. \"От една страна, ако сделката се осъществи, той ще има проблем с обществото, защото обществената реакция беше много силна и продължава да е силна и докато не се отговори на въпросите, които са зададени в публичното пространство, дотогава няма да има спокойствие в самото общество. Другата страна на капана е, че ако сделката не се осъществи, тогава хората, които по някакъв начин стоят зад нея - ако вярваме на думите на Гинка Върбакова, въпреки че те са противоречиви - може да поискат, след като не е станало тяхното, да бутнат правителството\", подчерта политологът.Според Киряков един от най важните въпроси е \"кои са тези гадове\", както ги определи премиерът, които се опитват да разклатят не само неговата стабилност - психическа и политическа, но и стабилността на държавата.\"Защо не ги посочи, вече толкова време не ги посочва. Какво точно целят гадовете? Каква е целта на комплота, който му организират от време на време? Все пак се беше разбрал с всички. Нали е компромисният премиер, премиер на стабилността. Какви са причините от време на време да му подливат вода? И в това студено време тази вода става на лед\", иронично подхвърли политологът. Георги Киряков е категоричен, че задължение на премиера е като е казал \"А\" да каже и \"Б\", тоест освен \"кои са тези гадове\" да каже и откъде са те. \"Много странности се случват около продажбата на ЧЕЗ. Има посещение на чешкия премиер в България с неясна цел и неясен разговор, никой не разбра точно какво са си говорили двамата премиери. Но е възможно и конспиративните теории вече развиват тези, че това посещение е било част от договарянето на сделката, с неясен за тогава все още купувач\", посочи още политологът. Според него цялата ситуация в момента хвърля сериозна сянка на съмнение върху това дали България е нормална държава и дали управляващите в тази държава могат да се справят с предизвикателствата - не само вътрешнополитически, но и общоевропейски.\"Вниманието наистина се отклонява в посока, която не е желана не само от България, но и от Европа, особено ако имаме предвид, че в тази сделка с ЧЕЗ има намесени някакви руски и грузински интереси, както се твърди\", обобщи политологът.", "date": "2018.02.28", "title": "Борисов бил в опасен капан около сделката за ЧЕЗ - той може и да щракне"}
{"url": "https://news.bg/crime/prokurori-tarsyat-nad-1-mln-lv-potanali-v-bokluka-na-pernik.html", "text": "Спецпрокуратурата разследва сключване на неизгодна сделка от длъжностно лице през 2014 г., със значителна вреда за община Перник. Поводът е изготвен доклад от АДФИ за извършена финансова инспекция на община Перник за периода 2011- 2016г.Няколко души са задържани до момента, като сред тях има и бивши кметове на града. Става въпрос за сума, която е над 1 милион и 200 хиляди лева, коментира председателят на специализираната прокуратура Иван Гешев. Задържаните са с полицейска мярка за задържане за 24 часа. Очаква се до края на деня на част от тях да бъдат повдигнати обвинения. Има реални съмнения, че собственикът на различните фирми за сметоизвозване в града е един и същи човек, допълват от прокуратурата.Акцията продължава и се От прокуратурата заявяват, че общината оказва пълно съдействие на разследващите органи. С предварително разрешение на Специализирания наказателен съд се претърсват жилища и офиси на фирми.Установено е до момента, че на 9 септември 2014 г. от Община Перник е било възложено кризисно сметосъбиране и сметоизвозване на територията на общината на търговско дружество, на което е изплатена сумата от 1 258 260 лева.Освен че не е извършен анализ на цените и услугите, предложени от това дружество, посочената сума е изплатена без в протоколите за приемане на свършената работа да е посочен район на изпълнение и без към тези протоколи да са приложени документи, удостоверяващи реално извършените действия.Същевременно към този момент общината е изплащала възнаграждение за същата дейност по сметосъбиране и сметоизвозване на друго дружество, с което е имала действащ основен договор, като по него е заплатена сумата от 495 168 лева.Справка на сайта на общината показва, че това би бил един от последните договори, сключени от кмета на Перник Росица Янакиева от БСП, която предава поста на Иван Иванов, който встъпва в длъжност на 31 октомври 2014 г. Преди това Иванов е бил четири години общински съветник и председател на Комисията по бюджет и финанси.Именно по време на управлението на , което наложи спешно Росица Янакиева е кмет на Перник два мандата - от 9 ноември 2007 г. до 23 октомври 2014 г. През мандата си два пъти е удостоявана с приза \"Кмет на годината\". Била е и народен представител от БСП в 40-то Народно събрание, след което премина към формацията на Георги Първанов - АБВ. ", "date": "2018.02.28", "title": "Прокурори търсят над 1 млн. лв, потънали в боклука на Перник"}
{"url": "https://news.bg/politics/bsp-nastoya-borisov-da-obyasni-koi-sa-gadovete-klateshti-pravitelstvoto.html", "text": "В парламента отново се нагнети напрежение. БСП поискаха министър-председателят Бойко Борисов да дойде в Народното събрание и да докладва за сделката за ЧЕЗ. Очаквано мнозинството отхвърли тази точка.Кои са гадовете? Това попита от трибуната Драгомир Стойнев от БСП. Червените поискаха в парламента да дойде премиерът Бойко Борисов и да даде отговор на този въпрос. Вчера той се закани да не се даде на \"тези гадове\".Премиерът трябва да отговори кои ще гони до дупка и кой клати правителството, настоя Стойнев. Министър-председателят бе изключително изнервен и затова искаме днес по един културен начин да отговори на въпросите, настоя той.По отношение на опитите за клатене на правителството - погледнете около себе си, запитайте себе си и парламентарната си група и отговорите са налице, не се даде герберът Данаил Кирилов.Той припомни, че вчера министър-председателят е дошъл в Народното събрание и депозирал данните от премиера на Чехия Андрей Бабиш.Жельо Бойчев от БСП пък е разочарован от парламентарната шефка Цвета Караянчева, която се подчинила на мнозинството. Не ви отива, изтъкна червеният депутат. Има заговор срещу правителството, смята той, визирайки пак вчерашните думи на Бойко Борисов.В този момент в залата влезе вицепремиерът Валери Симеонов и галантно целуна ръката на председателя на парламента.В крайна сметка мнозинството в парламента отхвърли искането на БСП за изслушване на министър-председателя Бойко Борисов по казуса с ЧЕЗ. От гласували 190 народни представители 82 бяха \"за\", 98 - \"против\", а 10 се въздържаха. Припомняме, намерението си да извика в парламента премиера от Социалистическата партия обявиха още вчера, когато скандалът с покупката на ЧЕЗ достигна кресчендо в последователните брифинги на БСП и ГЕРБ. Още миналата седмица лидерът на социалистите  държавният глава Румен Радев да вземе отношение по сделката, като  . Освен това , че обмисля дали да не свика Консултативен съвет по националния сигурност заради продажбата.Корнелия Нинова се закани да извади . Едновременно с това от ДПС провеждаха заседание в дома на почетния председател Ахмед Доган.От ГЕРБ отговориха също с брифинг, . Той бе категоричен, че няма намерение да подава оставка и ще гони до дупка \"гадовете\", които са му спретнали тази \"ювелирна акция\", подобна на 2013 година.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. Днес то излезе с информацията, че , въпреки че според вчерашната публикация половината от сделката  Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.28", "title": "БСП настоя Борисов да обясни кои са гадовете, клатещи правителството"}
{"url": "https://news.bg/politics/sotsialistite-v-stolichniya-obshtinski-savet-ne-iskat-bokluk-v-tets-sofiya.html", "text": "Общинските съветници от групата на БСП в СОС считат, че интегрираният проект за управление на отпадъците в София трябва да бъде завършен. Изгарянето на преработения боклук в така нареченото RDF гориво обаче не трябва да бъде в ТЕЦ \"София\", който се намира в широкия център на столицата.Те считат, че от финансова гледна точка, липсата на инсталация за горене на RDF води до големи загуби за Столична община. Общата сума на година от извозването до циментовите заводи, изгарянето и пропуснатите ползи възлиза на около 50 милиона лева. Също така Столична община ще трябва да връща средства по европейския проект, ако инсталацията не бъде изградена, тъй като тя е третият, завършващ етап, от интегрирания проект, допълват те.След проведени консултации и обсъждания с експерти, общинските съветници от БСП, са категорични, че такава инсталация трябва да бъде изградена. Считат обаче, че мястото, което е определено за това - ТЕЦ \"София\", не е подходящо. За него все още няма влязъл в сила ОВОС, обясняват БСП.По тази причина смятат, че трябва да бъде преосмислена идеята за място за изграждане на инсталацията за изгаряне на RDF. Те смятат, че тя трябва да бъде на площадката край село Яна, местността \"Садината\", където е изграден заводът за преработване на битови отпадъци. Така ще бъдат съкратени транспортите разходи, както и ще бъде предотвратено допълнителното замърсяване на въздуха в София.Извозването на RDF до ТЕЦ \"София\" е предвидено да става с тежкотоварни камиони, което ще затруднява и без друго натовареното движение в столицата, ще разбива инфраструктурата и ще замърсява допълнително околната среда, обясняват общинарите социалисти.Тяхното предложение е да бъде изграден топлопровод, който да свърже завода в местността \"Садината\" със съществуващата топлопреносна мрежа. По предварителни разчети това би струвало около 10 милиона лева. Единият вариант е да бъде произвеждана топлоенергия, а другият - електрическа енергия, която да бъде продавана на свободния пазар. От финансова гледна точка изграждането на топлопровод ще бъде в пъти по-изгодно за Столична община в сравнение с всекидневното транспортиране на RDF за горене в ТЕЦ \"София\", допълват БСП.Допълват, че тъй като засега няма утвърдена и широко използвана нова технология и поради факта, че в Европа има над 300 такива действащи инсталации, считат, че избраната технология е единствената възможна към този момент. Задължително условие обаче е да бъдат осигурени достатъчно качествени филтриращи инсталации, което подлежи и на допълнителен контрол.Заемът до 67 милиона евро, който ще бъде използван за съфинансиране на проекта, трябва да бъде съотнесен към нивото на дълга на Столична община и по никакъв начин не трябва да натоварва \"Топлофикация-София\" и респективно нейните потребители, обясняват общинските съветници от БСП.\"За съжаление, управляващите в Столична община за пореден път действат непрозрачно и поставят дори нас, общинските съветници, пред свършен факт. Никой от нас няма достъп и не е виждал бизнесплана на проекта. Затова ние сме категорични, че много внимателно ще следим изразходването на тези публични средства, които са предвидени за изпълнението на инсталацията\", коментират столичните социалисти.", "date": "2018.02.28", "title": "Социалистите в столичния общински съвет не искат боклук в ТЕЦ \"София\""}
{"url": "https://news.bg/regions/yambol-prizova-grazhdani-i-institutsii-da-chistyat-snyag.html", "text": "Община Ямбол призовава гражданите и ръководителите на институции за съдействие при усложнената зимна обстановка.По данни на Хидрометеорологична обсерватория-Ямбол към 7 часа тази сутрин в Ямбол е измерена височина на снежната покривка от 17 сантиметра. На места поради навявания височината на снежната покривка е по-голяма.Община Ямбол призовава гражданите, както и собствениците на търговски обекти и офиси, да почистят подходите към сградите, за да се осигури нормално придвижване по тротоарите и уличните платна.Припомнят, че съгласно чл.34 от Наредба №1 на община Ямбол ръководителите на дружества, учебни и детски заведения, учреждения, обществени организации, търговски обекти, собствениците и наемателите на сгради са длъжни да отстраняват снега по тротоарите 12 часа след наваляването. Община Ямбол предварително благодари за проявеното разбиране и съдействие.Поради рязкото влошаване на метеорологичната обстановка за периода от 28 февруари до 2 март ще бъде преустановена работата на Синята зона в Ямбол, като инкасаторите и инспекторите няма да таксуват водачите на моторни-превозни средства и няма да осигуряват контрол по паркингите и улиците за кратковременен престой.Служителите на репатриращия автомобил и наказателния паркинг ще осигурят непрекъснато дежурство от 8 до 20 часа, като при възможност ще се отзовават на граждани и институции за преместване на неправилно паркирали или аварирали автомобили.", "date": "2018.02.28", "title": "Ямбол призова граждани и институции да чистят сняг"}
{"url": "https://news.bg/int-politics/chuzhdi-darzhavi-zagovornicheli-da-manipulirat-zetya-na-tramp.html", "text": "Властите в най-малко четири страни тайно са обсъдили начини за манипулиране на зетя на американския президент Доналд Тръмп и негов старши съветник Джаред Къшнър, съобщава \"Вашингтон пост\".Според настоящи и бивши американски правителствени служители, запознати с доклади на специалните служби, официални лица от Обединените арабски емирства, Китай, Израел и Мексико са планирали да се възползват от бизнес сделките, финансовите затруднения и липсата на опит на Къшнър.Не е ясно дали страните са предприели действия във връзка с тези обсъждания, допълва изданието, цитирайки официални представители.Вчера стана ясно, че Белият дом е ограничил достъпа на зетя на Тръмп до най-високото ниво на класифицирана информация с гриф \"строго секретно\", като е понижено разрешителното му за получаване на такава информация.", "date": "2018.02.28", "title": "Чужди държави заговорничели да манипулират зетя на Тръмп"}
{"url": "https://news.bg/regions/spasiha-dvama-turisti-v-pirin.html", "text": "Спасителите от Планинската спасителна служба към БЧК са помогнали на двама туристи, закъсали в Пирин, съобщи bTV.Сигналът за бедстващите туристи е подаден около 19.30 часа вчера, 27 февруари. В сигнала двамата туристи - мъж и жена, обяснили, че са тръгнали към 16 часа към хижа \"Яворов\". Те обаче нямали необходимата подготовка и екипировка.По думите на началника на спасителния отряд в Разлог Любен Джолев нощта ги сварила по средата на пътя към хижата и двамата изпаднали в паника.Към бедстващите туристи са изпратени 4 планински спасители от Разлог, които тръгнали по маршрута за хижата. Спасителите потърсили съдействие и от колегите си в Банско, които разполагат с моторни шейни. Спасителите открили двойката и към момента състоянието им вече е стабилизирано.", "date": "2018.02.28", "title": "Спасиха двама туристи в Пирин"}
{"url": "https://news.bg/politics/karakachanov-speshno-promenya-zakona-za-energetikata.html", "text": "Заради сделката за ЧЕЗ по предложение на Каракачанов спешно променят Закона за енергетиката, съобщава ВМРО. Сделката касае пряко националната сигурност на България и вицепремиерът Красимир Каракачанов е свикал среща с експертите на ВМРО в областта на енергетиката.Направеното предложение е КЕВР да има правомощията да разрешава сделките при продажба на капитала на търговски дружества, които управляват стратегическа за енергийната ни система инфраструктура. В този случай купувачите следва да бъдат стратегически инвеститори, които да могат да гарантират дългосрочното устойчиво развитие на енергийната система на България.По разпореждане на Каракачанов идеите са предложени от Искрен Веселинов и одобрени от коалиционните им партньори. Те ще бъдат представени на заседания на съответните ресорни комисии в парламента и на останалите парламентарно представени партии.Това е първата стъпка към осъществяване на сериозна прозрачност и контрол в сферата на енергетиката що се касае до стратегически инвестиции, като сделката за ЧЕЗ, която буквално носи заплаха за сигурността на страната, допълват от ВМРО.ВМРО-БНД заявяват, че винаги са бранили приоритетите и сигурността на България и на всеки един български гражданин. Ето защо и в тази кризисна ситуация правят нужното, за да бъде защитен българският интерес, обясняват от партията.", "date": "2018.02.28", "title": "Каракачанов спешно променя Закона за енергетиката"}
{"url": "https://news.bg/crime/ribari-izlizat-na-protest-sreshtu-brakonierstvoto-v-montana.html", "text": "Рибарите от Монтана излизат на протест срещу бракониерството, съобщи БНР. Рибарите настояват за по-строги мерки за нарушителите.Практиката в Монтана е местните рибари сами да се опитват да упражняват контрол срещу бракониерството. Няма достатъчен брой държавни инспектори, за да бъде регулиран риболовът в язовир \"Огоста\". Водоемът е сред най-големите в страната.\"Протестът ще бъде против бездействието на институции, визирам прокуратурата\", изтъкна председателят на местното ловно-рибарско дружество Владимир Цветков. Той акцентира още, че за през изминалата година има нарушители задържани по седем, осем и добри десет пъти. Досъдебни производства имало срещу нарушителите, обясни Цветков. \"Нито едно от тези дела не е стигнало до фаза съд\", разочарован е Цветков.Протестните действия в града започнах в 10 часа пред сградата на монтанската прокуратура. Очаква се да се включат рибари и от други градове.", "date": "2018.02.28", "title": "Рибари излизат на протест срещу бракониерството в Монтана"}
{"url": "https://news.bg/world/panika-i-11-postradali-pri-otvaryane-na-samnitelen-plik-vav-voenna-baza-v-sasht.html", "text": "Пощенски плик, съдържащ съмнително вещество, е бил отворен вчера в американска военна база край Вашингтон, вследствие от което 11 души са се почувствали зле, съобщават \"Франс прес\" и СиЕнЕн.От морската пехота на САЩ обявиха в \"Туитър\", че сградата в базата \"Майър-Хендерсън хол\", където се е разиграла случката, е била евакуирана.Няколко от пострадалите са откарани в болница за лечение. Трима военни казаха, че са почувствали парене по ръцете и лицето.Сградата и е била прегледана и почистена.Според говорител на военните все още е рано да се прецени дали става въпрос за терористична атака.", "date": "2018.02.28", "title": "Паника и 11 пострадали при отваряне на съмнителен плик във военна база в САЩ"}
{"url": "https://news.bg/regions/proveryavat-izvanredno-vodoemite-v-stranata.html", "text": "Служителите на Държавната агенция за метрологичен и технически надзор (ДАМТН) проверяват извънредно язовирите и съоръженията към тях в страната заради обилните снеговалежи и опасността от рязко покачване на водните обеми от топенето на снега.Провеждат се и извънредни инспекции на проблемните водоеми. Действията на ДАМТН са по разпореждане на министъра на икономиката Емил Караниколов.Ако се окаже, че при някои от водоемите има проблеми, ДАМТН има готовност да командирова допълнителни служители, които да следят ситуацията в районите с по-висок потенциален риск. Има готовност и за въвеждането на 24-часови дежурства.Активиран е и извънредният щаб, който ще действа постоянно в централата на агенцията до нормализиране на ситуацията. Поддържа се и постоянен контакт с представителите на местната власт, като са уведомени и всички областни управители за завишаване на вниманието към водоемите на тяхна територия.Агенцията апелира собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.", "date": "2018.02.28", "title": "Проверяват извънредно водоемите в страната"}
{"url": "https://news.bg/crime/treti-den-voenni-chistyat-patishtata-v-plevensko.html", "text": "Военни продължават да помагат в усложнената обстановка в Плевен. Военнослужещи и техника от 55-и инженерен полк трети ден продължават да оказват помощ на населението в област Плевен в усложнената зимна обстановка.Областният управител поискал помощ и по разпореждане на командира на Сухопътните войски ген.-майор Михаил Попов, днес военните ще разчистват пътни участъци между селата Лозица, Любеново и Въбел, община Никопол.Снегопочистващата техника там е закъсала в преспите. Закъсали са и автомобили. Военнослужещи са овладели обявеното снощи частично бедствено положение в Община Белене.55-и инженерен полк, под ръководството на капитан Николай Йорданов, в продължение на 5 часа разчистваха пътни участъци от снежни преспи и снегонавявания.Бедстващ човек беше спасен в местността \"Хидротехнически комплекс\" в северозападните покрайнини на град Белене. С техника военнослужещите разчистиха пътни участъци по маршрута помпена станция за питейна вода на град Белене в местността \"Хисарлъка\" и местност \"Хидротехнически комплекс\", както и общински път до село Кулина вода.", "date": "2018.02.28", "title": "Трети ден военни чистят пътищата в плевенско"}
{"url": "https://news.bg/politics/mareshki-nareche-siderov-choveche-sas-zavisimosti.html", "text": "Партия \"Воля\" не води преговори за влизане в управлението. Това обяви на брифинг в народното събрание Веселин Марешки. В рамките на този мандат нямало да влиза във властта. Коментара си Марешки прави във връзка с намека на депутата от ГЕРБ Делян Добрев пред медия, че коалиционните партньори от Обединени патриоти могат да бъдат заменени в парламента с депутатите от \"Воля\". Веселин Марешки се похвали, че все повече партии виждали формацията му като естествен партньор, а пък заради последователността се вдигала и цената на партията му и гражданите му вярвали.Едва на следващите избори Веселин Марешки вижда партията си в управлението. Иначе той нападна Волен Сидеров, който показвал лабилно политическо поведение. Атакистът не изпълнявал обещанията си.Такива човечета нито могат да ни свалят цената, нито да я повишат, заяде се той със Сидеров.А за купувача на ЧЕЗ -Гинка Върбакова, той поясни, че не я познава, но настоява за уважение към нея. Марешки би влязъл във властта при ясен ангажимент за борба с картелите.За престрелките между Сидеров и Делян Добрев, в които бе замесено името му, Марешки отсече: \"Нито един не е на моето ниво.\" Атакистът нямал достатъчно депутати за собствена парламентарна група и пак посочи, че дребни човечета се упражнявали на негов гръб.", "date": "2018.02.28", "title": "Марешки нарече Сидеров човече със зависимости"}
{"url": "https://news.bg/politics/ginka-nadali-znae-kakvo-e-trafopost-pritesnen-simeonov.html", "text": "Вицепремиерът Валери Симеонов заяви, че е спокоен след трусовете в енергетиката. Той не бърза с оставката на Теменужка Петкова. Първо трябва да се изслушат компетентните институции, е мнението на лидера на НФСБ.Опозицията, според него, има интерес да клати правителството, а и интерес имат и партии извън Народното събрание. Става въпрос за една частна сделка, изтъкна Симеонов пред журналисти в парламента. Иначе Валери Симеонов не е привърженик на идеята за одържавяване на ЕРП-тата. Има си място за държавна собственост, има си място и за частна собственост, подчерта вицепремиерът.Скандалното в случая, според него, е неопитността на купувача на ЧЕЗ. Една работеща система не трябва да отива в ръцете на хора, които си нямат хабер, никаква представа от управление, инвестиции, смята Симеонов. Как ще прецени Гинка дали един трафопост трябва да бъде подменен, когато тя надали знае какво е трафопост, изказа притесненията си вицепремиерът.Въпросите са много, констатира той и поясни, че още не е ясно дали сделката ще се осъществи.Нека да изчакаме, още нищо не е станало, уверен е вицепремиерът.Днешният парламентарен ден започна очаквано със скандала за сделката на ЧЕЗ след като вчера тонът достигна кресчендо в последователните брифинги на БСП и ГЕРБ.  пред депутатите, като предложението също бе очаквано отхвърлено от мнозинството. Още миналата седмица лидерът на социалистите  държавният глава Румен Радев да вземе отношение по сделката, като . Освен това , че обмисля дали да не свика Консултативен съвет по националния сигурност заради продажбата.Корнелия Нинова се закани да извади . Едновременно с това от ДПС провеждаха заседание в дома на почетния председател Ахмед Доган.От ГЕРБ отговориха също с брифинг, . Той бе категоричен, че няма намерение да подава оставка и ще гони до дупка \"гадовете\", които са му спретнали тази \"ювелирна акция\", подобна на 2013 година.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. Днес то излезе с информацията, че , въпреки че според вчерашната публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.28", "title": "Гинка надали знае какво е трафопост, притеснен Симеонов"}
{"url": "https://news.bg/crime/tsvetan-vasilev-s-pismo-do-sada-obyasnyava-che-e-nevinen.html", "text": "С писмо от Белград Цветан Василев призова съдът да спре делото за присвояване на два милиарда и половина, съобщи БНР. Василев декларира, че не е присвоявал никакви пари, той настоява, че е невинен.По думите му виновни са тези, които са разграбили банката след затварянето й. Писмото беше прочетено в началото на процеса от адвоката на банкера Константин Симеонов.Специализираният наказателен съд днес решава да бъде ли спряно делото за присвояване на близо 2 милиарда и половина лева от фалиралата банка през 2014 г. Ако съдът спре делото, преди да започне отново то ще изчака приключването по процедурата по екстрадиция на Цветан Василев. Това всъщност е искането на адвокатът на основния обвиняем Василев.Припомняме, Специализираният съд при четвърти опит успя да даде ход на делото. Задочно се гледа делото по отношение на Цветан Василев. Той е подсъдим като ръководител на организирана престъпна група. Бандата източвала банката в продължение на години. По мегаделото подсъдими са още 17 души.", "date": "2018.02.28", "title": "Цветан Василев с писмо до съда обяснява, че е невинен"}
{"url": "https://news.bg/tech/dvama-amerikantsi-i-rusnak-uspeshno-se-zavarnaha-ot-mks.html", "text": "Руският космически кораб \"Союз\", превозващ двама американски астронавти и руски космонавт от Международната космическа станция (МКС), се е приземил успешно в заснежен Казахстан тази сутрин след продължилата им пет месеца и половина мисия в орбита. Това показа на живо телевизията на НАСА.Капсулата \"Союз\" върна на Земята американските астронавти Джо Акаба и Марк Ванде Хей от НАСА и Александър Мисуркин от \"Роскосмос\".Капсулата се приземи в покритата със сняг степ на около 145 км югоизточно от централния град Жезказган в 8:31 часа местно време.Мисуркин беше първият, който излезе от космическия кораб, подпомогнат от членоне на руския екип за спешно реагиране, като след него излезе Акаба, който беше засмян и направи характерния жест с палец нагоре, показващ, че всичко е наред.Тримата прекараха пет месеца и половина на Международната космическа станция, в която са инвестирани над 100 млрд. долара и която кръжи в орбита на около 400 км над Земята.Очаква се тримата да бъдат заместени от Андрю Фойстел и Ричард Арнолд от НАСА и Олег Артемиев от \"Роскосмос\", като те е предвидено да излетят от космодрума \"Байконур\" в Казахстан на 21 март.", "date": "2018.02.28", "title": "Двама американци и руснак успешно се завърнаха от МКС"}
{"url": "https://news.bg/press/chehiya-nyama-namerenie-da-anulira-sdelkata-za-chez-vazstanoviha-elektrichestvoto-vav-vsichki-naseleni-mesta-v-severoiztochna-balgariya.html", "text": "ЧЕЗ. \"Сега\":Чехия няма намерение да анулира сделката за ЧЕЗ Чешкият премиер Андрей Бабиш заяви, че е притеснен от новините от България, но чешката държава няма намерение да анулира сделката за ЧЕЗ. Коментарът му дойде в отговор на въпроси на bTV.\"Ние като държава имаме 63% в ЧЕЗ и сме представени чрез министерството на финансите. Надзорният съвет е бил избран по време на управлението на предишната коалиция. Надзорният съвет е имал съмнения за продажбата, но е бил убеден от борда на директорите, че сделката е прозрачна, че купувачът и парите са прозрачни. И сега излиза, че в България има някакви съмнения\", каза Бабиш.\"Трябва да кажа, че съм много притеснен от новините от България. Ще поискаме обяснение от директорите на ЧЕЗ чрез техните представители в Надзорния съвет\", допълни той.Нямаме намерение да анулираме тази сделка, подчерта чешкият премиер. Бедствие. \"24 Часа\":Възстановиха електричеството във всички населени места в Североизточна БългарияЕлектроразпределение Север възстанови електрозахранването на 64 населени места в Североизточна България, останали без ток вследствие на силния вятър и снегонавяванията през изминалото денонощие. Това съобщиха от пресцентъра на Електроразпределение Север.Екипите на компанията отстраниха десетки повреди по електроразпределителната мрежа. Всички аварийни екипи и специализирана техника на Електроразпределение Север са в готовност за отстраняване на аварии на територията на Североизточна България в случай на влошаване на метеорологичните условия. Решение.\"Дума\":Класът за прослужено време не е дискриминационен, реши КЗД Класът за прослужено време не представлява нарушение на забраната за дискриминация и не създава предпоставка за дискриминация на работниците и служителите по признак \"възраст\", \"лично и обществено положение\". Това гласи решението на Комисията за защита от дискриминация (КЗД). Решението е по преписка, образувана по сигнал на работодателските организации АИКБ, БСК, БТПП и КРИБ. Те подадоха сигнал в КЗД в края на юли 2017 г. Според жалбоподателите текстовете от Наредбата за структурата на работната заплата, с които се определя добавката за стаж и професионален опит, поставят в дискриминационно положение по-младите работници, както и държавните служители, за които класът бе отменен преди няколко години.КЗД оставя без уважение сигнала на ответните страни - работодателските организации. Решението може да бъде обжалвано. Влайков. \"Монитор\":ВАС върна Лазар Влайков като общински съветник в Септември Върховният административен съд върна като общински съветник в Септември бившия шеф на ситипарламента в града Лазар Влайков. Така висшите магистрати потвърдиха решението на пазарджишкия Административен съд, който отмени решението на Общинската избирателна комисия в Септември за предсрочно прекратяване правомощията на Влайков заради отсъствия от 3 поредни заседания. Името на Влайков нашумя, след като с неговия законно притежаван пистолет \" Глок \" на 1 септември по време на детски рожден ден смъртоносно бе прострелян ресторантьора Наско Тонкев от септемврийското село Виноградец. Административните магистрати прецениха, че общинарят незаконосъобразно е отстранен от Общинския съвет.В мотивите към решението си съдът посочва, че не се спори относно обстоятелството, че Влайков не е присъствал на три заседания на Общинския съвет, но за последното от тях той е уведомил, че не може да присъства, тъй като по същото време е призован като обвиняем по наказателно дело в Окръжен съд - Пазарджик. Тогава се гледаше мярката за неотклонение спрямо Влайков и според съда, това е уважителна причина, за която Лазар Влайков е уведомил писмено Общинския съвет в град Септември.  ", "date": "2018.02.28", "title": "Чехия няма намерение да анулира сделката за ЧЕЗ; Възстановиха електричеството във всички населени места в Североизточна България"}
{"url": "https://news.bg/world/evrodeputati-iskat-razsledvane-na-chudovishteto-na-yunker.html", "text": "Евродепутати поискаха да се разследва назначението на Мартин Зелмайер, началник на кабинета на председателя на Европейската комисия Жан-Клод Юнкер, предаде \"France24\". Партията на \"Зелените\" е изпратила писмо до останалите групи в ЕП, в което изразява сериозните си притеснения относно процедурата. Според тях, няма прозрачност при избора. Припомняме, че по-рано този месец стана ясно, че Зелмайер ще заеме топ позицията в ЕК, което означава, че може да остане и след оттеглянето на Юнкер през следващата година. Германецът, наричан от Юнкер \"Чудовището\" и от британската преса \"Брюкселският Распутин\", ще заеме поста на генерален секретар.47-годишният адвокат вече е известен като пазител на Юнкер. Той е замесен в скандали, свързани с изтичане на информация за преговорите за Брекзит.Преди Юнкер е разкривал, че нарича Зелмайер \"Чудовището\" заради възможностите си да поема много работа и да работи дълги часове, но според критици епитетът говори за безкомпромисен управленски стил.", "date": "2018.02.28", "title": "Евродепутати искат разследване на \"Чудовището\" на Юнкер "}
{"url": "https://news.bg/world/1-mln-evro-nagrada-za-informatsiya-okolo-ubiystvoto-na-slovashkiya-zhurnalist.html", "text": "Словашкият премиер Роберт Фицо предложи награда от един милион евро за всеки, който разполага с информация за убийството на разследващия журналист Ян Кучяк, което шокира страната и бе осъдено от ЕС и САЩ, предаде BBC.Това обяви премиерът на пресконференция. Той и неговата партньорка Мартина бяха застреляни в дома им, намиращ се на 65 километра източно от столицата Братислава. Телата им бяха открити в неделя.Последната статия на Ян Кучяк от 9 февруари разследва подозрения за данъчни измами, свързани с луксозен апартаментен комплекс в Братислава, както и връзки с италианската мафия. Случаят около апартаментния комплекс доведе и до протести през миналата година, с искане за оставка на министъра на вътрешните работи Роберт Калинак, заради негови бизнес отношения с предприемача Ладислав Бастернак, разследван за възможни данъчни измами. И двамата отричат каквото и да е престъпление.Словашката икономика процъфтява и жизнените й стандарти се повишиха рязко след присъединяването й към ЕС през 2004 г., но много словацитвърдят, че страната им все още не е в състояние да защитава върховенството на закона.", "date": "2018.02.28", "title": "1 млн. евро награда за информация около убийството на словашкия журналист "}
{"url": "https://news.bg/world/1130-zalozhnitsi-na-boko-haram-sa-bili-osvobodeni.html", "text": "Около 1130 заложници на \"Боко Харам\" са били освободени, предаде \"Ал Джазира\". Ликвидирани са и близо 40 бойци на групировката. Това е станало при съвместна операция на Камерун и Нигерия в района на езерото Чад в понеделник. Обезвредени са 4 взривни устройства. Съобщението е на нигерийската армия. Припомняме, че през последната седмица джихадистите отново отвлякоха стотици момичета. По-късно повечето от тях бяха освободени, но някои бяха намерени убити.Групировката е дала клетва за вярност на \"Ислямска държава\" и е отговорна за серия отвличания и кървави атаки. Няколко страни в региона се сражават обединено срещу нея. ", "date": "2018.02.28", "title": "1130 заложници на \"Боко Харам\" са били освободени "}
{"url": "https://news.bg/world/oon-severna-koreya-izprashta-himicheski-orazhiya-na-siriya.html", "text": "Северна Корея и Сирия търгуват със забранени химически оръжия. Това е заключението на доклад, изготвен от експерти на ООН. Установено е, че Пхенян изпраща на Дамаск материали, от които може да се произведат въпросните оръжия. Пратките са повече от 40 и започват през 2012 година. Така двете държави нарушават резолюции на ООН и международното право. Сирия няколко пъти е обвинявана, че е използвала химически оръжия срещу цивилни. Страната обаче отрича. Пред \"Ню Йорк Таймс\" Уилям Нюкомб, председател на експертната група по Северна Корея от 2011 до 2014 г., определя като  \"важен пробив\" разкриването на предполагаемото военно сътрудничество между Пхенян и Дамаск.Припомня се, че между двете държави от десетилетия съществува тясно сътрудничество. ", "date": "2018.02.28", "title": "ООН: Северна Корея изпраща химически оръжия на Сирия "}
{"url": "https://news.bg/world/egipet-boykotira-bbc-zaradi-kritichen-reportazh.html", "text": "Египетските власти отхвърлиха като \"лъжлив\" репортаж на BBC за човешките права в страната и обявиха, че ще бойкотират телевизията, предаде \"Ройтерс\".Те препоръчват на цялата администрация в страната да следва примера им. Излъченият кратък документален филм проследява управлението на президента Абдел Фатах ал Сиси и насилията срещу инакомислещите в страната. Сиси се кандидатира отново за президент и останалите кандидати или се оттеглиха, или попаднаха в затвора. Правозащитни групи предупредиха, че от много време опоненти на властта са подлагани на репресии. ", "date": "2018.02.28", "title": "Египет бойкотира BBC заради критичен репортаж "}
{"url": "https://news.bg/regions/nad-1400-mashini-pochistvat-patishtata-v-stranata.html", "text": "Информация за състоянието на РПМ към 07:00 ч. на 28.02.2018 г. 1459 бр.Температурите са в интервала от -13° до + 2°.Температури от метеостанциите на АПИ в °C:- проход \"Предела\": -4,5°- Кресна: 0,4°.- проход \"Република\": -8,9°- Костандово: -9,7°- проход \"Шипка\": няма информация.- проход \"Петрохан\": няма информация.Времето над страната е облачно.Вятър духа в областите Благоевград, Бургас, Добрич, Пазарджик, Плевен, Разград, Силистра, Сливен, Смолян, Стара Загора, Търговище, Шумен и Ямбол.Дъжд не вали. Сняг вали в цялата страна. Пътните настилки са предимно заснежени и обработени.Намалена видимост поради мъгла:- до 100 м. на места в областите Стара Загора, Ямбол.Отпада ограничението за МПС над 12 т по АМ \"Тракия\" в посока София на територията на област Пазарджик.2.1. Проходи:2.1.1. Ограничения по проходите за текущия период:- \"Айтоски\"- забранен за МПС над 12 т.- \"Дюлински\" - забранен за всички МПС;- \"Обзорски\" - затворен за МПС над 12 тона;- \"Пампорово\" - забранен за МПС над 3,5 т;- \"Печинско\" - забранен за МПС над 12 т с ремаркета и полуремаркета;- \"Превала\" - забранен за МПС над 12 т с ремаркета и полуремаркета; задължително движение за всички МПС с вериги;- \"Предел\" - забранен за МПС над 12 т.;- \"Републиката\" - отворен за всички МПС;- \"Ришки\" - забранен за МПС над 12 т.;- \"Рожен\" - забранен за МПС над 12 т с ремаркета и полуремаркета- \"Твърдишки\" - забранен за МПС над 10 т;2.1.2. Временни ограничения по проходите:- \"Котленски\" - затворен за МПС над 12 тона;- \"Троянски\" - забранен за МПС над 12 т с ремаркета и полуремаркета2.1.3. Целогодишни ограничения за движение по проходите:- \"Върбишки\" - затворен за всички МПС;- \"Златишки\" - затворен за всички МПС;- \"Вратник\" - забранен за МПС над 10 т;- \"Дюлински\" - забранен за МПС над 3,5 т;- \"Петрохан\" - забранен за МПС над 12 т;- \"Шипка\" - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.2.2. Автомагистрали::- Ограничава се движението за МПС над 12 т. по АМ \"Тракия\" в участъка от п.в. \"Веселиново\" до п.в. \"Драганци\" поради обилен снеговалеж- Ограничава се движението за всички МПС по АМ \"Тракия\" в участъка от п.в. \"Драганци\" до Бургас поради обилен снеговалеж- Ограничава се движението за МПС над 12 т от Шумен до Варна поради обилен снеговалеж.няма ограничения. няма ограничения. няма ограничения. няма ограничения.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:Ограничено е движението за МПС над 12 т по път I-1 Видин - МонтанаОграничава се движението на МПС над 12 т по път I-1 Ботевград - Видин, поради технически проблем на ГКПП \"Дунав мост 2\". Ограничението е само в посока Видин.- път І-2 Граница Румъния-Русе-Цар Калоян-Разград-Шумен-Девня-Варна: - Ограничено е движението по път I-2 Русе - Разград - Шумен за всички МПС поради обилен снеговалеж.- път І-3 Гара Бяла-Плевен-Луковит-Коритна-Ябланица-Ботевград: няма ограничения.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:- Ограничава се движението по път I-4 Коритна-Български Извор-Микре-Севлиево-В. Търново-Омуртаг-Търговище-Шумен за МПС над 12 т.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:Ограничава се движението за МПС над 12 т. в двете посоки по път I-5 Русе-Бяла поради обилен снеговалеж.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас::- Ограничено е движението за МПС над 12 т двупосочно по път I-6 Перник - ГКПП Гюешево.Ограничено е движението за всички МПС по път І-6 в участъка на гр. Мъглиж - гр. Гурково поради лоши метеорологични условия.Обходен маршрут: Стара Загора - Нова Загора - Гурково.- Ограничено е движението за МПС над 12 т по път I-6 Твърдица - Петолъчката.- Ограничава се движението за МПС над 12 т по път I-6 п.в. \"Петолъчката\" - Бургас поради обилен снеговалеж.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:- Ограничено е движението за МПС над 3,5 по път Шумен - Силистра само в посока Силистра поради влошени метеорологични условия.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: няма ограничения. - път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: - Ограничено е движението за МПС над 12 т по път I-9 Дуранкулак - Кранево на територията на област Добрич.- Ограничено е движението на МПС над 12 т по път I-9 Старо Оряхово - Обзор от км 141+500 до км 165+800 поради влошени метеорологични условия.- Ограничено е движението за МПС над 12 т от км 167+000 до км 199+100 Обзор - Сл. бряг поради снегопочистване и намалена видимост.;- Ограничено е движението за всички МПС по път I-9 Малко Търново - Козият рог от км 311+500 до км 313+000 поради паднали дървета и силен снеговалеж.Обходен маршрут: Малко Търново - Обход на Малко Търново.2.3. Други въведени извънредни ограничения на движението::- Ограничено е движението по път II-84 Разлог - Велинград е ограничено за МПС над 12 тона с ремаркета и полуремаркета /въведено в 19:35 ч. на 25.02/;- Ограничено е движението за всички МПС по път III-906 гр. Варна - Горица затворен за всички МПС поради снегопочистване.- Ограничено е движението за всички за МПС по път III-6009 Миролюбово - Каблешково за всички МПС.няма ограничения.:- Ограничено е движението по път III-405 Алеково - Козловец поради снегонавяване и нулева видимост /въведено в 00:37 ч./.- Ограничено е движението по път III-407 Павел - Совата за МПС над 12 т. поради снегонавяване и нулева видимост /въведено в 00:51 ч./.:- Ограничава се движението по път II-11 Дунавци - Арчар за МПС над 12 т. поради обилен снеговалеж- Ограничено е движението по път III-112 Добри дол - Тополовец за МПС над 12 т. поради обилен снеговалеж.- Ограничено е движението по път III-114 Тополовец - Ружинци за МПС над 12 т. поради обилен снеговалеж.- Ограничено е движението за всички МПС по път III-121 от с. Шишенци до гр. Кула от км 33+400 до км 50+300 поради снегонавяване.- Ограничено е движението на всички МПС по път III-121 от разклон за с. Раброво до разклон за с. Бориловец от км 20+860 до км 31+300 в двете посоки поради снегонавяване. /въведено в 10:55 ч./- Временно се ограничава движението по път III-1412 разклон Церова вода до разклен с. Бранковци от км 0+000до км 2+150 от в двете посоки за всички МПС поради снегонавяване.- Ограничено е движението по път III-1413 Грамада - Синаговци за всички МПС, поради обилен снеговалеж и снегопочистване. /въведено в 09:26 ч./няма ограничения. няма ограничения.- Ограничено е движението за всички МПС по път II-27 Добрич - Владимирово - Бдинци поради обилен снеговалеж и влошени метеорологични условия;- Ограничено е движението за МПС над 12 т по път II-27 Добрич - Балчик поради обилен снеговалеж и влошени метеорологични условия.;- Ограничено e движението на МПС над 3.5 тона по път II-29 Генерал Тошево - Кардам, поради снегонавявания и лоша видимост- Ограничено е движението на МПС над 12 т по път II-71 Добрич - Карапелит поради обилен снеговалеж и снегонавявания;- Ограничено е движението на всички МПС по път II-71 Карапелит - Силистра поради обилен снеговалеж и снегонавявания;- Ограничено е движението на МПС над 12 тона по път III-207 Кочмар -Тервел - Силистра поради обилен снеговалеж и снегонавявания;- Ограничено е движението на всички МПС по път III-293 Добрич - Крушари поради обилен снеговалеж и снегонавявания;- Ограничено е движението на всички МПС по път III-296 Генерал Тошево - Каварна поради обилен снеговалеж и снегонавявания;- Ограничено е движението на всички МПС по път III-2077 Кочмар - Тервел - Межден поради обилен снеговалеж и снегонавявания;- Ограничено е движението за всички МПС по път III-2075 Орляк - Зърнево поради обилен снеговалеж и влошени метеорологични условия;- Ограничено е движението за всички МПС по път III-2702 Генерал Киселово - Ведрина - Добрич поради обилен снеговалеж и влошени метеорологични условия;- Ограничено е движението на всички МПС по път III-2903 Генерал Тошево - Росица поради обилен снеговалеж и влошени метеорологични условия;- Ограничено е движението по за всички МПС по път III-2904 Кардам - Дуранкулак поради снегонавявания и лоша видимост- Ограничено е движението за всички МПС по път III-2932 Крушари - Росица поради обилен снеговалеж и влошени метеорологични условия;- Ограничено е движението за МПС над 12 т по път III-7102 Тервел - Ангеларии поради обилен снеговалеж и влошени метеорологични условия;- Ограничено е движението за всички МПС по път III-7103 Oногур - Телериг - Крушари поради обилен снеговалеж и влошени метеорологични условия;- Ограничено е движението за всички МПС по път III-7105 Добрич - Житница - Балик поради обилен снеговалеж и влошени метеорологични условия;- Ограничено е движението на МПС над 12 тона по път III-7106 Кочмар - Карапелит поради обилен снеговалеж и снегонавявания;- Ограничено е движението за всички МПС по път III-9002 Балчик - Генерал Тошево поради снегонавявания и лоша видимост- Ограничено е движението за всички МПС по път III-9701 Добрич - Сърнино поради снегонавявания и лоша видимост- Движение с вериги на всички МПС по път II-58 Комунига-Тополово-Асеновград в участъка с. Комунига - гр. Асеновград- Ограничава се движението по път II-62 Самоков - Дупница - Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.- Ограничено е движението за всички МПС по път III-358 Шипково - Рибарица, поради обилен снеговалеж и почистване. /въведено в 16:25 ч./;:- Временно движението по път II-37 Пещера-Батак-Доспат е ограничено за МПС над 12 т с ремаркета и полуремаркета. Всички останали МПС задължително с вериги.- Временно движението по път II-84 Разлог - Велинград е ограничено за МПС над 12 т с ремаркета и полуремаркета. Всички останали МПС задължително с вериги.:- Временно движението по път III-1801 Перник - Голямо Бучино е ограничено за всички МПС поради снегопочистване. /въведено в 06:59 ч/;- Временно е ограничено движението на МПС по път II-52 Никопол - Лозица поради снеговалеж и снегопочистване. /въведено в 09:11 ч./- Движението на МПС над 12 тона се осъществява задължително с вериги на територията на цялата област;- Движението на всички МПС по път II-58 Новаково - Кърджали задължително се осъществява с вериги; /въведено в 16:42 ч./- Движението по път III-861 Югово - Лъки се осъществява задължително с вериги за всички МПС поради обилен снеговалеж.- Движението по път III-8611 Белица - Загражден се осъществява задължително с вериги за всички МПС поради обилен снеговалеж.- Ограничено е движението за всички МПС по път II-23 Русе - Кубрат поради влошени метеорологични условия.- Ограничено е движението за МПС над 3,5 т по път II-23 Кубрат - Дулово поради влошени метеорологични условия.- Ограничено е движението за МПС над 3,5 т по път II-49 Разград - Кубрат поради влошени метеорологични условия.- Ограничено е движението за всички МПС по път II-49 Кубрат - Тутракан поради влошени метеорологични условия.- Ограничава се движението по път II-49 Разград - Търговище за МПС над 12 т. поради обилен снеговалеж.- Ограничено е движението за МПС над 12 т по път II-51 Дралфа - Чудомир - Лозница - път I-2 поради влошени метеорологични условия.- Ограничено е движението за МПС над 12 т по път III-204 Разград - Попово поради влошени метеорологични условия.- Ограничено е движението за МПС над 12 т по път III-205 Разград - Исперих поради влошени метеорологични условия.- Ограничено е движението за МПС над 3,5 т по път III-205 Исперих - Стефан Караджа поради влошени метеорологични условия.- Ограничено е движението за МПС над 12 т по път III-206 Пороище - Лозница поради влошени метеорологични условия.- Ограничено е движението за МПС над 3,5 т по път III-702 Пристое - Лъвино поради влошени метеорологични условия.- Ограничено е движението за МПС над 12 т по път III-2001 Ветово - Глоджево поради влошени метеорологични условия.- Ограничено е движението за МПС над 12 т по път III-2002 Цар Калоян - Захари Стояново поради влошени метеорологични условия.- Ограничено е движението за МПС над 12 т по път ІІІ-2003 Дряновец - Сеново поради влошени метеорологични условия.- Ограничено е движението за МПС над 12 т по път III-2004 път I-2 - Балкански - път III-204 поради влошени метеорологични условия.- Ограничено е движението за МПС над 12 т по път III-2005 Самуил - Подайва поради влошени метеорологични условия.- Ограничено е движението за всички МПС по път ІІІ-2102 Черешово - Бисерци поради влошени метеорологични условия.- Ограничено е движението за МПС над 12 т по път ІІІ-2302 Сеново - Просторно поради влошени метеорологични условия.- Ограничено е движението за МПС над 3,5 т по път ІІІ-2305 Исперих - Зебил поради влошени метеорологични условия.- Ограничено е движението за МПС над 12 т по път ІІІ-2306 Тодорово - Къпиновци поради влошени метеорологични условия.- Ограничено е движението за МПС над 12 т по път ІІІ-4902 Побит Камък - Веселец поради влошени метеорологични условия.- Ограничено е движението за МПС над 12 т по път ІІІ-4904 \"/о.п. Разград - Кубрат/ - ЖП гара Разград - /Разград - Дянково/.- Ограничено е движението за МПС над 12 т по път ІІІ-7002 Ясенково - Голям извор поради влошени метеорологични условия.- Ограничено е движението за всички МПС по третокласната пътна мрежа в област Русе поради влошени метеорологични условия.- Ограничено е движението на МПС над 12 т. по път II-21 Русе - Силистра поради силен снеговалеж и ограничена видимост;- Ограничено е движението на всички МПС по път II-23 Русе - Кубрат поради обилен снеговалеж и влошени метеорологични условия.- Ограничено движение по път II-51 Бяла-Попово за МПС над 12 тона поради силен снеговалеж и снегонавявания.- Ограничава се движението за МПС над 12 т по път II-21 Русе - Силистра, поради влошени метеорологични условия;- Ограничава се движението за МПС над 3,5 т по път II-23 Дулово - Исперих, поради влошени метеорологични условия;- Ограничено е движението на всички МПС по път II-49 Старо село - Кубрат поради влошени метеорологични условия.- Ограничено е движението за МПС над 3,5 т по път II-71 Силистра - Добрич поради обилен снеговалеж и снегопочистване;- Ограничено е движението на всички МПС по път III-205 Тутракан - Веселец поради нулева видимост и снегонавявания. Обходен маршрут: с. Шуменци, Варненци, Белица, Царев дол.- Ограничено движението за всички МПС по път III-205 Исперих - Стефан Караджа поради обилен снеговалеж и навявания, като движението се извършва по обходен маршрут Царев дол - Черногор - Главиница - Исперих.- Ограничено е движението на МПС над 12 тона по път III-207 Алеково - Тервел поради обилен снеговалеж и снегопочистване;- Ограничено е движението на МПС над 12 тона по път III-2077 Каблешково - Межден поради обилен снеговалеж и снегопочистване;- Ограничено е движението за МПС над 3,5 т по път III-2305 Конево-Зебил поради обилен снеговалеж и снегопочистване.- Ограничено е движението за за МПС над 3,5 т по път II-55 Гурково - Нова Загора поради влошена метеорологична обстановка.- Ограничено е движението за всички МПС път III-662 поради нулева видимост и влошена метеорологична обстановка.- Движението по път II-37 граница ОПУ Пз - Барутин е забранено за МПС над 12 т с ремаркета и полуремаркета;- Движението по път III-197 граница ОПУ Блг - Девин е забранено за МПС над 12 т с ремаркета и полуремаркета;- Движението по път III-861 Лъки - местност Рожен от км 31+040 до км 42+971 - всички МПС да се движат с вериги, а автомобилите с маса над 12 т без ремаркета и полуремаркета поради обилна снежна покривка.Обходен маршрут Лъки - Югово - Чепеларе - Рожен и обратно. Движението в района се регулира с пътни знаци. Срок за изпълнение до 31.03.2018 г.- Ограничава се движението за МПС над 12 т с ремаркета и полуремаркета по път III-866 Девин - Михалково поради обилен снеговалеж- Движението по път III-8631 Момчиловци - проход Рожен е забранено за МПС над 12 тона с ремаркета и полуремаркета, а всички МПС задължително да се движат с вериги.- Ограничава се движението по път II-62 Самоков - Дупница - Кюстендил поради обилен снеговалеж и снегопочистване за МПС над 12 т. поради обилен снеговалеж и снегопочистване.- Ограничава се движението по път III-822 Самоков - Ихтиман поради обилен снеговалеж и снегопочистване. няма ограничения.- Ограничава се движението по път II-49 Разград - Търговище за МПС над 12 т. поради обилен снеговалеж. няма ограничения. няма ограничения.- Ограничено движение за всички МПС по път Стефан Караджово - кръстовище с път II-79 Голямо крушово-Болярово поради снеговалеж, силен вятър и ограничена видимост.", "date": "2018.02.28", "title": "Над 1400 машини почистват пътищата в страната"}
{"url": "https://news.bg/energy/dobrev-ima-informatsiya-za-ofshorni-firmi-v-sdelkata-s-chez.html", "text": "Гинка Върбакова, купуваща ЧЕЗ, ще се яви утре пред две комисии в Народно събрание и ще отговаря на въпроси на институции и депутати, коментира Делян Добрев пред БНТ. Двете парламентарни комисии заседаващи по въпроса са Комисия по енергетика и Комисия за контрол над службите за сигурност.По думите на Добрев са поканени и ДАНС, ДАР, КФН, КЗК и всички, които имат отношение по въпроса. Поканените институции ще кажат, дали нещо ги притеснява в сделката или не виждат нищо нередно.Добрев обясни, че това, което знаят засега е, че зад сделката стои фирма на г-жа Върбакова, имат информация, че ще участват офшорни фирми, но ги интересува как точно ще участват те. Официалната информация е за Гинка Върбакова, допълни за поред път Добрев и уточни, че не се знае какво съдружие, с кого и как ще има Върбакова. Той добави, че всички други цитирани лица свързани със сделката са медийни публикации.Във връзка със споменаване на банки, Добрев обясним че това са писма за интерес и намерения от наши банки, като има три банките пратили писма. Изпратени са писмо за намерения, писмо за комфорт и третия отговор е, ако компанията отговаря на условията, ни това според него е стандартен отговор.До колко тези писма са ангажиращи не се знае и не е ясно дали ще се установи по време на комисиите. НС не са органа, който проверява банки, това е БНБ и вече има апел към централната банка да провери. Следващите дни може да се уточнят всички тези въпроси, а Добрев не знае кой стои зад всеки сценарий.На въпрос какво притеснява лично Добрев около сделката, той коментира вчерашната ситуация с премиера Борисов и напомнянето за февруари 2013 година, когато неговото правителство подаде оставка заради протестите, предизвикани от високите сметки за ток. Но те ще се уверят, че няма да се повтори подобна паника и напрежение в обществото, коментира Добрев.Добрев коментира и че според него не е нужно държавата да придобива 34% от ЕРП дружествата. Дори да притежава този процент, е нужна промяна в устава, за да се каже, че решение се взима с мнозинство от 2/3 - чак тогава държавата ще има с 34% блокираща квота.Той добави и че отношенията му с Волен Сидеров са изгладени. Предмет на разговори са възможностите за допълване на законодателството в посока КЕВР да има правомощията да проверява има ли капацитет купувач да управлява едно дружество като ЧЕЗ, обясни Добрев.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата, закупила ЕРП-то - Гинка Върбакова.Още същия ден самият  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.Още миналата седмица лидерът на социалистите  държавният глава Румен Радев да вземе отношение по сделката, а вчера . Вчера , че обмисля дали да не свика Консултативен съвет по националния сигурност заради продажбата. Нинова от своя страна се закани да извади .От интервю на Гинка Върбакова, собственичка на пазарджишката фирма \"Инерком\", която купи активите на ЧЕЗ у нас, стана ясно, че  (КЕВР).  от шефа на Комисията Иван Иванов.Едновременно с това скандалът достигна и самата Чехия, като изданието Lidové noviny започна собствено разследване. То излезе с информацията, че , въпреки че според вчерашната публикация половината от сделката  Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .", "date": "2018.02.28", "title": "Добрев има информация за офшорни фирми в сделката с ЧЕЗ"}
{"url": "https://news.bg/int-politics/rusiya-haknala-7-amerikanski-shtata-predi-prezidentskite-izbori-prez-2016-a.html", "text": "Служители от американското разузнаване обявиха, че са открили достатъчно доказателства, че сайтове и данни на избирателите в седем американски щата са били компрометирани от руски агенти преди президентските избори през 2016 г., съобщава NBC, цитирайки множество американски официални лица.Според информацията американската разузнавателна общност смята, че по различен начин са били компрометирани системите в щатите Аляска, Аризона, Калифорния, Флорида, Илинойс, Тексас и Уисконсин.Няколко от тези щати са били информирани по-късно от правителствени служители във Вашингтон, че техните сайтове и бази данни са компрометирани, но не им е било казано, че Москва стои атаката.Допълва се, че всички щатски и федерални служители, които са говорили с тях, са казали, че никакви гласове не са били манипулирани и никой избирател не е бил изваден от списъците.", "date": "2018.02.28", "title": "Русия хакнала 7 американски щата преди президентските избори през 2016-а"}
{"url": "https://news.bg/politics/zad-sdelkata-za-chez-sedi-syankata-na-borisov-ubeden-elenko-bozhkov.html", "text": "Зад сделката за ЧЕЗ седи сянката на българския премиер. Това обяви енергийният експерт Еленко Божков в сутрешния блок на БиТиВи.Според него това обстоятелство е \"за съжаление\".По думите му, към този извод насочва общото минало на купувачката на ЧЕЗ Гинка Върбакова, нейните бизнес партньори и Бойко Борисов, там където е \"генезисът на бизнеса им\".\"Не приемам факта, че тази фирма \"Инерком\" иска да купи ЧЕЗ. Трудно е за приемане. Това означава, че зад това се крие друга собственост\", подчерта Божков.Той е категоричен, че без знанието на премиера тази сделка няма как да се случи, \"особено като се има предвид посещението на чешкия премиер Андрей Бабиш\".Скандалът с продажбата на ЧЕЗ ескалира вчера, след като Борисов заяви, че името му се свързвало със сделката като част от организирана атака, която цели да свали правителството от власт.Еленко Божков припомни, че в чешкия в. \"Лидове новини\" преди посещението на Бабиш е публикуван материал, в който пише, че предстоящото му посещение у нас ще включва разговори за продажбата на ЧЕЗ с българския премиер.\"Виждате кой седи зад Гинка Върбакова, това са едни скрити капитали. Появи се името на един собственик на офшорна фирма, който е описан много добре и в \"Досиетата от рая\", коментира още енергийният експерт.\"Интересът за ЧЕЗ е от България според мен. Просто трябва да се приключи този случай, няма нужда да се влиза в детайли\", посочи в заключение Еленко Божков.", "date": "2018.02.28", "title": "Зад сделката за ЧЕЗ седи сянката на Борисов, убеден Еленко Божков"}
{"url": "https://news.bg/regions/snegovalezh-buren-vyatar-i-snegonavyavaniya-spirat-dvizhenieto-ot-karnobat-do-burgas.html", "text": "Заради силен снеговалеж, бурен вятър и снегонавявания е спряно движението по АМ \"Тракия\" в участъка от Карнобат до Бургас, а в отсечката между Ямбол и Карнобат е ограничено преминаването на МПС над 12 т. Подбалканският път I-6 е затворен за всички МПС на територията на област Стара Загора - в отсечката от Мъглиж до Гурково. Ограничено е движението на МПС над 12 т по път I-6 от Твърдица до Бургас.Без ограничение е пътуването по автомагистралите \"Хемус\", \"Струма\", \"Люлин\" и \"Марица\".Дунав мост при Русе е затворен за МПС над 12 т поради усложнените метеорологични условия на територията на Румъния и поради това се спира движението на моторните превозни средства над 12 т, пътуващи към ГКПП Дунав мост - Русе.Поради обилния снеговалеж, силния вятър и снегонавявания временно е ограничено движението на МПС над 12 тона по път I-5 Русе - Бяла. Отсечката се почиства от 15 машини и от роторен снегорин.Временно е ограничено движението на всички МПС по път II-21 Силистра - Русе и път II-71 Силистра - Добрич поради обилен снеговалеж, силен вятър и снегонавявания.Временно е ограничено движението на МПС над 12 т с ремаркета и полуремаркета по път III-864 Проглед - Пампорово - Стойките поради обилен снеговалеж, силен вятър и снегонавявания.Временно е ограничено движението за МПС над 12 т по път II-29 Варна-Добрич поради обилен снеговалеж, силен вятър и снегонавявания.Близо 1 500 машини почистват републиканските пътища. Обработката на настилките продължава, за да се осигури безопасността на пътуването при зимни условия. Най-усложнена е обстановката в Североизточна България - в областите Русе, Разград, Добрич и Силистра, и в област Бургас.Проходът на Републиката е отворен за всички превозни средства. Затворени за всички МПС са проходите \"Троянски\", \"Дюлински\" и \"Обзорски\". За МПС над 12 тона е ограничено преминаването през проходите \"Ришки\", \"Котленски\", \"Айтоски\", \"Петрохан\" и \"Шипка\", а за камионите над 12 т с ремаркета и полуремаркета през \"Печинско\", \"Превала\" и \"Рожен\".Агенция \"Пътна инфраструктура\" апелира шофьорите, ако не е спешно пътуването да отложат тръгването си до подобряване на метеорологичните условия в Северозточна България и Бургаска област. Необходимо е автомобилите им да са със заредени резервоари, течност за чистачки, подходящи гуми, да имат на разположение вериги, които да използват, ако е нужно, да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са с подходящи гуми затруднява работата на снегопочистващата техника и възпрепятства пътуването на всички останали шофьори.", "date": "2018.02.28", "title": "Снеговалеж, бурен вятър и снегонавявания спират движението от Карнобат до Бургас"}
{"url": "https://news.bg/politics/zarkov-iska-vednaga-pravitelstvoto-da-otkazhe-sdelkata-za-chez.html", "text": "\"Правителството трябва още днес да даде ясен знак, че не приема сделката на ЧЕЗ, а не да търсят зад нея теории на конспирациите и сценаристи, защото не е БСП тази, която стои зад Гинка Върбакова. Не БСП дава гаранции за тази сделка, и не е БСП свързана с офшорни фирми, които искат да завземат една трета от електроснабдяването в България\", коментира пред НоваТВ зам.-председателя на БСП Крум Зарков.Зарков препоръчва на ГЕРБ да оставят политиканстването след спирането на сделката. \"Ако сделката се случи, фирмата която купува ЧЕЗ ще задлъжнее с 500 млн. Има два сценария за покриването на тази сума- или ще идат на гърба на потребителите, или това предприятие ще фалира, с последиците, които ще доведе това за 3 милиона българи\", обяснява Зарков.Той коментира, че когато в началото на годината у нас е бил чешкият премиер, е обявено, че една от темите, които той ще обсъжда с българския си колега е - ЧЕЗ. След срещата на двамата премиери, обаче, е нямало никаква информация по темата.\"БСП реагира веднага след като ЧЕЗ излезе с прессъобщение, че е избрало за купувач фирмата \"Инерком\". Премиерът на Чехия каза, че е шокиран, а нашият заговори за конспирации и сваляне от власт. В момента, ключовият въпрос е, ще я има, или не, тази сделка\", допълва Зарков.", "date": "2018.02.28", "title": "Зарков иска веднага правителството да откаже сделката за ЧЕЗ"}
{"url": "https://news.bg/crime/trima-lekari-ot-vrachanskata-bolnitsa-sa-obvineni-v-krazhba-na-nad-30-hil-lv.html", "text": "Районна прокуратура Враца обвини трима лекари от МБАЛ \"Христо Ботев\" -Враца в длъжностно присвояване на 32 476 лева, собственост на \"МБАЛ \"Христо Ботев\"- Враца.Към наказателна отговорност са привлечени д-р Румен Цветанов - началник отделение \"Съдова хирургия\", д-р Светозар Луканов и д-р Орлин Цветков, бивш и настоящ изпълнителен директор на МБАЛ \"Христо Ботев\" - Враца за това, че в периода март 2013 г. - декември 2015 г., в съизвършителство са присвоили в полза на трето лице (в полза на д-р Х.М.) пари, собственост на болницата и поверени им да ги управляват, като д-р Цветанов е извършил и документно престъпление.Разследващите установяват, че в болницата е разкрито отделение по \"Съдова хирургия\". За да отговаря на медицинския стандарт за съществуване на такова отделение в болницата, са съставени документи, че работят и са назначени на основен трудов договор двама лекари, с призната специалност по съдова хирургия, сред които и началникът на отделението д-р Румен Цветанов.Установено е, че единият от лекарите в отделението д-р Х. М., никога не е осъществявал медицински дейности в болницата във Враца, не е познат на никого от персонала на здравното заведение, а е работил в други болнични заведения на територията на област Шумен.На същия лекар са били превеждани пари като възнаграждение за участие в сложни операции, за което са били съставяни официални документи с невярно съдържание - графици за дежурства, протоколи и др. Районна прокуратура - Враца е установила, че по същото време д-р Х.М. е осъществявал медицинска дейност в болницата в Шумен. Така в периода март 2013 г. - декември 2015г. на този лекар са заплатени 32 476 лв.Д-р Цветанов е с мярка за неотклонение \"Подписка\". Д-р Цветков е с мярка за неотклонение \"Парична гаранция\" в размер на 1000 лева. Д-р Луканов е с мярка за неотклонение \"Парична гаранция\" в размер на 5000 лева. На 27.02.2018 г. Районна прокуратура - Враца внася искане за отстраняване от длъжност на д-р Цветков - настоящ изпълнителен директор на МБАЛ \"Христо Ботев\" - Враца.Припомняме, бившият изпълнителен директор на многопрофилната болница във Враца  Оставката е внесена на 21 юни. Той обяви това на брифинг, на който обясни решението си с организиран натиск спрямо болницата. По думите му контрагенти на болницата предприемат целенасочени стъпки за дестабилизация на лечебното заведение.Припомняме, че Врачанската болница подготвяше протест за днес, 28 февруари от 13 и 30 часа пред сградата на здравното заведение. Лекари, сестри и санитари недоволстват, че продължават да получават само частични възнаграждения.Към момента персоналът има неизплатени 3 аванса и две заплати. За около 300 сестри и над 100 санитари тези пари са основен доход. Ако до края на месеца бъдат осигурени необходимите пари, персоналът на лечебното заведение няма да протестира.Припомняме, януари бе представен план за оздравяване на болницата във Враца, предвиждащ намаляване на разходите за издръжка и за външни услуги. Пред парламентарната комисия по здравеопазване министър на Кирил Ананиев съобщи, че се е срещнал с областния управител, с кмета на града, с директора на болницата и началниците на отделенията.Той поясни, че е било предложено да се обединят някои отделения и да се направи оптимизация на административния персонал. Не е предвидено съкращаване на лекари.", "date": "2018.02.28", "title": "Трима лекари от врачанската болница са обвинени в кражба на над 30 хил. лв."}
{"url": "https://news.bg/tourism/vse-poveche-turisti-ot-balkanite-predpochitat-balgariya-prez-zimata.html", "text": "Зимният сезон бележи рекорден ръст на туристите у нас. Това заяви пред БНТ министърът на туризма Николина Ангелкова.Според Ангелкова зимният туристически сезон върви изключително успешно. За 2017 година се наблюдава над 15% ръст на чуждестранните туристи, посетили страната ни. Това прави почти 460 хиляди чуждестранни туристи, които са предпочели зимния туризъм в България.По думите на Ангелкова се отчита и голям ръст на туристите у нас, идващи от съседните ни страни, които са и главна целева група на зимния ни туризъм.Бележи се ръст и на туристите от Германия, обясни още Ангелкова и добави, че се предвижда за целия сезон да се регистрира около 10% ръст на всички туристи.Ангелкова посочи и че зимният сезон няма да свърши скоро. Падналият в последните дни сняг ще удължи туристическия сезон до края на месец април. В началото на май започва летния сезон. Ангелкова коментира и че почти всички 5-звездни хотели вече са резервирани за лятото, имало и голям ръст на заявените полети към страната ни.Туристическият министър коментира и засиления контрол по отношение на туроператорите в страната. След започната проверка от регистъра на туроператорите са заличени 102 туроператора, които са допуснали нарушения със застраховки, покриващи случаи като отменени полети и други рискове. Ангелкова допълни, че туроператорите, които нямат право да извършват туроператорска дейност, са посочени в Националния туристически регистър и всеки гражданин може да ги провери. Стана ясно и че се предвиждат законови промени, които да ограничат ситуациите, в които .", "date": "2018.02.28", "title": "Все повече туристи от Балканите предпочитат България през зимата"}
{"url": "https://news.bg/crime/gdbop-razkri-moderna-oranzheriya-za-kanabis-do-stolitsata.html", "text": "Отдел \"Наркотици\" в ГДБОП и криминалисти на СДВР разкриха модерна оранжерия за канабис след претърсване на хале на територията на Локорско. В помещението са отглеждани 700 растения канабис, достигнали различен стадий на развитие. Открити са и 17 кг сух канабис, боен пистолет \"Макаров\" с поставен заглушител, иззети са четири мобилни апарата със СИМ карти и таблет. На място са задържани трима столичани, 44-годишния Х.М., осъждан за кражби, 39-годишния М.С., с криминалистически регистрации за извършени кражби, 39-годишния Н.И., осъждан за незаконно притежаване на оръжие и 24-годишния К.Б. от Мездра. В апартамент в столицата, обитаван от К.Б. е намерен сак с общо 10 кг канабис, разпределен в пликове. Иззет е и мобилен телефон със СИМ карта.В полезрението на антимафиотите попада и 41-годишния В.С., с множество криминалистически регистрации за производство, притежание и разпространение на наркотици, в апартамента на когото са иззети мобилни телефони, документи и банкови карти.Общото тегло на открития наркотик е 27 кг суха маса канабис и 700 растения от същия наркотик.На петимата задържани е повдигнато обвинение за извършени престъпления. След 72-часовото им задържане, на Х.М., М.С., Н.И. и В.С. е наложена мярка за неотклонение \"задържане под стража\", а на К.Б. - \"домашен арест\".По случая е образувано досъдебно производство, работата по документирането на цялостната престъпна дейност на задържаните продължава под ръководството на СГП.", "date": "2018.02.28", "title": "ГДБОП разкри модерна оранжерия за канабис до столицата"}
{"url": "https://news.bg/world/kabul-predlozhi-golemi-otstapki-na-talibanite-za-mir.html", "text": "Президентът на Афганистан Ашраф Гани призова талибаните да вземат участие в мирни преговори за \"спасяване на страната\", съобщава АП.Гани също така предложи да осигури безопасност и паспорти за екстремистите, които се присъединят на преговорите.Държавният глава отправи предложението си по време на втория кръг на конференция в Кабул, на която има представители на повече от 20 държави и международни организации.\"Ние ще разгледаме позицията на талибаните на мирните преговори\", каза той.По думите му правителството на Афганистан ще предостави паспорти и ще издаде визи на талибаните и семействата им, както и ще бъде отворен офис за тях в Кабул. Той допълни, че правителството му също ще работи за отмяна на санкциите срещу лидерите на талибаните.Гани изтъкна още, че трябва да бъде договорено споразумение за спиране на огъня и талибаните трябва да бъдат признати за легитимен политически субект.\"\", разкри още той.По-рано тази седмица талибаните призоваха за директни преговори със САЩ за намиране на \"мирно решение\" на конфликта в Афганистан. Те искат САЩ да признаят, че конфликтът не може да бъде разрешен с военни средства.Американският дипломат Алис Уелс е предложил по време на посещение в Кабул, че все още има възможност за преговори.Гани също призова за разговори и с Пакистан.Първият кръг на конференцията се проведе през юни 2017 г.", "date": "2018.02.28", "title": "Кабул предложи големи отстъпки на талибаните за мир"}
{"url": "https://news.bg/economics/chez-iska-nova-tsena-na-toka-1.html", "text": "ЧЕЗ обяви, че ще поиска от КЕВР промяна на цената на електроенергията. Това става няколко дни, след като бе обявена сделката за продажбата на активите на чешкото дружество, като през тези дни се развихри скандалът около самата сделка. От официално , публикуване на сайта на ЧЕЗ става ясно, че такова искане за промяна ще бъде внесено от компанията в Комисията за енергийно и водно релугиларе. Макар и да не става ясно в каква посока ще бъде промяната, не се очаква ЧЕЗ да поиска намаление на цената на електроенергията, най-малкото защото такъв случай не е имало до този момент. Ценовото заявление ще бъде подадено до Комисията за енергийно и водно регулиране (КЕВР) след месец, а ако регулаторът го одобри, то ще влезе в сила от 1 юли т.г.\"Предложението на \"ЧЕЗ Електро България\" АД ще се базира на принципите, следвани от Дружеството при всяко едно от своите ценови заявления, а именно: покриване на присъщите разходи за осъществяване на лицензиoнната дейност, съгласно чл. 31, т. 2 от Закона за енергетиката, чрез определяне на обоснована надценка за дейността, елиминиране на кръстосаното субсидиране между отделните сегменти на регулирания пазар и изпълнение на вменените законови задължения на крайния снабдител\", казват от компанията.И допълват: \"В заявените от Дружеството необходими приходи в размер на 581 млн. лв. ще бъде отразен пълния размер на разходите за балансиране на клиентите на \"ЧЕЗ Електро България\" АД, в качеството му на координатор на специална балансираща група\".От групата на EVN България също обявиха намерението си да внесат в КЕВР до края на месец март 2018 г. заявленията си за утвърждаване на нови цени на мрежови услуги, електрическа и топлинна енергия", "date": "2018.02.28", "title": "ЧЕЗ иска нова цена на тока"}
{"url": "https://news.bg/politics/olekotyavat-administrativnata-tezhest-za-pensioneri-i-naslednitsi.html", "text": "При промяна на адреса за получаване на пенсия няма да е необходимо да се представя удостоверение за регистрация по настоящ адрес. Това предвиждат промени в Наредбата за пенсиите и осигурителния стаж, които бяха одобрени по време на днешното правителствено заседание, съобщиха от МС.Според новите текстове при смърт на пенсионер, който е получавал пенсията си по банкова сметка, няма да е необходимо наследниците му да представят в банката документ от НОИ за закриване на сметката. Институциите ще набавят необходимата им информация по служебен път.Според промените, когато не може да се издаде удостоверение за наследници към необходимите документи за отпускане на наследствена или персонална пенсия ще може да се приложи друг актуален официален документ, удостоверяващ родствената или семейната връзка между лицето и починалия.Така се уреждат случаите, при които поради чуждо гражданство на починалия родител или съпруг, удостоверение за наследници не може да бъде издадено и съответно - приложено към заявлението за отпускане на пенсия.Предлага се при служебно преизчисляване, осъвременяване или определяне на нов размер на пенсиите поради промяна в минималните размери, установени в Закона за бюджета на държавното обществено осигуряване или на основание постановление за определяне на нов размер на социалната пенсия за старост, разпорежданията да се връчват само по искане на лицата.Тази промяна не нарушава правата на лицата, тъй като възможността те да се снабдят с екземпляр от разпореждането не е ограничена със срок. Изрично е предвидено, че срокът за обжалване тече от датата на връчването.", "date": "2018.02.28", "title": "Олекотяват административната тежест за пенсионери и наследници"}
{"url": "https://news.bg/health/ananiev-podpisvame-nrd.html", "text": "Национален рамков договор в системата на здравеопазването за 2018 г. ще бъде подписан. Това обяви министърът на здравеопазването Кирил Ананиев след среща при министър-председателя Бойко Борисов.Министър Ананиев покани страните по договора за официалното подписване в Министерство на здравеопазването в 17.00 часа. \"Там ще разкажа и подробностите по НРД. Те са такива, каквито договорихме по време на разговорите със съюза. Разбрахме се да работим като партньори и да си помагаме през целия период на годината, в рамките на изпълнението на бюджета на НЗОК\", заяви Ананиев.Малко по-рано днес председателят на Българският лекарски съюз д-р Венцислав Грозев заяви готовност за подписване на рамковия договор.\"Ние сме по-склонни да подпишем, ако нещата отидат на вариант за неподписване, естествено, че най-вероятно ще се стигне и до протестни действия\", беше позицията на д-р Грозев.", "date": "2018.02.28", "title": "Ананиев: Подписваме НРД "}
{"url": "https://news.bg/politics/rabotna-grupa-shte-sledi-sobstvenostta-i-finansiraneto-na-mediite.html", "text": "С решение на Министерски съвет се създава работна група за законодателни промени относно собствеността и финансирането на медиите в страната и тяхното разпространение.Работната група трябва да предложи ясен механизъм за разкриване на крайния собственик на доставчика на съответната медийна услуга и източниците му на финансиране. Групата трябва да предложи държавен орган, който ще прилага механизма и ще бъде отговорен за това. Работната грипа трябва да определя и размера на санкциите, в случай на неизпълнение на задълженията на адресатите на законопроекта.Новата работна група трябва да предложи също законово допустим начин за сезиране на Комисията за защита на конкуренцията от държавен орган и да регламентира задължение на КЗК за периодично изготвяне на секторни анализи на медийния пазар в страната, обхващащи всички медии. В случай, че Комисията установи, че конкуренцията на медийния пазар е ограничена или нарушена, групата трябва да създаде механизъм за нейното възстановяване.В работната група по изготвянето на законодателните промени ще бъдат включени министрите на икономиката, финансите и културата. Те трябва да определят и експерти, които също ще членуват в звеното.На работната група се възлага в 14-дневен срок обосновано и мотивирано да сезира КЗК за извършване на секторен анализ на медийния пазар в страната, при който да се изследват неговите характеристики и структура, участниците, степента на пазарна концентрация, динамиката в сектора, нормативната уредба, саморегулациите и да бъдат направени изводи за състоянието на конкурентната среда.", "date": "2018.02.28", "title": "Работна група ще следи собствеността и финансирането на медиите"}
{"url": "https://news.bg/world/lavrov-sasht-obuchavat-evropa-da-izpolzva-takticheski-orazhiya-sreshtu-rusiya.html", "text": "САЩ обучават Европа да използва тактически оръжия срещу Русия, което е заплаха за неразпространението на оръжия за масово поразяване.Това заяви външният министър на Русия Сергей Лавров по време на заседание на Конференцията на ООН по разоръжаване в Женева, съобщават руски медии.Лавров повтори критичната позиция на Русия по отношение на САЩ и обучаването на страните членки на НАТО да използват ядрени оръжия.Програмите на САЩ, с които се обучават неядрени държави как да използват американски тактически оръжия, нарушават Договора за неразпространение на ядрените оръжия, подчерта той.\"Всеки трябва да разбере, че американските военни подготвят въоръжените сили на европейски държави да използват тактически ядрени оръжия срещу Русия\", поясни той.Лавров също участва на 37-та сесия на Съвета на ООН по човешките права в Женева.Неприемливо е терористите да бъдат разделяни на добри и лоши, съобщи той.Борбата срещу тероризма трябва да бъде провеждана на базата на международното хуманитарно право и националното законодателство, продължи той и добави, че някои страни членки на съвета не са готови да осъдят международния тероризъм под претекст свобода на словото.", "date": "2018.02.28", "title": "Лавров: САЩ обучават Европа да използва тактически оръжия срещу Русия"}
{"url": "https://news.bg/curious/parviyat-supermarket-v-sveta-s-shtandove-za-stoki-bez-plastmasa-v-holandiya.html", "text": "Потребителите в Холандия ще получат шанса да посетят първия в Европа и света супермаркет, в който ще има отделено голямо пространство за стоки без пластмаса. Активисти за борба с пластмасата твърдят, че това е повратна точка във войната срещу замърсяването с пластмаса, пише британският в. \"Гардиън\".Магазинът в Амстердам отвори врати в 12 часа българско време днес, като купувачите ще могат да избират от повече от 700 продукта, в които няма никаква пластмаса, като всички са налични на една от пътеките с щандове на супермаркета.Този ход идва на фона на нарастващата тревога по света за щетите, които пластмасовите отпадъци причиняват на океаните, местообитанията и хранителните вериги. Учените предупреждават, че замърсяването с пластмаса понастоящем е толкова разпространено, че има риск от перманентно замърсяване на природния свят.По-рано тази година разследване на \"Гардиън\" разкри, че британските супермаркети са основен източник на пластмасови отпадъци, генерирайки 1 млн. тона на година. А през последните 12 месеца активистите призоваха всички супермаркети да предлагат пътеки, в които всички стоки са без пластмаса.Сиан Съдърланд, съосновател на \"Пластмасова планета\", организацията, която стои зад кампанията, коментира, че отварянето на въпросния супермаркет в Холандия представлява \"исторически момент за глобалната борба срещу замърсяването с пластмаси\".\"В продължение на десетилетия на купувачите им пробутваха лъжата, че не можем да живеем без пластмаса в храната и напитките. Пътеките без пластмаса оборват всичко това. Най-накрая можем да видим бъдеще, в което обществеността има избор за това дали купува стоки с пластмаса или без. В момента нямаме избор\", подчерта Съдърланд.Според активистите продуктите без пластмаса няма да бъдат по-скъпи от опакованите с пластмасови опаковки стоки, като ще използват алтернативни биоразградими опаковки.", "date": "2018.02.28", "title": "Първият супермаркет в света с щандове за стоки без пластмаса - в Холандия"}
{"url": "https://news.bg/world/es-iska-da-aneksira-severna-irlandiya-skochi-london.html", "text": "ЕС иска да \"анексира\" Северна Ирландия. Правителството на Великобритания трябва да \"покаже зъби\".Това обяви членът на Демократичната юнионистка партия и депутат в британския парламент Иън Пейсли-младши пред министъра, отговарящ за Северна Ирландия, Карън Брадли в Комисията по въпросите на Северна Ирландия, пише \"Гардиън\".Иън Пейсли-младши коментира проекта на договора между ЕС и Лондон за Брекзит, който предвижда Северна Ирландия да остане в митническия съюз и единния пазар.\"\", изтъкна той.Лидерът на Демократичната юнионистка партия Арлин Фостър пък заяви, че проектът на договора е конституционно неприемлив. Според нея това би било икономическа катастрофа за Северна Ирландия.Предложението на ЕС за границата със Северна Ирландия заплашва \"конституционната цялост\" на Обединеното кралство, обяви премиерът на Великобритания Тереза Мей, цитирана от БиБиСи.В документа се отбелязва, че ЕС предлага \"обща регулираща зона\" след Брекзит, ако не бъде постигнато решение за Северна Ирландия.Мей подчерта, че \"нито един британски премиер не може да се съгласи\" с това.ЕС увери, че спорната опция няма за цел да \"провокира\" Великобритания.Британският министър-председател ясно заяви, че ще обяви опозицията си срещу този вариант \"кристално ясно\" пред Европейската комисия.Поддръжниците на Брекзит обявиха, че предложението е \"напълно неприемливо\", тъй като означава анексиране на Северна Ирландия.Също така се обявяват против ролята на Европейския съд след Брекзит.", "date": "2018.02.28", "title": "ЕС иска да „анексира” Северна Ирландия, скочи Лондон"}
{"url": "https://news.bg/crime/pravitelstvoto-dade-imot-na-burgas-za-veloaleya.html", "text": "Правителството безвъзмездно прехвърли имот на Бургас за изграждането на велоалея между Морската градина и кв. \"Сарафово\". Терените са за изграждането на продължение на крайбрежната велоалея, свързваща Приморския парк на града с жилищния квартал. Общата площ на терена е 3761 кв. м.Финансирането на общинския проект става идва от местната власт. Целта е да се подобри градската среда и да се създадат условия за по-добър и здравословен начин на живот на жителите на морския град.Освен в Бургас, Министерският съвет прие решение за апортиране на имоти - частна държавни собственост, в капитала на УМБАЛ \"Свети Георги\" ЕАД - Пловдив. Става дума за четири терена с обща площ 68 дка. Имотите се намират на бул. \"Пещерско шосе\" в града.УМБАЛ \"Свети Георги\" е лечебно заведение със 100% държавно участие в капитала. Апортирането на имотите ще даде възможност за разширение сградния фонд на болницата чрез реализиране на ново строителство.Правителството се разпореди и за промяна на границите на Свободна зона Русе. Статутът на свободна зона ще продължи да действа за една част от зоната - поземленият имот с идентификатор 63427.128.31, който е с площ 141,7 дка. По отношение на всички останали имоти, собственост на \"Свободна зона Русе\" ЕАД, този статут ще отпадне.Кабинетът промени статута и на други имоти от публична държавна в частна държавна собственост. Те се намират на територията на летище София, като са предоставени за управление на Агенция \"Митници\" и Българската агенция по безопасност на храните. Терените са съсобствени между \"Летище София\" ЕАД, \"България Ер Мейнтенанс\" ЕАД, Агенция \"Митници\" и Българската агенция по безопасност на храните. С обявяването им за частна държавна собственост ще бъде възможно извършването на делба между съсобствениците.", "date": "2018.02.28", "title": "Правителството даде имот на Бургас за велоалея"}
{"url": "https://news.bg/politics/predostavyame-humanitarna-pomosht-na-irak-siriya-afganistan-i-jemen.html", "text": " България ще предоставя хуманитарна помощ на Ирак, Сирия, Афганистан и Йемен.Помощта ще бъде в размер на 782 000 лева като най-големият дял ще бъде насочен към Сирия. Там ще бъдат разпределени 293 хил. лева. За Афганистан и Ирак ще бъде отпусната помощ в размер от по 195 хил. лева, а за Йемен - 97 хил. лева.Средствата ще бъдат предоставени чрез доброволни вноски към бюджетите на Международния комитет на Червения кръст, Международната организация по миграция, Службата на ООН за координиране на хуманитарните дейности, Службата на Върховния комисар на ООН за бежанците и Детския фонд на ООН.С предоставянето на хуманитарната помощ България се включва в усилията на международната общност за възстановяване на региона и подобряване на условията на живот на гражданите там.Финансирането ще бъде осигурено от средствата по бюджета на Министерството на външните работи, предназначени за развитие и хуманитарна помощ.", "date": "2018.02.28", "title": "Предоставяме хуманитарна помощ на Ирак, Сирия, Афганистан и Йемен"}
{"url": "https://news.bg/economics/ot-balgarski-poshti-preduprezhdavat-za-ochakvani-zakasneniya-na-dostavkite.html", "text": "От \"Български пощи\" ЕАД уведомяват своите клиенти, че се очакват закъснения в доставките и експедирането на вътрешните и международните пратки в близките дни. Причината е , уточняват от Пощите.", "date": "2018.02.28", "title": "От \"Български пощи\" предупреждават за очаквани закъснения на доставките"}
{"url": "https://news.bg/world/sayuznitsite-ni-iskat-po-evtini-orazhiya-ot-kitay-i-rusiya-predupredi-us-general.html", "text": "Съюзниците на САЩ са все по-заинтересовани да закупят по-евтини оръжия от Китай и Русия.Това предупреди американският генерал Джоузеф Вотъл, който оглавява Централното командване (CENTCOM) на американската армия, информират агенции.Според него САЩ могат да изгубят влиянието си по света, тъй като \"някои от партньорите на САЩ търсят алтернативни източници на военна техника от конкуренти като Русия и Китай\".Вотъл каза още, че съюзниците се опитват да покрият оръжейните си нужди другаде \"заради политически съображения, разходи и време на доставка\".По думите му това води до намаляване на оперативната съвместимост, на което САЩ изключително много разчитат по време на военни операции със съюзниците, така че снабдяването им с оръжия и обучението са жизненоважни за поддържане на сътрудничеството.През декември 2017 г. Турция подписа договор с Русия за закупуване на зенитно-ракетни комплекси С-400 на стойност 2,5 милиарда долара.", "date": "2018.02.28", "title": "Съюзниците ни искат по-евтини оръжия от Китай и Русия, предупреди US генерал"}
{"url": "https://news.bg/int-politics/yunker-kaza-na-darlyashtite-se-bosnentsi-da-se-obedinyat-ako-iskat-da-vlyazat-v-es.html", "text": "Председателят на Европейската комисия Жан-Клод Юнкер каза на разделените лидери на Босна и Херцеговина, че трябва да преодолеят различията си и да работят в тясно сътрудничество, ако искат страната им един ден да се присъедини към Европейския съюз, съобщава \"Ройтерс\".Юнкер, който е на обиколка в страните от Западните Балкани, получи от босненските власти попълнен въпросник за готовността на страната да се присъедини към ЕС. Те се надяват, че това ще помогне на Босна да придобие статут на кандидат за членство в ЕС по-късно тази година.\"Не мога да ви обещая дата за това кога страната ви ще стане кандидат\", посочи Юнкер пред босненската политическа върхушка, допълвайки: \"Същността е по-важна от датата.\"\"Изискват се общи усилия от една държава, за да стане член\", изтъкна Юнкер по-късно пред депутатите в босненския парламент, подчертавайки: \"Когато има различия, това води до парализа, води до закъснения.\"След кървавото разпадане на Югославия през 1990-те години, Босна се раздели на два силно автономни региона - федерация на мюсюлманите бошняци и хърватите и Република Сръбска. Те са свързани чрез слабо централно правителство, което включва тричленно междуетническо председателство.Босна подаде молба за членство в ЕС преди 18 месеца, но след относителния първоначален напредък, политическите кавги между лидерите на съперничещите си православни сърби, католически хървати и мюсюлмански бошняци прекъснаха процеса на реформи.\"Съжалявам, че мнозина се отнасят към този процес като технически, когато става въпрос за присъединяване към начин за живеене заедно\", изтъкна Юнкер, добавяйки: \"Това е политически проект и заради това ние настояваме да обедините сили в тази страна.\"Юнкер призова босненските депутати да се споразумеят за промени в изборното законодателство, което се разглежда като решаващо за сформирането на правителства след националните избори през октомври, предупреждавайки, че без тях напредъкът по пътя към ЕС ще бъде застрашен.Той също така призова Босна да се бори с организираната престъпност и корупцията и да разреши всичките си териториални конфликти.\"Не можем да внесем нестабилност... Демокрацията не съществува без компромис\", добави Юнкер.", "date": "2018.02.28", "title": "Юнкер каза на дърлящите се босненци да се обединят, ако искат да влязат в ЕС "}
{"url": "https://news.bg/crime/institutsiite-poluchavat-dostap-do-sluzhebnite-svidetelstva-za-sadimost.html", "text": " Министерството на правосъдието вече може да предоставя на всички заинтересовани институции безплатен достъп до електронните свидетелства за съдимост на гражданите.С измененията, които се вкарват с Наредбата за изменение и допълнение на Наредба № 8 от 2008 г. за функциите и организацията на дейността на бюрата за съдимост, се регламентира процедурата по издаването на електронно служебно свидетелство за съдимост (ЕССС).Право да заявяват и получават ЕССС имат само централните и териториалните органи на изпълнителната власт, Висшият съдебен съвет и органите на съдебната власт чрез оправомощени от тях лица.За да получат ЕССС, правоимащите органи следва да изпратят официално писмено уведомление до Министерство на правосъдието с трите имена на оправомощените от тяхната администрация лица, които ще имат достъп чрез квалифициран електронен подпис до системата за заявяване и получаване на ЕССС. След като правосъдното министерство обработи заявките, на лицата ще се предоставя служебен достъп до системата за заявяване и получаване на ЕССС.Електронното служебно свидетелство за съдимост ще се издава само за лица, за които не са съставяни бюлетини за съдимост, включително и по чл. 78а НК. В останалите случаи, както и за лицата, родени в чужбина, свидетелство за съдимост ще се издава по общоустановения ред.", "date": "2018.02.28", "title": "Институциите получават достъп до служебните свидетелства за съдимост"}
{"url": "https://news.bg/politics/obshtinite-iskat-e-upravlenie.html", "text": "Общинските администрации искат да им бъдат предоставени електронни услуги. Това обяви кметът на Кърджали Хасан Азис по време на 31-то Общо събрание Националното сдружение на общините в България (НСОРБ).Кметът на Кърджали възнегодува, че на този етап се наблюдава един дисбаланс от страна на централната и местна власт. Той призова, че трябва да се въведе координационен механизъм на всички нива в общините в процеса за въвеждане на електронно управление.От Националното сдружение на общините искат участие в програмите за саниране и предлагат на регионалния министър Николай Нанков да се проведе дискусия по темата. Това стана ясно от думите на председателя на Сдружението на общините в България Даниел Панов.\"Това е програма, която е започнала в началото на 2016 година и е продължила до края на 2016 г., но не е спирана и ние изявяваме желание за участие в нея\", каза Панов.Сред другите приоритети, които стоят на дневен ред пред НСОРБ, е подобряване на финансовата макрорамка на общините. Панов сподели, че част от тези средства ще бъдат вложени в образование, образователна инфраструктура, здравеопазване и увеличаване клиничните пътеки на общинските болници.В програмата на сдружението на общините за годината влиза и разработването на механизми на такси за битовите отпадъци.Панов отчете, че през 2017 година са се повишили и показателите за делегираните средства за общините с 15%, капиталовите разходи с 6.5%, средствата за местни разходи с 5%, образователните с 22%, средствата за здравеопазване с 22% и средствата за общинските администрации с 9%.Заместник-председателят на Националното сдружение на общините и кмет на Троян Донка Михайлова коментира, че е от изключителна важност да се започне дискусия с Министерството на финансите за разпределението на делегираните субсидии.\"Нашият аргумент е, че трябва да се стимулират тези общини, които вървят напред\", каза Михайлова.", "date": "2018.02.28", "title": "Общините искат е-управление"}
{"url": "https://news.bg/world/do-nyakolko-sedmitsi-poluchavame-parvite-orazhiya-ot-sasht-saobshti-poroshenko.html", "text": "Президентът на Украйна Петро Порошенко обяви, че скоро очаква страната му да получи първите доставки американско оръжие, информира \"Ройтерс\".\"Първата доставка трябва да се случи през следващите седмици\", изтъкна той на пресконференция в Киев.Русия предупреди САЩ да не предоставят оръжия на Киев, тъй като няма да спомогне за урегулиране на кризата.В края на миналата година беше съобщено, че Вашингтон вече доставя оръжие на Украйна.", "date": "2018.02.28", "title": "До няколко седмици получаваме първите оръжия от САЩ, съобщи Порошенко"}
