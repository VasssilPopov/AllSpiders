{"url": "https://news.bg/regions/svlachishte-zatvori-patya-za-rilskiya-manastir.html", "text": "Тонове скална маса и дървета затвориха пътя за Рилския манастир, предаде bTV.След обилния дъжд в Югозапада, активното от седмици свлачище затвори единствения път за светата обител.В този район свлачището е активно отдавна и често камъни затрупват едното платно. Тази вечер обаче беше блокиран целият път, а камъни продължават да падат.Очаква се още тази нощ тежки машини да започнат преместването на скалните блокове.Полиция не допуска автомобили и пешеходци до опасната зона. Но човек, връщащ се от манастира, където си запалил свещ, едва не попадна под канонада от падащи камъни.", "date": "2018.06.13", "title": "Свлачище затвори пътя за Рилския манастир"}
{"url": "https://news.bg/politics/ek-predlaga-eur4-8-mlrd-da-otidat-za-sigurnost.html", "text": "От Еврокомисията предлагат \"почти значително увеличаване\" на текущото финансиране за сигурността — от 3,5 милиарда евро на 4,8 милиарда евро, съобщиха от ЕК.Сегашното предложение на ЕК е да удвои финансирането във всички области — до 10,4 млрд. евро за миграцията, 9,3 милиарда евро за управлението на границите, 2,5 млрд. евро за вътрешната сигурност и 1,2 млрд. за безопасното извеждане от експлоатация на ядрени съоръжения в някои държави членки, или общо над 23 милиарда евро.Освен това подкрепата за агенциите на ЕС в областта на сигурността, управлението на границите и миграцията ще бъде увеличена от 4,2 милиарда евро на 14 милиарда евро.Целта е фондовете на ЕС да спомогнат за изграждането на Съюз, който е устойчив на бъдещите предизвикателства в областта на сигурността и е по-добре подготвен за реакция при извънредни ситуации.От ЕК предлагат да удвоят финансирането на фонд \"Вътрешна сигурност\" (ФВС). Това е ключовият финансов инструмент за подкрепа на усилията на държавите членки в областта на сигурността, от 1 милиард евро на 2,5 милиарда евро. Новият фонд има нови цели.Първата е - увеличаване обмена на информация между правоприлагащите органи в ЕС. Втората цел е засилване на съвместните трансгранични операции и третата - укрепване на способността за борба с престъпността, за предотвратяване на престъпления и за справяне с радикализацията.Предвижданията на ЕК са така да има по-гъвкав и ефективен начин за осъществяване на приоритетните области на сигурността: борбата с тероризма и радикализацията; тежката и организираната престъпност, киберпрестъпленията, както и защитата на жертвите на престъпления.Очаква се с увеличения бюджет да има по-голяма гъвкавост и по-добро реагиране при извънредни ситуации. 1,5 млрд. евро от фонда ще бъдат разпределени между държавите членки, което ще им даде възможност да изградят дългосрочна устойчивост в областта на сигурността.Оставащата сума от 1 милиард евро ще бъдe заделенa като резерв за непредвидени предизвикателства в областта на сигурността. Това ще позволи бърза реакция при извънредни ситуации и насочване на пари към държавите членки, които се нуждаят най-много от тях, се казва в документа, публикуван на страницата на ЕК.Освен този фонд отделно ще бъдат разпределени почти 1,1 милиарда евро за укрепване на агенциите на ЕС в областта на сигурността. Те са Агенцията на Европейския съюз за сътрудничество в областта на правоприлагането (Европол), Агенцията на Европейския съюз за обучение в областта на правоприлагането (CEPOL) и Европейския център за мониторинг на наркотиците и наркоманиите (ЕЦМНН), информират от ЕК.Част от парите са предназначени за извеждането от експлоатация на ядрени съоръжения. С 2,5 милиарда евро от подсиления фонд \"Вътрешна сигурност\" (ФВС) ще допълнят почти 1,2 млрд. евро за по-безопасно извеждане от експлоатация на ядрени съоръжения в някои държави членки и тази в размер на 1,1 милиарда евро за укрепване на агенциите на ЕС в областта на сигурността.Програмите на ЕС за подпомагане на извеждането от експлоатация на ядрени съоръжения (ППИЕЯС) целят да подпомагат държавите членки в процеса на приключване на дейностите и закриване на ядрени инсталации през последния етап от жизнения им цикъл, като същевременно се поддържа най-високо равнище на безопасност.За периода 2021—2027 г. Съюзът ще финансира извеждане от експлоатация на ядрени съоръжения: в размер на 118 милиона евро в България и Словакия и на 552 милиона евро в Литва.Други 348 милиона евро ще бъдат отпуснати за извеждане от експлоатация и управление на радиоактивните отпадъци от съоръженията за ядрени научни изследвания на Европейската комисия. Със 160 милиона евро ще бъдат подпомогнати дейности, свързани с общата ядрена безопасност и ядрените гаранции.От ЕК предлагат да се укрепи Механизмът за гражданска защита на ЕС чрез нейната система rescEU (Европейска система за борба с природните бедствия - б.р.) с 1,4 милиарда евро — това е в допълнение към сумата от 4,8 милиарда евро за бъдещото финасиране в областта на сигурността.От ЕК искат бързо да имат споразумение за дългосрочния бюджет на ЕС и неговите секторни предложения.Те мотивират желанието си за срочно обсъждане с това че 5 000 специалисти на първа линия, в това число учители, хора, работещи с младежи, полицейски служители и служители в затворите няма да могат да обменят своя опит в сферата на предотвратяването на радикализацията.Звеното на ЕС за сигнализиранe за незаконно съдържание в интернет към Европол (IRU) няма да може да сигнализира за над 40 000 онлайн материала с екстремистко съдържание, предназначени за интернет платформи. Държавите членки няма да могат да обменят важна информация за сигурността, включително чрез Шенгенската информационна система (ШИС), която през 2017 г. бе консултирана 5 милиарда пъти.Постигането на споразумение през 2019 г. относно следващия дългосрочен бюджет, ще осигури плавен преход между настоящия (2014—2020 г.) и новия дългосрочен бюджет и ще гарантира предвидимост и непрекъснатост на финансирането, което е от полза на всички.ЕК признава, че мащабната криза с мигрантите изненада Европа. ЕС използва всички възможности за гъвкавост в рамките на съществуващия бюджет с цел мобилизиране на допълнителни средства.От първоначално разпределените средства за периода 2014—2020 г. в размер на 6,9 милиарда евро за фондовете ФУМИ и ФВС (граници и полиция), други 3,9 млрд. евро бяха мобилизирани, за да се достигне общ размер от 10,8 милиарда евро за миграцията, управлението на границите и вътрешната сигурност.Според първия заместник-председател на Комисията Франс Тимерманс чувството на безопасност у дома или когато сте на улицата е едно от най-основните права на човека.Комисарят по въпросите на миграцията, вътрешните работи и гражданството Димитрис Аврамопулос смята, че не бива да се щадят пари и усилия в защита на сигурността \"Ето защо увеличаваме бюджета за сигурност за следващите години с една трета, достигайки 4,8 милиарда евро. Помагаме на държавите членки да бъдат по-добре подготвени за бъдещите предизвикателства в областта на сигурността и непредвидени извънредни ситуации\", заяви Аврамопулос.За комисаря, отговарящ за Съюза на сигурност, Джулиан Кинг, е необходимо да се изградят солидни механизми, които допълват усилията на държавите-членки като свързващ елемент както в рамките на ЕС, така и отвъд външните му граници.", "date": "2018.06.13", "title": "ЕК предлага €4,8 млрд. да отидат за сигурност"}
{"url": "https://news.bg/int-politics/nov-fond-za-mir-na-es-shte-finansira-zakupuvane-na-orazhiya.html", "text": "Европейският съюз иска да плати за военно оборудване, включително смъртоносни оръжия, за партньорски страни в кризисни зони като региона Сахел в Африка като част от \"механизъм за мир\" на стойност 10,5 млрд. евро, обявен днес, съобщава \"Франс прес\".Според ЕС новият Европейски механизъм за мир (EPF) е необходим, за да направи тренировъчните му мисии в три африкански страни по-ефективни и да му даде възможност да допринесе за мироопазващите опити в други части на света.Но плащането за оръжия от страна на ЕС е чувствителен въпрос за някои страни членки, особено когато става дума за страни с история на политически размирици и нарушения на правата на човека, като може да има съпротива срещу предложението.Новият Европейски механизъм за мир е отделен от основния бюджет на ЕС, за да заобиколи правилата на Общността срещу финансирането на военни проекти.Шефът на дипломацията на ЕС Федерика Могерини коментира, че EPF, който се нуждае от одобрение от всички страни членки на Общността, ще улесни подпомагането на стабилизирането на страни като Мали, Сомалия и Централноафриканската република.\"Светът живее в трудни времена и това призовава за отговорността и ролята на ЕС на световната сцена\", подчерта Могерини, допълвайки: \"Както европейците, така и нашите партньори по света очакват ЕС да бъде все повече доставчик на сигурност в нашия регион и извън него.\"Предложението, направено от Европейската комисия, ще предостави на страните партньори \"всеобхватна подкрепа\", която според официални лица може да включва и оръжия.Решенията за какво да се харчат парите от EPF ще бъдат вземани от самите страни членки, чрез Европейския съвет.Представител на ЕС е коментирал пред АФП, че каквото и да е решение за заплащане за оръжия ще вземе предвид ценностите на Общността за правата на човека и само в \"много специфични случаи и след внимателна проверка\".Оръжието ще се предоставя само като част от пакет заедно с обучението и няма да бъде основният фокус на финансирането от EPF.Фондът трябва да подобри ефективността на тренировъчните мисии на ЕС в Африка.", "date": "2018.06.13", "title": "Нов \"фонд за мир\" на ЕС ще финансира закупуване на оръжия"}
{"url": "https://news.bg/world/razgneveni-shotlandski-deputati-demonstrativno-napusnaha-britanskiya-parlament.html", "text": "Разгневени шотландски депутати демонстративно напуснаха британския парламент по време на дебат за Брекзит, информира \"Ройтерс\".Депутати от Шотландската национална партия напуснаха британския парламент, след като лидерът им беше изгонен от Камарата на представителите в спор за Брекзит.Иън Блекфорд, председател на парламентарната група на Шотландската национална партия, беше изгонен от пленарна зала от председателя на камарата заради отказ да седне на мястото си. Блекфорд поиска нов дебат за Шотландия и Брекзит.Във вторник британските депутати прокараха законодателство за Брекзит, включително и мерки, които засягат Шотландия в областта на земеделието и рибарството. Те са приети без съгласието на шотландския парламент, където националната партия е най-голямата политическа група.Решението за изгонването на Блекфорд предизвика бурно недоволство и обвинения на Шотландската национална партия, че правителството на премиера Тереза Мей пренебрегва Шотландия.Блекфорд заяви пред БиБиСи, че правителството не показва уважение към Шотландия.\"Нека не се заблуждаваме - това конституционна криза\", подчерта той и добави, че няма да седят и да гледат как се отнемат пълномощията на шотландския парламент.", "date": "2018.06.13", "title": "Разгневени шотландски депутати демонстративно напуснаха британския парламент"}
{"url": "https://news.bg/crime/narkolaboratoriya-i-700-g-sintetichna-droga-otkriha-v-burgas.html", "text": "Полицията в Бургас разкри мобилна нарколаборатория и 700 г синтетичен наркотик, съобщиха от МВР в Бургас, предаде \"\".700 г от веществото пико са били намерени в дома на мъж от Бургас. Емил Страхилов живее в бургаския квартал \"Комлука\".Спецакцията обаче не заварила Емил у дома. Той е обявен за издирване.От мобилната нарколаборатория, открита в жилището на мъжа. Полицаи са иззели колби, прекурсори и други вещества, необходими за производство на синтетични наркотици.", "date": "2018.06.13", "title": "Нарколаборатория и 700 г синтетична дрога откриха в Бургас"}
{"url": "https://news.bg/society/arhimandrit-parteniy-e-s-grazhdanska-nagrada-na-ep-za-2018-g.html", "text": "Игуменът на Бигорския манастир в Македония - архимандрит Партений, е един от 50-те лауреати на Гражданската награда на Европейския парламент за 2018 г. Той бе номиниран от евродепутата от ЕНП/ГЕРБ Андрей Ковачев, информираха от пресофиса на Ковачев.В мотивите си за номинацията Андрей Ковачев посочва, че с обществената си дейност като игумен на Бигорския манастир отец Партений насърчава взаимното разбирателство, преодоляване на вътрешните разделения между гражданите на Македония, както и по-добрата им интеграция с гражданите на съседните държави.\"Той и монашеското братство на Бигорския манастир подкрепиха и благословиха усилията на двете държави да преодолеят политическите различия, трупани с години\", каза Ковачев. Номинацията е първоначално съгласувана с българските евродепутати Асим Адемов, Ангел Джамбазки и Илхан Кючюк, а след това одобрена от общоевропейско жури.Архимандрит Партений е известен с уважението си към всички хора, без разлика на тяхната религиозна, етническа и национална принадлежност. Той , известен не само в Македония, но и извън страната.Архимандрит Партений се занимава с хуманитарната дейност и указване на духовна и материална подкрепа на отделни хора и цели.Той подпомага лекуване и ресоциализация на хора със зависимости. Хиляди младежи, под духовната закрила на отец Партений, не само че са успели да се освободят от тези зависимости, но и да се интегрират обратно в обществото.Архимандрит Партений развива широка обществена дейност, организира концерти и беседи в областта на културното наследство и хуманитарните ценности не само в региона на Бигорския манастир, но и в Македония, България, Гърция и региона.Чрез дейността си, архимандрит Партений насърчава преодоляването на вътрешните разделения между гражданите на Македония, както и по-добрата им интеграция с гражданите на съседните държави.През 2017 г. архимандрит Партений и монашеското братство на Бигорския манастир, решително подкрепиха подписването на Договора за добросъседство между Република Македония и Република България.Благодарение на силния си авторитет сред гражданите на Република Македония архимандрит Партений успя да повлияе на общественото мнение в полза на Договора. Той публично зае непопулярната позиция, че \"текстът е в духа на европейското право, без двусмислени политически фрази, без щети, подценявания и пренебрегвания на едната или другата страна. Интеграцията в ЕС е единственият начин да се преодолее разделението и да се възстанови балансът в региона\".Както всяка година лауреатите ще получат почетни медали на официална церемония през есента в София, организирана от Бюрото на Европейския парламент в България. По-късно през годината те ще участват и в общоевропейска церемония, посветена на Гражданската награда на Европейския парламент, която ще се проведе в Брюксел.От 2008 г. от ЕП присъждат наградата на граждани и организации, които са допринесли за по-доброто взаимно разбиране и по тясната интеграция между гражданите на ЕС. Тя е почетен медал и има символично изражение. Жури на национално и европейско ниво изготви селекцията от 50-те лауреати от целия ЕС.", "date": "2018.06.13", "title": "Архимандрит Партений е с Гражданска награда на ЕП за 2018 г."}
{"url": "https://news.bg/energy/balgariya-i-sarbiya-ochakvat-do-2022-g-gotov-gazov-interkonektor.html", "text": "България, Сърбия и Унгария развиват сътрудничеството си при пренос на природния газ и гарантират енергийната сигурност в региона. Това стана ясно по време на среща на българския енергиен министър Теменужка Петкова, сръбския министър на енергетиката и минното дело на Република Сърбия, Александър Антич и министъра на външните работи и търговията на Унгария Петер Сиярто.Основна тема по време на разговорите бе реализацията на проекта за изграждане на междусистемната газова връзка България-Сърбия. Министрите Петкова и Антич подчертаха, че ще бъдат предприети всички необходими мерки, така че проектът да се финализира и интерконекторът да се въведе в експлоатация до 2022 г.На 17-ти май, в рамките на срещата на върха ЕС - Западни Балкани бе подписана съвместна декларация за ускоряване изграждането на междусистемна газова връзка България-Сърбия.България декларира намерението си да определи, със съгласието на ЕК, оператора на преносна система \"Булгартрансгаз\" ЕАД за организатор на проекта и оператор на бъдещия газопровод на българска територия. Целта е да се интегрира проекта в съществуващата газопреносна мрежа на страната.През месец май т.г. започна изпълнението на проекта \"Техническа помощ за подготвителни дейности до началото на строителството на междусистемна газова връзка България-Сърбия\". Той се изгражда по оперативна програма \"Иновации и конкурентоспособност\".Крайният резултат от проекта ще бъде издаването на разрешително за строеж. Заложеният бюджет е в размер на 6 млн. евро. От Министерството на енергетиката предлага \"Булгартрансгаз\" да бъде включен като бенефициент по програмата.", "date": "2018.06.13", "title": "България и Сърбия очакват до 2022 г. готов газов интерконектор"}
{"url": "https://news.bg/world/valensa-i-bivshi-lideri-prizovaha-es-da-zashtiti-polskata-demokratsiya.html", "text": "Полша не е отговорила на ключови притеснения на Европейската комисия относно независимостта на съдилищата. Това заяви заместник-председателят на Европейската комисия Франс Тимерманс, цитиран от \"Ройтерс\".Пред Европейския парламент той обяви, че през следващата седмица ще пътува до Варшава за разговори.Според него внесените от управляващата полска партия \"Право и справедливост\" поправки за реформиране на правосъдието не са достатъчни, тъй като реформите все още представляват риск от разклащане основите на разделението на властите, което е основна европейска ценност.Тимерманс поясни, че полските власти трябва спешно да отговорят на риска от нанасяне на непоправими щети върху Върховния съд, в който 40% от съдиите могат да бъдат принудени да се пенсионират на 3 юли според реформата и да бъдат заменени от номинации на орган, в който доминира управляващата партия.\"Рискът от предизвикване на непоправими щети се запазва напълно. На 3 юли 27 от 72-ма съдии във Върховния съд ще са пред риск от принудително пенсиониране\", предупреди той.По думите му това би било в нарушение на върховенството на закона.Междувременно бившият полски президент Лех Валенса и няколко други бивши лидери поискаха от ЕС да защити върховенството на закона в страната, информира АП.В отворено писмо, публикувано във всекидневника \"Газета виборча\", те подчертават, че новият закон, регулиращ работата на Върховния съд, който ще влезе в сила от 3 юли, ще унищожи демократичната система в Полша.В писмото до Европейската комисия те отбелязват, че \"няма да има демократична Полша без правова държава\".Под писмото са се подписали също бившите президенти Александър Квашневски и Бронислав Коморовски, както и бивши премиери, министри и водещи активисти от движение \"Солидарност\".", "date": "2018.06.13", "title": "Валенса и бивши лидери призоваха ЕС  да защити полската демокрация"}
{"url": "https://news.bg/int-politics/makron-se-zaricha-da-reformira-prahosnicheskata-sotsialna-sistema-na-frantsiya.html", "text": "Франция трябва да спре да влага големи суми пари в социална система, която не успява да спаси бедните от бедност. Това обяви френският президент Еманюел Макрон във видеоклип, публикуван от кабинета му, който според критици показвал, че той се е проявил като незагрижен към проблемите на нуждаещите се, съобщава \"Ройтерс\".Клипът показва Макрон да обсъжда идеите си за преустройство на социалната държава с комуникационния си екип часове преди реч по телевизията, която е трябвало да изнесе за реформата на социалната система.\"Погледнете къде се намираме в социалната държава. Ние влагаме големи суми в социални помощи, а хората все още са бедни. Няма изход. Хората, които са родени бедни, остават бедни\", изтъква Макрон в клипа, който беше публикуван от Елисейския дворец в социалните мрежи.\"Хвърляме твърде много кинти в социална система, която се съсредоточава върху коригиращо отношение\", коментира той, използвайки жаргонни думи, които мнозина французи биха счели за неподходящи за президент.В клипа той се е застъпил за пълно възстановяване на разходите за здравеопазване, което се съсредоточава върху предотвратяването на заболявания, което според него би спестило сериозни разходи.Макрон беше избран преди година с мандат да отвори икономиката и да създаде по-ефективна социална система, но е налице надигащо се недоволство от левите среди в неговата центристка партия, като политиката му се разглежда като благоприятна за богатите.Противниците на Макрон и левите избиратели, които обрисуват 40-годишния президент като икономически либерал и \"Тачърист под прикритие\", го нападнаха остро. Това е, изтъкват те, още едно напомняне, че Макрон е \"президент на богатите\", който говори отвисоко за бедните.", "date": "2018.06.13", "title": "Макрон се зарича да реформира прахосническата социална система на Франция"}
{"url": "https://news.bg/crime/gdbop-poluchi-darenie-za-razkrivane-na-kiberprestapleniya.html", "text": "Отдел \"Киберпрестъпност\" при ГДБОП получи от САЩ модерно компютърно оборудване и устройства за съхранение на информация. С тях ще се повиши капацитета на Отдела при разследването на киберпрестъпността.Новото оборудване ще даде възможност на Отдел \"Киберпрестъпност\" да намира и съхранява доказателствен материал в процеса на своите криминални разследвания, съобщи МВР.Джейсън Кликнър, аташе на Сикрет сървис за България, описа дарението като \"възможност за незабавно повишаване на капацитета на Отдел \"Киберпрестъпност\" при ГДБОП за провеждане на ефективно разследване на компютърните престъпления\". По думите му оборудването е \"важен компонент за изграждане на капацитета на Отдела\".Той подчерта, че ГДБОП и американската Сикрет Сървис имат дълга история на съвместно партньорство при разследването на различни киберпрестъпления. \"Сикрет сървис, посредством Държавния департамент, спонсорира Международна академия за правоохранители, която предоставя обучение при различните етапи на разследването на компютърните престъпления\", каза Кликнър.\"Доброто сътрудничество между правоохранителните агенции на България и САЩ става още по-силно\", заяви директорът на ГДБОП главен комисар Ивайло Спиридонов.", "date": "2018.06.13", "title": "ГДБОП получи дарение за разкриване на киберпрестъпления"}
{"url": "https://news.bg/health/otkriha-ptichi-grip-v-dobrichko.html", "text": "Огнище на птичи грип е открито в Добричко. Заповед на директора на БАБХ от 13 юни обяви първично огнище на инфлуенца във ферма за кокошки носачки в добричкото село Дончево.Предстои всички заразени и контактни птици във фермата да бъдат убити хуманно, за да се предотврати разпространението на вируса.БАБХ определиха предпазна зона от 3 километра в радиус от фермата. Тя включва и селата Богданово, Дончево и Опанец. Със заповедта е забранена и търговията и придвижването на домашни и диви птици, както и яйца за разплод.Експертите ще наблюдават и птицефермите в 10-километровата зона. Те ще бъдат проверявани постоянно от ветеринарни специалисти.В Бургас пък заради притеснения от заболявания при едрия добитък са взети мерки срещу евентуална зараза.Областната епизоотична комисия взима мерки срещу разпространението на болести по животните. Комисията разпореди мерки за недопускане разпространяване на заболяването нодуларен дерматит на територията на област Бургас. Тя заседава в Областна администрация Бургас.Именно това беше заболяването, от което се съмняваха, че може да е заболяла кравата Пенка. След като премина от . Тя обаче бе спасена, а случаят доби сетовна популярност. В .Огнище на заболяването обаче е регистрирано в Одрин, Турция. Това предизвиква засилените мерки аз сигурност в бургаска област.Сред решенията на комисията, за да се предотврати евентуална епидемия, е и забраната за провеждането на всякакви пазари и изложби на едри преживни животни в общините на територията на областта. Епизоотични комисии ще се проведат и на територията на 13-те общини в област Бургас.В обектите, които се намират в 20-километровата гранична зона с Турция животните трябва да се третират с инсектицидни препарати с репелентно действие, задължава още разпоредбата. Всички собственици на едри преживни животни трябва незабавно да информират обслужващия обекта ветеринарен лекар и официалния ветеринарен лекар на съответната община при съмнение за болестта. \"След доклада на Областна дирекция по Безопасност на храните стана ясно, че заболяването не се предава на хората\", коментира заместник областният управител Севдалина Турманова.", "date": "2018.06.13", "title": "Откриха птичи грип в Добричко"}
{"url": "https://news.bg/world/sasht-iskat-ot-kndr-da-premahne-yadrenite-orazhiya-do-2020-g.html", "text": "САЩ искат Северна Корея да предприеме големи крачки към ядрено разоръжаване до края на първия мандат на президента Доналд Тръмп.Това съобщи държавният секретар на САЩ Майк Помпео, който е на посещение в Южна Корея, информира АП.Така за първи път Вашингтон посочи конкретен времеви диапазон след историческата среща между Тръмп и лидера на КНДР Ким Чен-ун в Сингапур във вторник. Двамата лидери сключиха споразумение, но в него не беше посочен ясен период за ядрено разоръжаване на Корейския полуостров.Помпео подчерта, че Вашингтон очаква КНДР да унищожи \"по-голямата\" част от ядрените си възможности в рамките на две години и половина. Той разкри още, че ще води нов кръг преговори между Вашингтон и Пхенян, които са планирани за следващата седмица.По думите му Тръмп ще възобнови военните учения с Южна Корея, ако КНДР прекрати преговорите.Държавният секретар добави, че има \"много други сфери\", по които Тръмп и Ким са постигнали разбирателство, но не са включени в документите от Сингапур. Тези теми ще бъдат обсъдени, когато бъдат възобновени разговорите.", "date": "2018.06.13", "title": "САЩ искат от КНДР да премахне ядрените оръжия до 2020 г."}
{"url": "https://news.bg/int-politics/tramp-nominiran-za-nobelovata-nagrada-za-mir-v-norvegiya.html", "text": "Двама норвежки депутати, принадлежащи към управляващата Прогресивна партия, са номинирали президента на САЩ Доналд Тръмп за Нобелова награда за мир, съобщават местни медии.Двамата депутати, чиито политически възгледи гравитират по-вдясно в сравнение с официалната идеология на тяхната партия, смятат, че американският президент заслужава наградата заради пробива си в разрешаването на кризата с ядрените оръжия на Северна Корея, като проведе историческа среща с вожда на изолираната комунистическа държава Ким Чен-ун в Сингапур вчера.\"Това, което се случва сега, е историческо... В ход е процесът за гарантиране на световния мир в бъдеще. Това е крехък процес, но ние трябва, разбира се, да сторим всичко възможно, за да подпомогнем този процес да донесе добри резултати\", изтъкна членът на антиимигрантската Прогресивна партия Пер-Вили Амундсен пред държавната телевизия.След като крайният срок за тазгодишната награда изтече през януари, Тръмп ще може да участва в надпреварата за наградата през 2019 г. Тази година са били номинирани 330 души. Норвежкият Нобелов комитет, който гласува победителя, се назначава от парламента на страната.", "date": "2018.06.13", "title": "Тръмп номиниран за Нобеловата награда за мир в Норвегия"}
{"url": "https://news.bg/world/prezidentat-na-makedoniya-otkazva-da-se-podpishe-pod-sdelkata-s-gartsiya.html", "text": "Президентът на Македония Георге Иванов отказва да подпише сключеното с Гърция споразумение за името, съобщават агенции.Иванов обяви позицията си по време на обръщение към нацията.Според Иванов договореното с Атина име Република Северна Македония е във вреда на страната. Президентът е на мнение, че това е лично решение и отговорност на премиера Зоран Заев и външния министър Никола Димитров. Той предупреди, че няма да се подпише под сделката.Президентът вярва, че споразумението е отстъпление от държавните позиции на Македония и Гърция.Иванов отбеляза, че македонското правителство не е показало силата и куража да излезе с обща позиция и консенсус, а също така целият процес не е бил прозрачен., подчерта той.По-рано днес Заев и Димитров се срещнаха за кратко с Иванов, за да обсъдят споразумението, но президентът набързо прекрати разговорите. Вчера стана ясно, че Скопие и Атина са договорили името да бъде променено на Република Северна Македония.Опозицията в Гърция и Македония не одобрява споразумението.", "date": "2018.06.13", "title": "Президентът на Македония отказва да се подпише под сделката с Гърция "}
{"url": "https://news.bg/world/premierat-na-gruziya-podade-ostavka.html", "text": "Премиерът на Грузия Георгий Квирикашвили подаде оставка на фона на разногласията с лидера на управляващата партия Бидзина Иванишвили, който е бивш министър-председател и най-богатият човек в страната, информират медии.\"\", съобщи Квирикашвили.50-годишният заемаше поста от 2015 г.Според конституцията на страната целият кабинет подава оставка с премиера.До седем дни партия \"Грузинска мечта\" трябва да представи пред президента на държавата списък с имената на новите министри.От 31 май в грузинската столица Тбилиси има многохилядни протести заради политическо влияние в съдебен процес за убийство. Протестите доведоха до оставката на главния прокурор.", "date": "2018.06.13", "title": "Премиерът на Грузия подаде оставка"}
{"url": "https://news.bg/world/boyko-borisov-se-prekloni-na-bozhi-grob.html", "text": "Премиерът на България Бойко Борисов посети Божи гроб. Той е на работно посещение в Израел. Министър-председателят се поклони пред свещеното за всички християни място.В делегацията на българския премиер участват вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова.По време на визитата си Борисов се срещна с Патриарха на Йерусалим Теофилос Трети. Патриархът удостой Бойо Борисов с Орден на рицаря на Йерусалим за неговите заслуги към православието. Премиерът ни бе провъзгласен за висш командир на Ордена на Светия Божи гроб, като го награди със златен кръст, върху който има златна корона и звезда.От соя страна Борисов изтъкна пред Теофилос, че столицата ни - София е пример за етническа толерантност. \"В рамките на само един квадратен километър имаме православен храм, джамия, синагога и католическа църква\", обясни премиерът.Премиерът на България благодари на патриарха на Ерусалим за възможността той и българската делегация да се докоснат до това свещено и непреходно място. Бойко Борисов увери Теофилос Трети, че България подкрепя напълно Патриаршията в Ерусалим в мисията й да носи мир и разбирателство по света.Теофилос пък се обърна към министър-председателя с думите, че българската делегация той възприема като посланици на мира.", "date": "2018.06.13", "title": "Бойко Борисов се преклони на Божи гроб"}
{"url": "https://news.bg/crime/komandir-choveshka-greshka-mozhe-da-e-dovela-do-padaneto-na-mi-17.html", "text": "Човешка грешка може да довела до падането на хеликоптера Ми-17 край Пловдив. Това заяви командирът на поделението в Крумово бригаден генерал Димитър Иванов в ефира на Нова.Припомняме, разследването работи по няколко версии, една от които е технически проблем във въздуха.\"Това е една от версиите, но има още 2. Разглежда се, пилотска грешка и влияние на външни условия\", обясни ген. Димитър Иванов.Валерий Владинов от \"Терем - Летец\" обясни, че ситуацията е много трудна и сложна. \"Всяка авиационна катастрофа е изключително тежко събитие, неприятно. Най-важното изключително сложно за анализ\", изтъкна той.Според него всяко заключение в аванс би било грешка.Припомняме, инцидентът стана на 11 юни, около 20.30 часа. По време на планов полет на височина от 50 метра, машината губи баланс и пада, като избухва пожар. а трети беше ранен. Загинали са командирът на екипажа Пламен Пантелеев и помощник-пилотът Стоян Неделчев. Третият член на екипажа - бордният инженер Алексей Каменов, е хоспитализиран и е в съзнание.Пострадалият е настанен във ВМА. Състоянието му е стабилно, съобщиха от здравното заведение. Пациентът е контактен и адекватен. Продължават вторичните прегледи и изследвания на пострадалия.Припомняме, в началото на юни миналата година. Тогава най-тежко пострадалият капитан Георги Анастасов почина. Тримата военни пилоти бяха извадени от свои колеги от фрегатата \"Дръзки\".", "date": "2018.06.13", "title": "Командир: Човешка грешка може да е довела до падането на Ми-17"}
{"url": "https://news.bg/world/siloviyat-ministar-na-italiya-poiska-ofitsialno-izvinenie-ot-frantsiya.html", "text": "Вътрешният министър на Италия Матео Салвини заяви, че без \"официално извинение\" от Франция планираната среща между премиера Джузепе Конте и френския президент Еманюел Макрон в петък трябва да бъде отменена, информират световни агенции.Между двете държави възникна дипломатически спор заради мигрантската криза.\"\", каза Салвини пред журналисти, след като поиска от Франция да приеме повече мигранти.Във вторник Макрон обвини Италия в \"безотговорност\" след решението на правителството в Рим да не отвори пристанищата си за кораб на неправителствената организация \"Акуариус\" със стотици мигранти в Средиземно море.Новото правителство на Италия отговори бързо на обвиненията, като заклейми \"лицемерните уроци\" на държави като Франция за мигрантите.\"Няма да променим позицията си за корабите на неправителствени организации\", обяви Салвини в интервю за вестник \"Кориере дела сера\".\"\", категоричен е лидерът на антиимигрантската партия \"Лига\".По думите му Франция за три години е приела само 640 души.\"\", изтъкна той.Италианското външно министерство привика френския посланик.", "date": "2018.06.13", "title": "Силовият министър на Италия поиска официално извинение от Франция"}
{"url": "https://news.bg/politics/preduprezhdavat-za-opasni-promeni-v-zakona-za-vodite.html", "text": "От Демократична България атакуват промените в Закона за водите, с които се предлагат за отпадане на части от санитарноохранителните зони около водоемите за питейна вода.Това стана ясно по време на пресконференция, на която Тома Белев изтъкна, че в момента, освен за въздуха, който дишаме, трябва да се притесняваме и за водата, която пием.Предвижда се пояс 1, който е към водоизточниците да се запази частично, само около самите водоемни съоръжения, а останалите части на територията, които опазват количеството и качеството на водите, да бъдат изоставени до 2021 г. до изменението на плановете за управление на речните басейни, в които да се планират зони за защита на водите или охранителни пояси, ако има необходимост за това.Белев коментира, че с този законопроект се предвижда да се санира бездействието на държавата от 2007 досега. По думите му промените срещат силна опозиция от страна на Министерство на здравеопазването.Тома Белев бе категоричен, че това означава - освобождаване на едни територии, които в момента са изключително държавна собственост, да станат частна държавна собственост и да се премахнат ограниченията за развитие на замърсяващи производства, замърсяващо земеделие, някои от горско-стопанските дейности и основно - разрешаваме на ново строителство в тези територии. Белев посочи, че трябва да се знае, че голяма част от българските граждани имат проблеми с питейната вода. Той посочи, че от 11 април 2007 г. наредбата за определяне на санитарно-охранителните зони, е трябвало да бъде подменена.\"Виждаме от Тройната коалиция - през Борисов 1, Борисов 2, Борисов 3 - министри са изпълнявали функциите си наужким в сградата на МОСВ и изобщо не им е пукало каква вода пият българските граждани и как ще се опази нейното качество и количество\", предупреди Белев.Това, което се предлага като решение, показва липса на заинтересованост относно качествата и количествата на питейните води в България, убеден е Тома Белев.", "date": "2018.06.13", "title": "Предупреждават за опасни промени в Закона за водите"}
{"url": "https://news.bg/finance/1-inflatsiya-ot-nachaloto-na-godinata-1.html", "text": "Инфлацията от началото годината до края на месец май е 1%. Това отчита Националния статистически институт (НСИ) в данни за инфлацията и индексите на потребителските цени за май 2018 година.За период от 1 година, май 2017 г. - май 2018 г., НСИ отчита годишна инфлация от 2.6%.За месец май 2018 година спрямо предходния април индексът на потребителските цени е 100.3%, т.е. месечната инфлация е 0.3%.През месец май спрямо месец април 2018 г. цените на стоките и услугите в потребителските групи са се променили, както следва:През месец май НСИ отчита увеличение на цените при млечните масла (с 3.6%), ябълките (с 6.4%), картофите (с 21.2%), зрелия лук (5.3%), %, цитрусови и южни плодове (с 2.3%) и други.Цените са се намалили при яйцата (с 9.9%), пипера (с 13.6%), захарта (с 2.5%), бирата (с 1.4%), типовия и ръжен хляб (с 1.4%) и други.", "date": "2018.06.13", "title": "1% инфлация от началото на годината"}
{"url": "https://news.bg/politics/simeonov-gotov-da-hvarli-ostavka.html", "text": "Вицепремиерът Валери Симеонов намекна за оставка заради разногласията с министъра на туризма Николина Ангелкова. Това стана след като законът за шума, който предлага, мина през икономическата комисия.Като контрареакция на закона му обаче туристическото ведомство предлага с други норми от санкциите на закона за шума да отпаднат националните курорти. Пред медиите Симеонов директно сподели, че Ангелкова го саботира и намекна, че до октомври, когато ще се обсъждат нейните идеи за защита на шума по курортите можел и да не е на този пост.Припомняме, вицепремиерът Валери Симеонов и министърът на туризма Николина Ангелкова са в конфликт още от миналата година. Тогава Симеонов направи първите , а министър Ангелкова изрази мнение, че това не е съвсем редно. В началото на юни месец тази година Симеонов обясни, че не става дума за спор с Ангелкова, те по-скоро . По-рано той информира, че обяви, че министърът на туризма \", а тя от воя страна отвърна, че След икономическата комисия днес вицепремиерът посочи, че ако саботажът продължава, той не виждал смисъл да прави, каквото и да било. Иначе проектът му събира мнозинство, макар че депутатите са объркани от идеите на Ангелкова, които са противоположни на неговите. Въвежда се задължението при разрешаване на работно време да се извършва проверка на новите заведения от РЗИ. Експертите ще издават сертификат за обезшумяване.Не се налага административна тежест, според вицепремиера. За вече съществуващите заведения няма нова тежест. За тях се предвижда режим на проверка и замерване при подаване на сигнал.Между 23.00 часа и 8.00 се предвижда забрана за каквото и да е озвучаване или зареждане. Забранява се шума и от плавателни средства и от транспортни средства. Изключение се правят за обществени прояви на местните власти. Отговорността се поема от местната институция, както поясни Валери Симеонов. Така местните фестове ще се състоят след разрешение на общината. Санкциите се увеличава двойно.Досегашните глоби не действали възпитателно, според вицепремиера. 20% от гражданите страдали от високите нива на шума и той оказвал влияние върху здравето им.192 000 сигнали са подадени през 2016. През миналата година пък сигналите са станали 205 000.Министерството на туризма иска да се извадят от обхвата на закона \"Симеонов\" националните курорти. Ведомството щяло да регулира шума със специална наредба.Румен Гечев от БСП попита дали европейската практика регулира шума и дейността в националните курорти. Червените са за тишината.Ние сме да има ред и правила, посочи социалистът Христо Проданов. Левицата дори иска да се завишат правомощията на МВР за вечерните проверки за шума. БСП предлага тишината да влиза в сила от полунощ.ГЕРБ са за завишени санкции, но искат да се дадат възможности и на бизнеса да работи. Валери Симеонов е склонен на компромис. Часът да остане 23.00, както е в 90% от европейските държави. Можело да се даде опция на общинските съвети възможността с един час да удължат или намалят часа за шума.Ежедневно Валери Симеонов получавал сигнали за шум. Органите, по думите му, имали капацитет да обработят сигналите. Бърз и повсеместен ефект очаква той от завишените санкции. Шумната компания не е под влияние на закона, както поясни вицепремиерът. В крайна сметка законът за шума мина в икономическата комисия с 13 гласа \"за\" и един въздържал се.За проекта на Ангелкова Симеонов обясни, че изцяло саботира неговите действия. Това е все едно да кажеш, че законът за движение по пътищата и улиците не важи за магистралите, подчерта Валери Симеонов. Той каза още, че неговият проект е направен основно за големите национални курорти. Ангелкова го саботирала в интерес на \"една шепа почти олигарси от туризма, които са пуснали пипала в политическите среди\".Иначе нямало проблем законът да влезе в сила от средата на летния сезон. Може и да не съм на този пост, коментира той за проекта на Ангелкова, който ще се гледа на есен. А дали ще разговаря с нея лаконично посочи: \"Това са неща от семейната кухня. Не ме карайте да казвам семейни тайни\".", "date": "2018.06.13", "title": "Симеонов готов да хвърли оставка"}
{"url": "https://news.bg/world/edin-na-vseki-pet-bozaynitsi-vav-velikobritaniya-zastrashen-ot-izchezvane.html", "text": "Червената катерица, дивата котка и сивият дългоух прилеп са изправени пред сериозни заплахи за оцеляването си във Великобритания. Това се предупреждава в ново проучване, цитирано от британските медии.Тези животинки са сред 12 вида, които са поставени в първия \"червен списък\" за диви бозайници във Великобритания.Подчертава се, че почти всеки пети бозайник във Великобритания е изложен на опасност от изчезване.Фактори като климатичните промени, загубата на местообитания, използването на пестициди и болести са основните виновници за поголовното изчезване на животинския свят.Допълва се, че популациите на таралежа и водната полевка са намалели с почти 70% през последните 20 години.Това обаче е добра новина за видрата, златката, пора и язовеца, като техните популации се увеличават, както и географското им разпространение.Докладът се определя като първия цялостен преглед на популацията на бозайниците във Великобритания от 20 години.Изследователите са проучили повече от 1,5 млн. отделни биологични записа от 58 вида сухоземни бозайници.Те са проверили дали броят им се е увеличавал или намалявал, обхватът им, дали е имало някакви тенденции и какви са бъдещите им перспективи.Вид, който влиза в \"червения списък\", означава, че той е \"застрашен\" и е изправен пред изчезване през следващото десетилетие.Най-застрашената категория е \"критично застрашен\". Три вида са с такъв статут: дивата котка, черният плъх и полунощния прилеп.Следващото най-високо равнище на заплаха е \"застрашен\". Тук са споменати червената катерица, заедно с бобъра, водната полевка и сивия дългоух прилеп.Третото най-високо ниво на заплаха е \"уязвим\". Тук попадат таралежът, лешниковият сънливец, полевката Оркни, два вида прилепи.", "date": "2018.06.13", "title": "Един на всеки пет бозайници във Великобритания застрашен от изчезване"}
{"url": "https://news.bg/entertainment/izlyupiha-se-novi-beloglavi-leshoyadcheta-v-iztochnite-rodopi.html", "text": " Тази пролет в Източните Родопи са се излюпили общо 64 белоглави лешоядчета, което прави с 13 повече спрямо изминалата 2017 година.Първите лешоядчета са се появили през април, а последните през втората половина на май, съобщиха от Българското дружество за защита на птиците (БДЗП).Полулацията на белоглавите лешояди у нас нараства. Тази година екозащитниците са установили, че броят на заетите гнезда от двойки е 94, което е с 5 повече в сравнение с миналата година.Относно това Добромир Добрев от БДЗП коментира, че за поредна година популацията на вида в Източни Родопи е една от тези с най-висок гнездови успех в Европа.В началото на месеца се осъществи поредната фаза на мониторинга на популацията на птиците. В хода на проверката са посетени 15 гнездови находища на вида между село Бориславци и град КърджалиНаблюдението на редките птици се извършва редовно и започва през февруари, като последният етап от мониторинга ще бъде през юли.През юли експертите трябва да посетят всички колонии и ще стане ясен броят на успешно излетелите малки лешоядчета.Двойките белоглави лешояди отглеждат само по едно малко. Мътенето продължава около два месеца, като и двамата родители поемат грижи за бъдещото потомство и се сменят.Малкото напуска гнездото на около 4 месеца, обикновено юли-август. През това време двойката се грижа неуморно за малкото лешоядче.", "date": "2018.06.13", "title": "Излюпиха се нови белоглави лешоядчета в Източните Родопи"}
{"url": "https://news.bg/world/es-da-se-obedini-sreshtu-zaplahi-ot-sasht-i-rusiya-prizova-mark-ryute-v-ep.html", "text": "Премиерът на Холандия Марк Рюте призова ЕС да се обедини зад базирания на правила международен ред срещу заплахи от Русия и САЩ, информира АФП.\"Дори и отношенията с най-важния ни съюзник повече не са очевидни\", каза Рюте в реч пред Европейския парламент в Страсбург, който с изказването си спечели овациите на евродепутатите.Рюте повтори изразеното от ЕС безпокойство относно решенията на президента на САЩ Доналд Тръмп да изтегли страната от Парижкото споразумение за климата и от иранската ядрена сделка, както и наложените от Вашингтон мита върху европейска стомана и алуминий.Но все пак той призова евросъюза \"да продължи да работи колкото е възможно по-тясно със САЩ\", които остават съюзник на Брюксел.Той отбеляза, че се е изправил пред ЕП, която е единствената пряко избирана институция в ЕС, с \"реално усещане за спешност\", защото начинът, по който ЕС участва в международните отношения, не може повече да се приема за даденост.\"Международният ред е изправен пред предизвикателство по начин, който не сме виждали от десетилетия, геополитическият баланс на сила се измества\", предупреди Рюте.\"Трябва да отговорим на факта, че Русия избра да се дистанцира от съседите си на Запад\", продължи той, чиято страна през миналия месец официално обвини Москва, че е отговорна за сваления пътнически самолет MH17 над Украйна през 2014 г.Холандският премиер също отбеляза, че надигането на икономически сили като Китай и Индия са предизвикателства и възможности за ЕС като най-голям търговски блок в света и водеща сила за мир, стабилност и развитие.Заместник-председателят на Европейската комисия Франс Тимерманс подчерта коментара на Рюте за заплахата, произлизаща от САЩ.\"За първи път от 1945 г. имаме президент на САЩ, който очевидно вярва, че разединението на Европа е в по-голям интерес на САЩ от обединена Европа\", сподели Тимерманс.Бившият външен министър на Холандия допълни, че това призовава Европа да се обедини.Хвалейки президентите Джон Кенеди и Роналд Рейгън в борбата им за европейска свобода, Тимерманс заяви, че европейските и американските ценности не могат да бъдат унищожени от един президент на САЩ.", "date": "2018.06.13", "title": "ЕС да се обедини срещу заплахи от САЩ и Русия, призова Марк Рюте в ЕП"}
{"url": "https://news.bg/world/tramp-obvini-opek-che-naduva-tsenite-na-petrola.html", "text": "Президентът на САЩ Доналд Тръмп обвини Организацията на страните износителки на петрол (ОПЕК) за увеличението на цените на петрола.\"Цените на петрола са твърде високи. ОПЕК го направи отново. Не е добре\", оплака се американският лидер в \"Туитър\".Очевидно Тръмп обвинява ОПЕК за договорените квоти между организацията и воден от Русия блок от държави, производители на петрол.През април държавният глава на САЩ обвини ОПЕК, че изкуствено надува цената на петрола.Организацията ще проведе среща във Виена на 22 юни.", "date": "2018.06.13", "title": "Тръмп обвини ОПЕК, че надува цените на петрола"}
{"url": "https://news.bg/int-politics/rim-berlin-viena-novata-os-v-evropa-sreshtu-migrantite.html", "text": "Канцлерът на Австрия и консервативният вътрешен министър на Германия обявиха, че двете страни ще си сътрудничат с Италия, за да се справят с проблема с нелегалната миграция, съобщава \"Асошиейтед прес\".Себастиан Курц коментира, че \"ос на желаещите\" между Рим, Виена и Берлин има смисъл, защото страните образуват един от главните пътни маршрути в Европа за мигрантите, прекосили Средиземно море.Курц коментира пред журналисти в Берлин, че все повече европейски правителства се съгласяват с необходимостта от ограничаване на неконтролираната миграция и за крути мерки срещу трафика на хора.Хорст Зеехофер, министърът на вътрешните работи на Германия, заяви, че е говорил вчера с италианския си колега Матео Салвини, добавяйки, че трите страни ще продължат стъпките си по темата.Зеехофер предприе твърда линия към имиграцията, което го постави в противоречие с германския канцлер Ангела Меркел.", "date": "2018.06.13", "title": "Рим, Берлин, Виена - новата ос в Европа срещу мигрантите"}
{"url": "https://news.bg/politics/lichnite-danni-kato-parite-da-vnimavame-kade-gi-davame.html", "text": "Както внимаваме къде си даваме парите, така трябва да внимаваме и къде си даваме личните данни. Това посъветва адвокат Десислава Кръстева по време на дискусия на тема How we can turn GDPR \"lemons\" into lemonade?\".Събитието е организирано от Дигитална Национална Коалиция като част от календара на българското председателство на Съвета на ЕС, и съвместно с Комисията за защита на личните данни.Адвокат Кръстева настоя, че както работим с парите и държим на произхода им, така следва да се отнасяме и към събирането на личните данни.Тя бе категорична, че регламентът GDPR е написан сложно. Още по-голяма трудност предизвиква желанието той да се разпростре глобално и да наложи тази регулация и върху гиганти, които оперират на европейския пазар.Относно \"цунамито от съгласия\" в електронната поща, която предизвика влизането в сила на регламента, Кръстева коментира, че в голямата си част тези съгласия са били ненужни.\"Има изключително много случаи, в които съгласието изобщо не се прилага като основание. То всъщност е неприложимо. По-скоро може да опорочи възможността един администратор законосъобразно да обработва данните или да генерира жалби. Ако имаме законно задължение да обработваме данни, искането на съгласие от лицето срещу нас, чиито данни трябва да обработваме, единствено може да се възприеме като недобросъвестно и подвеждащо физическото лице, че той има някакъв контрол и някаква възможност за избор. По същия начин вкарването на съгласие в договорите реално може да опорочи и договорното основание\", коментира адвокат Кръстева.По думите й съгласието е само един малък елемент.По-глобален проблем е самото възприятие на личните данни. \"Как да направим от лимоните лимонада и до някаква степен бизнесът реагира реактивно, изплашен от големите санкции. Личните данни са нова стойност\", напомни адвокат Кръстева.По думите й спазването на изискванията на регламента не е само едно документално покритие, а изисква промяна в начина, по който работи бизнеса.Шефът на Комисията по регулиране на съобщенията Росен Желязков заяви, че предстои много сериозна регистрова реформа. В момента в страната имало 15 хиляди регистри, в които се администрират лични данни - общини, организации, сдружения.Той бе категоричен, че като регулатор трябва да показваме някаква устойчивост. \"Не трябва панически да сме реактивни, защото прилагането на регламента е оттук занапред. Това не е просто процес по въвеждане. Това ще бъде иманентно - администраторите на лични данни, рано или късно това ще стане част от личното и административно ДНК на всеки един от нас\".По думите му е важно всеки един от нас да знае, че неговите данни са ценна информация, информация, която стимулира индустрията.\"Няма как да очакваме развитието на единния цифров пазар, на всички предизвикателства, за които почти механично говорим - облачни технологии, big data, без да се използват лични данни. Всеки един, който предоставя лични данни, трябва да е наясно, че е активен потребител. Предоставянето на данните подпомага индустрията. От друга страна този, който ги обработва, има отговорност към него. Тоест връзката между личност и юридическа личност става много по-близка\", каза още той.Относно регистровата реформа, Росен Желязков уточни, че тези данни в регистрите, би следвало да служат за регистърно производство, тогава когато имаме правоприлагане, свързано със събирането на данните и тяхното съхранение.", "date": "2018.06.13", "title": "Личните данни като парите – да внимаваме къде ги даваме"}
{"url": "https://news.bg/world/za-kratko-krim-ostana-bez-tok.html", "text": "Полуостров Крим остана без електрозахранване от 15,25 часа местно време, съобщава \"Криминформ\".\"Целият Крим и Севастопол са без ток. Електричеството е прекъснато навсякъде. Търсим причината\", каза източник пред медията.Друг източник предположи, че електричеството може да е прекъснато заради проблем с енергийния мост от Кубан, който захранва Крим с ток.От Кубаненерго потвърдиха за голяма техническата неизправност, като от компанията подчертаха пред медията, че очакват проблемът да бъде разрешен в рамките на два часа.Освен това са прекъснати и мобилните комуникации.Според предварителната информация причината е свързана с авария на подстанция \"Таман\", информира ТАСС, позовавайки се на източник.РИА Новости съобщава, че в Севастопол не работят банки, терминали, търговски центрове и друг. На места се използват дизелови генератори за ток.Малко по-късно лидерът на Крим Сергей Аксьонов написа във \"Фейсбук\", че електроснабдяването ще бъде възстановено в рамките на три часа.Той поясни, че Крим е останал без електричество заради авария на подстанция \"Таман\". Аксьонов призова жителите да запазят спокойствие.По-късно руската държавна компания Россети съобщи, че е възстановила електрозахранването в Крим, информира \"Ройтерс\". Компанията добави, че за около час е успяла да разреши проблема.", "date": "2018.06.13", "title": "За кратко Крим остана без ток"}
{"url": "https://news.bg/politics/novoto-ime-na-makedoniya-nasochvalo-za-pretentsii-kam-balgariya.html", "text": "АБВ приветстват развитието в дългогодишния спор между гръцката и македонската страна за името на Република Македония, винаги са подкрепяли кандидатурата й за членство в ЕС и НАТ, но също така държат това да не става за сметка на България.Договореното име \"Северна Македония\" вероятно задоволява териториалните претенции на Гърция, но дава основание за такива на България, най-малко поради това, че част от Северна Македония е Пиринска Македония, която е на българска територия и с малки изключения представлява цялата Благоевградска област, обясняват те.АБВ коментират, че Бойко Борисов през 2012 г. заявява, че \"варианта Северна Македония е абсолютно неприемлив\" и че \"това име е предпоставка за териториални претенции към страната ни, Скопие може да поиска Благоевград\".Според тях, МВнР безпринципно се съгласява и приветства всяко направено предложение, както с Илинденска, така и сега със Северна Македония. Фактът, че в договора има предложение да се запише, че Споразумението няма да променя съществуващите граници и няма претенции към съседите относно език, култура, история и идентичност идва да покаже, че самото име дава основание и за двете.Не може да се очаква гаранции в бъдеще време, те трябва да се дадат сега, АБВ не са съгласни с принципния подход, две страни да решават проблем, засягащ няколко държави без тяхно участие. В процеса на окончателното вземане на решение трябва да бъдат включени всички заинтересовани страни, допълват те.Правителството, политическите партии в България, включително и парламентарно представените, нямат адекватна позиция по този въпрос, коментират АБВ.Предишното предложение - Илинденска Македония - е посегателство към българската история, това дава основания за териториални претенции към България, АБВ са против географско име на Македония, защото може да предизвика недоволство у българските граждани.Според тях, немаловажен е фактът, че Гърция години наред води спор за името и спира членството на Македония в ЕС и НАТО докато не постигна желаното, което доказва изключителното значение на този въпрос. \"Споразумението за името Република Северна Македония позволява да се направи ясно разграничаване между гръцката провинция Македония и страната\", цитират от АБВ изказване на Алексис Ципрас.Те вярват, че своевременното становище на Мултидисциплинарната комисия по договора за добросъседство с Република Македония ще бъде важно за изготвяне на официална българска позиция.", "date": "2018.06.13", "title": "Новото име на Македония насочвало за претенции към България"}
{"url": "https://news.bg/world/velikobritaniya-iska-razshiryavane-na-sanktsiite-sreshtu-rusiya.html", "text": "Премиерът на Великобритания Тереза Мей съобщи, че ще настоява за увеличаване на санкциите срещу Русия на срещата на върха на ЕС по-късно този месец, информира \"Ройтерс\".\"\", подчерта тя.Отношенията между Москва и Лондон достигнаха до дъното от Студената война по-рано тази година след отравянето на бившия руски шпионин Сергей Скрипал в английския град Солсбъри. Обединеното кралство обвинява Русия.", "date": "2018.06.13", "title": "Великобритания иска разширяване на санкциите срещу Русия"}
{"url": "https://news.bg/politics/vanshno-sadeystva-na-semeystvoto-na-pochinaloto-v-turski-akvapark-balgarche.html", "text": "От Външно министерство помолиха семейството на починалото в турски аквапарк българско дете да предостави документите, с които разполага. Искането е по указание на външния министър Екатерина Захариева, съобщиха от МВнР.Припомняме, на 7 юни в аквапарк в турския курорт Дидим 7-годишната дъщеря на наш тенор се спуска по пързалката. След нея тръгва друго дете, което я удря в корема. От удара далакът на българското момиче е разкъсан. Въпреки усилията на лекарите, детето почива. Докато съобщават на семейството шокиращата новина, им предлагат да подпишат на турски език документи с уверението, че това са само формалности. По-късно опечалените родители разбират, че са подписали, че нямат претенции към хотела, където се е разиграла трагедията.От МВнР информират, че документите са получени на турски език и вече са предоставени на Генералното консулство на Република България в Истанбул. Указанията са с тях да се запознае консулско лице, което да установи контакт с местните власти.Българският консул Момчил Русинов отива с цялата събрана информация, за да изясни на място обстоятелствата около смъртния случай на 8 юни 2018 г. Той ще посети прокуратурата в областния център Айдън, разследващите полицаи в град Дидим и управителя на хотела, в който е станала трагедията.От Генералното консулство ще поискат от Прокуратурата на Република Турция информация за разследването.", "date": "2018.06.13", "title": "Външно съдейства на семейството на починалото в турски аквапарк българче"}
{"url": "https://news.bg/int-politics/rusiya-nazova-usloviyata-za-dostavka-na-gaz-po-turski-potok-v-es.html", "text": "Ако Европейският съюз иска да получи газ чрез \"Турски поток\", Русия се нуждае от стопроцентови гаранции. Това коментира външният министър на Русия Сергей Лавров, цитиран от руските медии.\"Сега за Западните Балкани може да представлява интерес още един нов проект - \"Турски поток\". А за това по какъв начин сме готови да си сътрудничим по този проект, ние многократно сме говорили: ако страните от Европейския съюз са заинтересовани от това по този газопровод да влиза газ в ЕС, ние се нуждаем от стопроцентови гаранции от Европейската комисия, като цяло от Европейската комисия\", изтъкна руският първи дипломат по време на пресконференция в Москва.Проектът \"Турски поток\" включва изграждането на две тръби с капацитет от 15,75 млрд. куб. м всяка. По първата тръба ще тече газ за потребностите на Турция, като тя е планирано да бъде пусната в експлоатация още тази година. Втората тръба е предназначена за страните от Южна и Югоизточна Европа, като тя е предвидено да влезе в експлоатация през 2019 г. Газпром също така разглежда вариантите за продължаване на \"Турски поток\" през България и Сърбия, или през Гърция и Италия.", "date": "2018.06.13", "title": "Русия назова условията за доставка на газ по \"Турски поток\" в ЕС "}
{"url": "https://news.bg/crime/valentin-radev-prizna-za-greshki-v-mvr-po-sluchaya-pelov.html", "text": "Силовият министър Валентин Радев призна за грешки по веригата на МВР. Директорът на областното управление на МВР София-град Георги Григоров и неговият заместник не се справиха със задълженията и отговорността си и затова са освободени от длъжност. Това обяви силовият министър Валентин Радев преди участието си на вътрешната комисия.Припомняме, по-рано се твърдеше, че  Въпреки това се предполагаше, че решението му е свързано със случая около избягалия затворник Владимир Пелов и неговото убийство в Ботевград.Въпреки тяхното отстраняване от длъжност, Радев заяви, че изпитва респект и уважение към всичко свършено от тях до този момент. \"Когато има някакви нарушения и неизправности, аз съм длъжен да реагирам като министър на вътрешните работи, да променя нещата и затова взех това решение\", подчерта той.Радев призна, че със сигурност има и други грешки по веригата на МВР, а тези, които вече са установени, са именно в областните дирекции. \"Ако има други грешки, то те ще бъдат потърсени на други нива\", допълни силовият министър.МВР шефът изтъкна, че от вътрешното ведомство имат планове кого да назначат на освободеното място. По думите му вече е възложена задача на ръководството да намерят човек, който да се справи по-добре с управлението, задълженията и отговорностите на директор на областното управление на МВР София-град.Според Радев новият директор на областното управление трябва да притежава редица качества. Той трябва да умее да обединява хората, да преструктурира или да прави дислокация, ако е нужно. Вътрешният министър предупреди, че работата в областта е много тежка.Министър Радев се закани, че ако новото ръководство не се справи със задълженията си, то също ще бъде сменено.На въпрос дали в споменатите от него грешки на МВР е и че не е оказана помощ на Марио Пенков, когато е подал сигнал, че се страхува, Радев заяви, че със сигурност е имало много други варианти, но този не е бил най-правилният.Министърът допълни, че една от темите на срещата в Ботевград е била защо се е стигнало до там, че хората от региона да не вярват на полицията.Припомняме, късно вечерта на 5 юни   с три куршума. Откритият до него Марио Панчев, известен под прякора Големия, но и като свидетел срещу Пелов и информатор на полицията, също беше прострелян и по-късно почина в болницата.Случаят бе коментиран като гаф на полицията, която  заедно с Пелов от затвора - Радослав Колев.По тази причина от , а от БСП анонсираха внасяне на  по тема сигурност.", "date": "2018.06.13", "title": "Валентин Радев призна за грешки в МВР по случая Пелов"}
{"url": "https://news.bg/int-politics/vmro-dpmne-skochi-zaev-kapitulira-pred-gartsiya-za-imeto-na-makedoniya.html", "text": "Основната опозиционна партия в Македония ВМРО-ДПМНЕ разкритикува остро споразумението с Гърция за името на страната, като нейният лидер Християн Микоски го нарече \"фалшива победа\" за страната, съобщават македонските медии.Според Микоски македонският премиер Зоран Заев е \"капитулирал\" пред Гърция.Македонският президент Георги Иванов, който е приближен на ВМРО-ДПМНЕ, които бяха победени от Заев на парламентарните избори през миналата година, също изрази опасенията си от споразумението.Споразумението все пак трябва да бъде одобрено от македонския парламент и ще бъде подложено на референдум, както и на ратификация в гръцкия парламент.Спорът за името отрови отношенията между двете страни, откакто Македония обяви независимост от Югославия през 1991 г. Гърция настоя северната ѝ съседка да промени името си, изтъквайки, че терминът \"Македония\" предполага претенции за територията и древното наследство на гръцката провинция със същото име.", "date": "2018.06.13", "title": "ВМРО-ДПМНЕ скочи: Заев капитулира пред Гърция за името на Македония"}
{"url": "https://news.bg/regions/ustanoviha-afrikanska-chuma-po-svine-do-balgariya-v-tulcha.html", "text": "Във връзка с констатирано ново огнище на африканска чума (АЧС) при дивите свине в близост до границата на България, в Тулча /Румъния/ Изпълнителна агенция по горите - ИАГ призовава българските ловци за стриктно спазване на наложените превантивни мерки за ограничаване разпространението на заболяването.Африканската чума по свинете е открита за първи път в Европейския съюз през 2014 г., в Литва. Оттогава тя се е разпространила в Полша, Латвия, Естония, Чехия, Унгария и Румъния. Тя е широко разпространена в Украйна, Русия с някои случаи в Молдова.Това е смъртоносен вирус, който засяга домашни свине и диви свине, като последният е носител за вируса. В момента няма ваксина и няма лечение. Тя не засяга човешкото здраве, но нанася големи икономически загуби на засегнатите страни.Българският ловец е най-важната фигура не само за ползването и стопанисването на дивеча, но и за опазването на неговото здраве. Морално право и привилегия на ловците е да се отнесат сериозно и отговорно към проблема и подпомогнат борбата с АЧС, което на първо време включва по-интензивен индивидуален отстрел за свеждане на популацията на дивата свиня в страната до нива 0,3 бр. на 100 ха.Увеличаването на отстрела чрез индивидуален лов няма да повлияе по никакъв начин на планирания отстрел за групов лов на дива свиня за предстоящия ловен сезон.В началото на годината ИАГ предприема спешни действия като свика заседание на Ловния съвет, който налага превантивни мерки, за недопускане появата на Африканска чума по свинете у нас. Освен да увеличат отстрела на популацията, ловците трябва незабавно да уведомяват официален ветеринарен лекар за всеки един намерен труп на дива свиня.Решенията от заседанието на Ловния съвет са изпратени до всички регионални структури на Агенцията, както и до шестте държавни горски предприятия. Подробно информирани за болестта са и всички ловни сдружения в страната. Особено внимание се обръща на общините по поречието на Дунав и на островите по реката, общините в област Силистра и Добрич по сухоземната граница с Румъния и черноморската граница.", "date": "2018.06.13", "title": "Установиха Африканска чума по свине до България, в Тулча "}
{"url": "https://news.bg/crime/atentatorat-ot-sarafovo-sviril-tyagostni-pesni-na-skalite-v-pomorie.html", "text": "Единият от обвинените за атентата на летището в кв. \"Сарафово\" е бил спрян за проверка часове преди терористичния акт. Жандармеристът Димитър Игнатов е спрял по време на дежурство си единия от обвинените като помагачи на извършителя в такси.Помагачът се е представил като канадски гражданин, според разследването това е Ел Хадж Хасан, който пътува за Румъния, за да се срещне с приятелката си. При проверката на багажа му са открити секс играчки.Веселин Личев, тогава кмет на община Сопот, е бил на почивка в Поморие по време на атентата. Той свидетелства, че единият обвиняем е свирил с музикален инструмент, подобен на флейта, на Яворовите скали в морския град. Личев направил многократни забележка и дори хвърлял черупки от миди по него, за да спре да изпълнява \"тягостни мелодии\".Личев заяви, че когато е станал атентатът на летището в Бургас, е разпознал лицето по публикувани в медиите негови снимки.Със такива свидетелски показания продължи делото за атентата в Сарафово, който се случи на 18 май 2012 г. Тогава терорист се взриви до автобус с израелски туристи на летището в Бургас. Обвиняеми по делото задочно са Хасан ел Хадж Хасан и Мелиад Фарах. Двамата се издирват.Първият свидетел по делото бе Христина Миткова, работник в туристическа агенция във Варна. Фирмата предоставила кола под наем за един от помагачите. Миткова характеризира лицето като спокоен млад мъж на около 30 години, със светла бяла кожа и тъмна черна коса.След съдебното заседание адвокат Ивелин Димитров, защитник на пострадалата от атентата в Бургас Данка Иванова, обясни пред журналисти какво предстои по съдебния процес. На първо време могат да бъдат разпитани свидетели от Израел. Това може да стане, когато се прави помен от атентата в Бургас. Няма обаче информация колко от тях ще идват за помен в България.Вариант е видеоконферентен разпит на свидетели от Израел или командироване на съдебен състав от България, който да замине за Израел. \"Все още няма нищо задвижено по трите варианта, с изключения на първия\", каза още той. Съдът насрочи следващото дело за 3 юли от 10:00 ч.Припомняме, на 18 юли в 17:23 часа на паркинга на летище Сарафово в Бургас е извършен атентат срещу три автобуса с израелски туристи, които е трябвало да се превозят до хотел \"Хризантема\" в Слънчев бряг. Взривът поразява тежко единия автобус и засяга другия паркиран до него.: 1 българин - шофьора на автобуса Мустафа Кьосов на 36 години семеен с 11 годишно дете от село Юруково, 5 израелски туристи от Ришон ле Цион, Петах Тиква, Акра и атентатора, ранени са 35 души, 4 много тежко, 18 тежко и останалите леко ранени.Една по-леко ранените е българка - служителка на туристическата фирма \"Ортана\", посрещаща израелците. Освен 3-мата най-тежко ранени израелци всички останали 32 са върнати незабавно в Израел със специален израелски самолет без да са надлежно разпитани от българските власти., тъй като то е срещу канадския гражданин Хасан ел Хадж Хасан и австралиеца Мелиад Фара. Българската страна направи многократни усилия двамата обвиняеми да бъдат екстрадирани и изправени на съд у нас, но без успех. .", "date": "2018.06.13", "title": "Атентаторът от Сарафово свирил тягостни песни на скалите в Поморие"}
{"url": "https://news.bg/crime/zhena-naraga-mazha-si-pri-svada-v-burgas.html", "text": "Съпруга наръга с нож мъжа си в Бургас, съобщиха от Областната дирекция на МВР в града.Инцидентът станал вчера, 12 юни. Около 22.15 часа във Второ районно управление в Бургас постъпил сигнал, според който жена нанесла прободна рана спрямо съпруга си.Случката се развила в апартамент в блок 18 в комплекса \"Братя Миладинови\" в областния град. Между двамата съпрузи възникнал скандал. Тогава 38-годишната жена с инициали Н. М. наръгала 42-годишния си мъж в областта на корема. След това жената избягала от жилището.Изяснено е, че двамата били в процес на развод.Пострадалият е настанен за лечение в болницата в Бургас. Той е без опасност за живота.Полицаите в Бургас започнали разследване по случая. Те установили и задържали жената около 1 час след свадата.Работата по случая продължава.", "date": "2018.06.13", "title": "Жена наръга мъжа си при свада в Бургас"}
{"url": "https://news.bg/world/talibanite-obeshtavat-svetlo-badeshte-na-afganistantsite-sled-izteglyaneto-na-us-nashestvenitsite.html", "text": "Талибаните призоваха \"американските нашественици\" да напуснат Афганистан в съобщение, с което бележат края на Рамазана, уверявайки афганистанците, че ги чака светло бъдеще под ислямско управление. Екстремистите се похвалиха, че са освободили \"обширни райони\" в страната, информира \"Ройтерс\".Талибаните, които изненадващо обявиха тридневно прекратяване на огъня заради свещения за мюсюлманите месец, също заклеймиха решението на САЩ да преместят посолството си в Йерусалим, което \"още повече изобличава крайната омраза на американците към исляма\".Лидерът на талибаните шейх Хайбатула Ахунзада обяви в съобщение, че спасяването на афганистанците зависи от изтеглянето на \"американските и други окупационни сили\". Той отново призова за разговори със САЩ.\"\", отбеляза Aхунзада.\"Ние също гарантираме на нашата страна светло бъдеще, придружено с мир и просперитет с волята на Аллах\", добави той.Според него американските нашественици бомбардират села, градове, джамии, избиват невинни хора, принудително разселват хора и изтезават хиляди афганистанци в затвори.Ахунзада изтъкна, че талибаните са установили \"образцов мир\" в районите, които контролират.", "date": "2018.06.13", "title": "Талибаните обещават светло бъдеще на афганистанците след изтеглянето на US нашествениците"}
{"url": "https://news.bg/politics/levitsata-podkrepi-nedovolstvoto-na-prevozvachite.html", "text": "Левицата се срещна с автомобилните превозвачи. Лидерът Корнелия Нинова обяви пред медиите, че БСП изцяло застава зад исканията им. Те били притиснати от пакета за мобилност \"Макрон\", но получавали нов удар чрез Закона за автомобилната камара със задължението да членуват там.Това е абсолютно лобистки закон, отсече червеният лидер. Създавало се частно министерство на транспорта. Едно лице, близко до властта вече е запазило в търговския регистър името за регистрация, поясни Нинова. Още няма закон, но Миролюб Столарски вече се регистрира като представляващ камарата. Очаква се фирмите да внасят по 1000 лева членски внос в камарата. Чистият приход ще е 17 милиона лева.Представете си за каква арогантност става дума, изумена е Корнелия Нинова. Това решение убивало малките и средни превозвачи. Левицата е против закона и настоява той да бъде изтеглен и изобщо да не влиза в зала.Димитър Димитров също е против този закон. Превозвачите ще се срещнат и с други групи. Конкурент ще преценява дали друга фирма ще получи лиценз, обясни Димитров. Той е категоричен, че се нарушава свободната търговия.На четири кръгли маси е подложен Законът за автомобилните превози. Исканията на бранша са взети под внимание. Това стана ясно от отговора на Станислав Иванов за притесненията на бранша. Не било ясно кой ще е председател на камарата и какъв ще е членския внос. Щяло да се реши в зала \"Арена Армеец от всички лицензирани превозвачи. Превозвачите в момента били разделени в множество организации. Тази камара ще издава единствено два документа, посочи Иванов. А за регистрацията на Миролюб Столарски герберът обясни, че той е прехвърлил на КРИБ името на камарата. В това нямало проблем, по думите му.", "date": "2018.06.13", "title": "Левицата подкрепи недоволството на превозвачите"}
{"url": "https://news.bg/crime/hvanaha-29-godishen-motorist-s-3-vida-droga-v-kravta.html", "text": "Полицаите в Созопол заловиха 29-годишен дрогиран шофьор, управлявал мотор след употребата на 3 различни вида наркотици.Мъжът е спрян за проверка минути преди полунощ вчера, 12 юни.Той управлявал мотор с бургаска регистрация по улица \"Републиканска\", а полицаите го спрели до магазин \"Болеро\", съобщиха от Областната дирекция на МВР в Бургас.По време на проверката на 29-годишния моторист униформените установили, че същият шофира след употребата на наркотични вещества.При направения тест станало ясно, че мъжът кара след употребата на 3 различни вида дрога - марихуана, амфетамини и метамфетамини.Опасният водач е задържан за срок до 24 часа. По случая е образувано бързо досъдебно производство.", "date": "2018.06.13", "title": "Хванаха 29-годишен моторист с 3 вида дрога в кръвта"}
{"url": "https://news.bg/politics/borisov-sdava-vlastta-do-mesetsi-uvereni-ot-demokratichna-balgariya.html", "text": "\"Господин Борисов няма да иска по негово време да гърмят гнили ябълки от напреднала ферментация. Сигурен съм, че ще поиска да прехвърли това удоволствие на Корнелия Нинова\". Това каза Христо Иванов на пресконференция на Демократична България в коментар на въпрос кога вижда следващите избори.Иванов посочи, че това също така ще бъде ключов аргумент за неговата кандидатура за президент след няколко години.\"От гледна точка на тази логика очаквам той да намери начин да слезе от властта около януари месец. Единственото обяснение за неговата челобитнина в Москва беше опит да си осигури, когато слезе от властта гаранции геополитически, че няма да го вкарат в затвора, за да може да се кандидатира за президент. Това е една малка пречка, която би могла да възникне и затова търча при Путин по този унизителен начин, защото няма нито икономическа, нито политическа логика в това да завиеш толкова рязко към Москва\", коментира Иванов.Бившият правосъден министър бе категоричен, че единствената логика е неговото лично оцеляване - да не се повтори 2013-та година. \"Защото 13-та година свърши добре за г-н Борисов, но почна зле - щеше да влиза в затвора. Въпросът сега е да свърши също толкова добре, но да не почва зле с този риск\", припомни Иванов.По време на пресконференцията Иванов заяви, че се намираме в сезона на преразпределение на власти. \"Това ще доведе до избори рано или късно след няколко месеца. Въпросът е българското общество да направи разлика между тези, които наричат нещата с имената им и са готови да се борят за реални промени и онези, които искат да продължават по старому с малки изменения в персоналния състав\", посочи той.\"Авгиевите обори на българската държавност пак се клатят. Техните обитатели нервно се раздвижиха. Избирателната кокоша слепота на прокуратурата беше прекъсната и тя изведнъж започна да забелязва неща, които по площадите на София и на други градове се крещи, за които истинската опозиция от Демократична България крещи от години\", каза Иванов.Той бе категоричен, че очаква преразпределение на собствеността в банките, преразпределение на собственост в медиите, преразпределение на собствености и икономическо влияние в енергийния сектор.\"Някой трябва да финансира Гинка, някой трябва да осигури онази банкова гаранция за \"Южен поток\", която предния път стана причина КТБ да бъде срутено. Въпросът е: кой ще ни даде пари, някой трябва да поеме отговорността, когато започнат сериозни стрес тестове на банките ще лъснат всички гнили ябълки, които досега БНБ прикриваше усилено.Цеко Минев трябва да бъде натиснат да продаде своя дял в Първа Инвестиционна банка, каза Иванов.Това, което виждаме е поредното доказателство, че българската прокуратура не е прокуратура - тя е източник на корупция, източник на нелегитимна власт и на нелегитимно преразпределение на икономическо влияние\", коментира още Иванов.Той попита: Защо прокуратурата дава указание на МС, а не повдига обвинение? Защо се вижда само тази част от картината, а не се вижда пълната картина, изразена в множество сигнали?По думите му фактът, че прокуратурата се плесна по челото и видя, че имаме едни сигнали, които досега са били замитани - визира казуса с \"Юлен\" и решението на Прокуратурата да даде препоръки на Министерски съвет за възстановяване на разпоредбите на концесионния договор е доказателство, че сме в състояние на хипотезата на чл. 123 на Конституцията, ал. 3. Тя дава основание за освобождаване на магистрати включително на главния прокурор, допълни Иванов.", "date": "2018.06.13", "title": "Борисов сдава властта до месеци, уверени от Демократична България"}
{"url": "https://news.bg/int-politics/tramp-obyavi-veche-nyama-yadrena-zaplaha-ot-severna-koreya-spete-spokoyno.html", "text": "Президентът на САЩ Доналд Тръмп обяви в \"Туитър\" веднага след кацането си в САЩ, че повече нямало ядрена заплаха от страна на Северна Корея.\"Тъкмо се приземих - дълго пътуване, но сега всички могат да се чувстват по-сигурно от деня, в който встъпих в длъжност. Вече няма ядрена заплаха от страна на Северна Корея. Срещата с Ким Чен-ун беше интересна и много положителен опит. Северна Корея има голям потенциал за бъдещето!\", написа Тръмп в профила си в социалната мрежа.В друг туит американският държавен глава пък коментира, че \"преди да встъпя в длъжност хората предполагаха, че отиваме на война със Северна Корея. Президентът Обама заяви, че Северна Корея е нашият най-голям и най-опасен проблем. Вече не - спете спокойно тази вечер!\"Вчера Тръмп и севернокорейският вожд Ким Чен-ун се , което беше първата среща между действащ американски президент и държавен ръководител на Северна Корея в историята. След срещата те излязоха със съвместна декларация, в която Северна Корея само и единствено обеща да \"се ангажира да работи за пълно ядрено разоръжаване на Корейския полуостров\".Критиците в САЩ обявиха, че Тръмп е отстъпил твърде много на срещата, което е дало на Ким отдавна търсена от него позиция в международните отношения. похвалиха срещата между Ким и Тръмп като ярък успех, подчертавайки отстъпките на американския президент и перспективата за нова епоха на мир и просперитет на Корейския полуостров.", "date": "2018.06.13", "title": "Тръмп обяви: Вече няма ядрена заплаха от Северна Корея - спете спокойно  "}
{"url": "https://news.bg/crime/789-narusheniya-ustanovi-proverka-za-kolani-v-avtobusite.html", "text": "ВАП разпореди проверка за спазване на задължението за ползване на обезопасителни колани от водачите и пътниците в моторни превозни средства. За четири седмици са установени 789 нарушения.Върховна административна прокуратура се е самосезирала по информация в медиите, че неизползването на колани, води до увеличаване на пострадалите при произшествия с автобуси. Изпълнението на това задължение е важно за живота и здравето на хората и следва да е повсеместно. Правомощията за контрол и налагане на санкции за неизползването на обезопасителни колани са възложени на органите на МВР.В периода 23 април - 29 април са проведени ежедневни проверки на моторни превозни средства за превоз на пътници и товари, като са установени 239 случая за неизползване на предпазни колани от водачи или пътници в автобуси.От 30 април до 6 май са констатирани 218 нарушения, касаещи използването на обезопасителни колани от водачи и пътници в пътни превозни средства.От 14 май до 20 май са установени 237 случая за неизползване на предпазни колани от водачи на товарни превозни средства и 83 случая при водачи или пътници в автобуси.В предходен период 26 февруари - 4 март са установени 194 нарушения, като 21 от тях са свързани с неизползването на обезопасителни колани.От директора на Главна дирекция \"Национална полиция\" е поет ангажимент проверките да се извършват периодично през цялата година.Припомняме някои от инцидентите в последните месеци, на 6 март на пътя между Варна и Добрич. Мъж загина на 8 март, при , удариха се ТИР и автобус. На 22 март, удариха се автобус, ТИР и две коли. на 1 април в района на Севлиево.На 13 април на автомагистрала \"Тракия\" в района на Вакарел. На 19 април, , същият ден  край местността Дервена. На 6 май, при 14-и километър на АМ \"Хемус\" .На 17 май, , петима от пътниците в автобуса пострадаха.На 22 май, , тежко пострада шофьорът на колата. На 23 май, ТИР с турска регистрация , двама души пострадаха тежко.На 28 май, а. В автобуса пътуваха седем деца. Децата, както и водачът на рейса, пострадаха при удара. Същият ден  на пътя София-Русе.Жената, пострада тежко на 29 май при катастрофата с училищен автобус. Тя управляваше лека кола, която се , област Разград.", "date": "2018.06.13", "title": "789 нарушения установи проверка за колани в автобусите"}
{"url": "https://news.bg/politics/100-hilyadi-podpisa-protiv-evroto-sabrali-vazrazhdane.html", "text": "Българската икономика не е готова за въвеждане на еврото. Влизането в еврозоната е загуба на суверенитет. Това са мотивите на партия \"Възраждане\" и на Отечествения съюз, с които организират подписка за национален референдум за приемането на еврото.Въпросът, който задават към гражданите е: \"Против ли сте въвеждането на еврото като официална валута на Р България\". Очакванията са подписката да приключи до 23 юли.На пресконференция в БТА председателят на партия \"Възраждане\" Костадин Костадинов отчете . Ако съберат 200 000 подписа, ще ги внесат в Народното събрание с искане да бъде организирано общонационално допитване.Според закона, подписката, започнала на 23 април има 3 месеца да бъде приключена. Ако се съберат повече от 400 000 подписа, ще бъдат внесени при президента за насрочване на референдум. За да е валиден референдумът, трябва да има над 50 % положителен отговор.\"Получаваме подписи от Гърция, Холандия, Ирландия, даже от Исландия. Настроението на всички българи в чужбина е срещу приемане на еврото. Мнозина от чужденците, чиито страни са в еврозоната, споделят скептицизма ни\", заяви Костадинов.Българското правителство не обича да се съобразява с българските граждани, а слуша чужди посолства, е мнението на лидера на \"Възраждане\".Председателят на Отечествения съюз Симеон Симеонов запита защо никой не се натиска да влиза в еврозоната. Ние защо се разбързахме - по никое време един кабинет, който е едва седи съшит.Не може вицепремиер ( (Николина Ангелкова - б.р.) и от това да не последва нищо. Не може друг да говори по други въпроси и в същото време в ресора му да се случва какво ли не, възмути се Симеонов.Икономическата мотивация срещу въвеждане на еврото е, че Българската икономика не е готова за въвеждане на еврото. Подобни проблеми има във всяка една европейска държава. Губим ли валутата, губим държавния си суверенитет, отсече Костадинов.В еврозоната няма механизъм за възстановяване на национална валута. Буферът на валутния борд е над 40 млрд. лева. При влизане в еврозоната тези пари влизат в бюджета - т.е. в джоба на Бойко Борисов, обясни Костадинов.Според него, парите ще отидат там, защото в последните 10 г. ни управлява тази върхушка. \"Те опоскаха 16 млрд. дълг, който не знае къде е, та за 40 млрд. ...\", заяви Костадинов.Според него, влизането на страната ни в еврозоната е изключително важен външен политически ход, който ще бъде взет на тъмно. Затова е важна подкрепата на гражданските организации.Според председателя на Отечествения съюз Симеон Симеонов крайно време е управляващите да се допитват до народа по възлови проблеми.\"Неолиберализмът вече не е модерен. В Европа разумният национализъм все повече завладява политическите системи и фактори. Ще чуем всякакъв агитационно-пропаганден стил, който не се различава от стила на 1950-те години на Сталинизма\", обясни председателят на Отечествения съюз.Костадин Костадинов от \"Възраждане\" обясни, че според новия брюкселски регламен, гражданинът трябва да попълни отделни декларации за три от чувствителните разрешния - за адреса, за трите си имена, за ЕГН-то си.По този начин на всяка страница, където има 20 подписа, трябва да има 60 съпътстващи страници, че подписалите са съгласни. Трябва да съберем минимум 200 хил. подписа - това са 10 000 листа с около още 600 хил. листа хартия, потвърждаващи съгласие.Самият закон връзва ръцете на гражданските инициативи, каза Костадинов по адрес на новия регламент GDPR. За партиите изискванията са различни. Тази брюкселска инициатива уби гражданското общество, категоричен е Костадинов.Той обясни и някои спънки, които са имали при организиране на подписката. \"Законът ни дава 3 месеца, в Казанлък имахме разрешение до 20 май. Режимът е уведомителен, а кметицата на града изпрати полиция и жандармерия. Бяха отвели учител по български да го арестуват, разказа премеждията си в града на розите Костадинов.След като изрази съболезнования за семействата на загиналите пилоти, лидерът на \"Възраждане\" припомни, че в социалните мрежи са поискали оставка на военния министър Каракачанов заради .Като мотив за оставката Костадинов обясни тоталната неспособност на този . За година в мирно време загубихме повече вертолети отколкото Русия в Сирия. За офицерите какво да кажем - човешкият живот няма цена. През нощта, когато министърът се появи по телевизията, той не изглеждаше много трезвен. Говореше за модернизация. Вие 4 години управлявате България, защо не сте се разбрали за модернизацията, запита реторично Костадинов.Този вертолет () водеше парада на 6 май над София. Ако беше паднал тогава..., запита реторично лидерът на \"Възраждане\". Той припомни, че четири години патриотите управляват (министерството на отбраната - б.р.), тъй като зам.-министър Димитър Кюмюрджиев е техен зам.-военен министър от 2014 г.", "date": "2018.06.13", "title": "100 хиляди подписа против еврото събрали \"Възраждане\""}
{"url": "https://news.bg/politics/gerb-se-razgranichi-ot-svoy-obshtinar-v-lovech.html", "text": "От ГЕРБ се разграничиха от арестуваната си общинарка в Ловеч Йовка Тодорова. Това стана малко след като бе публикувана информацията за нейния арест.Обвинението срещу нея е за длъжностно престъпление, от което според разследването, са настъпили значителни вредни последици в размер на 117 300 лв. за Агенцията по заетостта, пише \"\".Партийното ръководство на ГЕРБ се разграничи от действията на Тодорова: \"От ПП ГЕРБ никога и по никакъв начин не сме разпъвали политически чадър над никого. Както неведнъж сме показвали, ние сме безкомпромисни към хора, които уронват името на партията с поведението и действията си. Очакваме разследващите и правораздавателни органи да си свършат работата\", се казва още в позицията на ловешките структури на партията.ДАНС и полиция са претърсили офисите и са иззели документация, уличаваща Тодорова. Тя е член е на две комисии: Постоянна комисия по общинска собственост, устройство на територията, комунални дейности, екология и транспорт и Постоянна комисия за децата, младежта, спорта и НПО.Йовка Тодорова е експерт, ръководи отдел, отговарящ за програмите, по които се провеждат шофьорски курсове на безработни. Според схемата за източване, тя водела списъците, в които фигурирали фиктивно 20-30 души или реалните часовете, предвидени за обучение, били по-малко.За длъжностно престъпление Законът предвижда наказание от 1 до 8 години лишаване от свобода. ", "date": "2018.06.13", "title": "ГЕРБ се разграничи от свой общинар в Ловеч"}
{"url": "https://news.bg/crime/shefat-na-mvr-za-oblast-sofiya-podade-raport-za-pensionirane.html", "text": "Директорът на Областната дирекция на МВР в София комисар Георги Григоров е подал рапорт за пенсиониране, съобщи БНР.Мотивите за рапорта не се посочват официално, но се предполага, че решението на Григоров е свързано със случая около избягалия затворник Владимир Пелов и неговото убийство в Ботевград.Предположението е мотивирано от факта, че Районното полицейско управление в Ботевград, което понесе критики след убийството, е под обхвата на Областната дирекция на МВР - София.Вчера Григоров коментира информация около убийството на Пелов. Той заяви, че Марио Панчев, който уби Пелов, но впоследствие също почина, е сигнализирал властите, че се чувства застрашен от бягството на Пелов от Централния софийски затвор.", "date": "2018.06.13", "title": "Шефът на МВР за област София подаде рапорт за пенсиониране"}
{"url": "https://news.bg/world/iran-plashi-s-nov-yadren-reaktor-ako-sdelkata-se-provali.html", "text": "Иран може да изгради нов ядрен реактор, ако се прекрати изпълнението на Съвместния всеобхватен план за действие. Това заяви говорител на Организацията за атомна енергия на Ислямската република, цитиран от агенции.Той предупреди, че страната ще възобнови процеса по обогатяване на уран, ако ядрената сделка се провали.Бехруз Камалванди отбеляза в интервю за Young Journalists Club, че страната се подготвя да изгради нов ядрен реактор в Арак, ако спре изпълнението на сделката.На 8 май президентът на САЩ Доналд Тръмп изтегли страната от споразумението, тъй като смята, че Техеран го нарушава.", "date": "2018.06.13", "title": "Иран плаши с нов ядрен реактор, ако сделката се провали"}
{"url": "https://news.bg/world/sasht-kanada-i-meksiko-domakini-na-svetovnoto-parvenstvo-po-futbol-prez-2026-a.html", "text": "Световното първенство по футбол през 2026 г. ще се проведе в САЩ, Канада и Мексико, след като тяхната съвместна кандидатура победи тази на Мароко, съобщават световните информационни агенции.Обединената кандидатура беше избрана от страните членки на световната футболна централа ФИФА, печелейки 134 гласа, докато за Мароко са гласували 65 страни.Световното първенство през 2026 г. ще бъде най-голямото в историята - с 48 отбора, играещи 80 мача в продължение на 34 дни.\"Футболът е единственият победител. Всички сме обединени от футбола\", изтъкна президентът на американската футболна федерация Карлос Кордейро.От общо 211 страни членки на ФИФА, 200 са гласували по време на 68-ия конгрес на ФИФА в Москва, като 104 гласа бяха минимално необходимите за победа.Канада, Мексико, Мароко и САЩ не са участвали в гласуването, докато Гана е отсъствала, след като правителството на страната обяви, че е разпуснало местната футболна федерация на фона на твърденията за \"масова\" корупция.Три американски територии - Гуам, Американските Вирджински острови и Пуерто Рико - са били сред останалите страни членки, които не са гласували.И Мексико (през 1970 и 1986 г.), и САЩ (през 1994 г.) вече са били домакини на Световно първенство. Канада организира Световното първенство по футбол за жени през 2015 г.", "date": "2018.06.13", "title": "САЩ, Канада и Мексико - домакини на Световното първенство по футбол през 2026-а"}
{"url": "https://news.bg/world/makedoniya-ima-shans-da-se-prisaedini-kam-es-vyarva-viena.html", "text": "Канцлерът на Австрия Себастиан Курц заяви, че страната му е на мнение, че Македония има шанс да се присъедини към ЕС, след като постигна споразумение с Гърция за разрешаване на спора за името, информира \"Ройтерс\".Вчера премиерът на Македония Зоран Заев обяви, че са договорили официалното име да е Република Северна Македония. В момента държавата членува в ООН под временното име Бивш югославска република Македония., каза Курц на пресконференция по време на визита в Берлин.", "date": "2018.06.13", "title": "Македония има шанс да се присъедини към ЕС, вярва Виена"}
{"url": "https://news.bg/int-politics/solomon-pasi-sreshtata-tramp-kim-mozheshe-da-e-v-sofiya.html", "text": "\"Ако преди 11 години ЕС беше приел идеята на България да бъде по-активен в преговорите със Северна Корея, имаше голяма вероятност срещата между Доналд Тръмп и Ким Чен-ун да е в София, а не в Сингапур.\" Това заяви пред bTV бившият министър на външните работи Соломон Паси във връзка с Доналд Тръмп и Ким Чен-ун.По думите на Паси България е единствената европейска страна, която има реален принос за отношенията на Северна Корея с останалия свят. Според него през 2007 г. \"успешната българска мисия доведе до доброволното срутване на кулата за охладителна вода на ядрената установка в Йонбьон и това беше наш успех, който за съжаление ЕС не припозна\".\"Смятам, че ще бъде много положително за страната ни следващата среща между двамата лидери да е в София\", замечта се бившият министър.Той коментира и целите на двамата лидери.Целите на Тръмп били да бъде преизбран за президент през 2020 година и да получи Нобелова награда за мир. Според Паси е възможно двамата лидери да си поделят наградата.\"Общата цел на двамата е \"аз ти давам всичко, ако ти ми дадеш всичко\", което в крайна сметка ще се случи\", посочи още той.Ким имал три основни цели по отношение на политиката със САЩ. \"Ким Чен-ун иска да се среща с Тръмп колкото се може по-често, по-възможност всеки месец. Дори изтече информация, че следващия месец планират среща в Пхенян. Втората цел на Ким е Северна Корея да подпише мирен договор със САЩ, а третата е Ким да остане пожизнен лидер на Северна Корея, което изглежда доста възможно\", обясни Паси.Дипломатът коментира и , когато Тръмп отказа да подпише общата декларация. \"Тръмп им каза, че има собствен дневен ред, но те му отговориха, че ще наложат тарифи за производства, които се правят в щати, които са подкрепили Тръмп на изборите, така че ще бъдат селекционирани\", обясни Паси.", "date": "2018.06.13", "title": "Соломон Паси: Срещата Тръмп-Ким можеше да е в София"}
{"url": "https://news.bg/world/poroshenko-tanap-ni-dostavya-gaz-ot-azerbaydzhan-prez-balgariya-i-rumaniya.html", "text": "Президентът на Украйна Петро Порошенко съобщи, че страната му ще получава газ чрез новата газова тръба ТАНАП през България и Румъния, информира Ukrinform.Той съобщи новината по време на официалната церемония по откриването на газопровода в Турция във вторник.Работата по проекта за построяването на Трансанадолския газопровод започна през март 2015 г. Планира се той да доставя в Западна Европа газ от азербайджанското находище \"Шах Дениз 2\".TANAP представлява цяла система от газопроводи от грузинско-турската до турско-гръцката граница, включваща и морски участък. Капацитетът на газопровода - с обща дължина около 1850 километра, е най-малко 16 милиарда кубични метра.\"Украйна подкрепя този проект с абсолютно всички възможни ресурси и ние ви благодарим за това\", каза той и съобщи, че е договорено Украйна да диверсифицира енергийните доставки и да получава газ чрез тази тръба през България и Румъния.Порошенко подчерта, че страната му винаги ще подкрепя финансово ефективни европейски инициативи за диверсификация на енергийните източници.По думите му Киев разчита на Турция и Азербайджан за подсигуряване на енергийните нужди на Украйна чрез алтернативни пътища.Украинският президент е убеден, че проектът допринася за енергийната сигурност на Европа.", "date": "2018.06.13", "title": "Порошенко: ТАНАП ни доставя газ от Азербайджан през България и Румъния"}
{"url": "https://news.bg/crime/v-lovech-arestuvaha-obshtinar-ot-gerb.html", "text": "Арестуваха общинския съветник от групата на ГЕРБ в Ловеч Йовка Тодорова за 72 часа. Тя е с обвинение за длъжностно престъпление като служител в дирекция \"Бюро по труда\" в Ловеч, съобщи БНР.Досъдебното производство за длъжностно престъпление е образувано от Окръжната прокуратура в Ловеч. То е за предоставяне на безвъзмездна финансова помощ от Агенцията по заетостта, но без да се уточнява името на задържаното лице.Уточняването на името е от източници на общественото радио. Тя е привлечена като обвиняема за извършване на рекламна дейност с цел имотна облага чрез насочване на кандидати за обучение към конкретна фирма, която е извършвала обучението под формата на ваучери на значителна стойност.Нанесените щети за Агенцията по заетостта са за над 117 000 лева.", "date": "2018.06.13", "title": "В Ловеч арестуваха общинар от ГЕРБ"}
{"url": "https://news.bg/crime/nameriha-hrani-s-iztekal-srok-vav-veliko-tarnovo.html", "text": "Хранителни продукти с изтекъл срок на годност иззеха служители на ОДМВР - Велико Търново при проверка в склад за търговия на едро.В склада се съхраняват хранителни стоки - предимно млечни продукти, с изтекъл срок на годност, както и такива, чиито опаковки са с подменени стикери, указващи срока на годност.В помещението са открити и иззети и множество отпечатани стикери и етикети за хранителни продукти, както и компютърна техника за изготвянето им. Установен е собственикът на склада.По случая в ОДМВР - В. Търново е започнато досъдебно производство, работата по което продължава под наблюдението на прокуратурата.", "date": "2018.06.13", "title": "Намериха храни с изтекъл срок във Велико Търново"}
{"url": "https://news.bg/world/balkanite-dnes-sa-po-dobro-myasto-hvali-albaniya-progresivnite-tsipras-i-zaev.html", "text": "Албания приветства споразумението между Гърция и Македония за разрешаване на дългогодишния спор за името, информира АП.Албанският премиер Еди Рама нарече колегите си от Гърция и Македония \"двама прогресивни лидери\" и написа в \"Туитър\": \"\".Етническите албанци представляват около ¼ от населението на Македония, което е около 2,1 милиона души.Албанският външен министър Дитмир Бушати също поздрави \"нашите съседи и приятели\" за \"успешното споразумение\", което според него води до превръщане на Балканите в част от \"евроатлантическото семейство\".Албания и Македония се надяват да започнат преговори за членство с ЕС. През април Европейската комисия одобри старт на предприсъединителните преговори. Крайното решение се очаква на срещата на Европейския съвет в края на месеца.", "date": "2018.06.13", "title": "Балканите днес са по-добро място, хвали Албания „прогресивните” Ципрас и Заев "}
{"url": "https://news.bg/int-politics/v-severna-koreya-praznuvat-golyamata-pobeda-na-vozhda-kim.html", "text": "Северна Корея отбеляза историческата среща между американския президент Доналд Тръмп и севернокорейския вожд Ким Чен-ун като голяма победа за страната, като държавните медии в изолираната комунистическа държава съобщават, че САЩ възнамеряват да отменят санкциите.Двамата държавни ръководители се срещнаха вчера, като подписаха кратка декларация за ядреното разоръжаване на Корейския полуостров и намаляване на напрежението.Тръмп заяви след срещата, че санкциите ще останат в сила засега, но ще бъдат отменени, когато \"ядрените оръжия вече не са фактор\".Той също така обяви неочаквано прекратяване на съвместните военни учения между Южна Корея и САЩ. Това действие, за което Пхенян настоява отдавна, се разглежда като голяма отстъпка към Северна Корея и изненада американските съюзници в региона.Пентагонът след това се опита да успокои съюзниците си, като увери, че ангажиментите му към сигурността им са \"непреклонни\".Държавните медии в Северна Корея са строго контролирани от режима, като действията на властите се отразяват само и единствено в положителна светлина. Те рядко съобщават за действията на Ким Чен-ун в реално време.Ала срещата на върха в Сингапур беше водеща новина днес, като са публикувани множество снимки на Ким заедно с Тръмп. Печатният официоз \"Родон Синмун\" нарича срещата \"срещата на столетието\" на заглавната си страница.Държавната новинарска агенция KCNA публикува ентусиазирана статия на английски, в която се приветстват разговорите като историческо скъсване с миналото.В декларацията, подписана в края на срещата, се изтъква, че двете страни ще си сътрудничат за постигането на \"нови отношения\", докато САЩ ще предоставят \"гаранции за сигурността\" на Северна Корея.В замяна на това Пхенян се \"ангажира да работи за пълно ядрено разоръжаване на Корейския полуостров\", се казва в документа.Повечето западни наблюдатели подчертаха, че споразумението включва значителни отстъпки от страна на САЩ, като същевременно не включва нови ангажименти от страна на Северна Корея, нито подробности за това как може да бъде постигнато ядрено разоръжаване.KCNA се съсредоточи върху тези елементи, определяйки ги като голям пробив за Северна Корея.\"Тръмп изрази намерението си да прекрати съвместните военни учения между САЩ и Южна Корея, предложи гаранции за сигурността на Северна Корея и вдигане на санкциите срещу нея, заедно с напредъка в подобряването на взаимоотношенията чрез диалог и преговори\", се посочва в статията на KCNA.Въпреки че не беше част от съвместната декларация, Тръмп заяви след срещата с Ким, че санкциите \"ще бъдат отменени, веднага щом САЩ са сигурни, че ядрените оръжия вече не са фактор\". Той също така коментира, че се надява това да стане скоро.Описвайки двамата държавни ръководители като равни на срещата, KCNA цитира Ким да казва, че е спешно \"да се вземе смело решение за прекратяване на дразнещите и враждебни военни действия един срещу друг\".KCNA също така съобщава, че двамата лидери са се разбрали да се посетят взаимно съответно в САЩ и Северна Корея.", "date": "2018.06.13", "title": "В Северна Корея празнуват голямата победа на вожда Ким  "}
{"url": "https://news.bg/energy/karanikolov-vidya-otkrivaneto-na-tanap.html", "text": "Министърът на икономиката Емил Караниколов беше официален гост на церемонията по влизане в експлоатация на Трансанадолския газопровод ТАНАП, която се проведе в турския град Ескишехир.Караниколов присъства като представител на българското правителство.Газопроводът беше открит от президентите на Турция Реджеп Ердоган и Азербайджан Илхам Алиев. Сред гостите бяха още и държавните глави на Украйна Петро Порошенко и на Сърбия Александър Вучич.Министър Караниколов е потвърдил подкрепата на българската страна за развитието на Южния газов коридор, чиято неразделна част е газопроводът ТАНАП. Проектът укрепва енергийната сигурност на Европа и гарантира сигурността на газовите доставки чрез диверсификация на източниците и на маршрутите, съобщиха от пресслужбата на ресорното министерство.ТАНАП е важен проект от инфраструктурата на Южния газов коридор, осигуряващ доставките и транзита през територията на Турция към Югоизточна и Южна Европа на договорените обеми азербайджански природен газ.България е част от развитието на Южния газов коридор чрез проектите си за интерконектори Гърция - България (IGB) и Турция - България (ITB).Двата интерконектора чрез българската национална газопреносна система и интерконекторите с Румъния и Сърбия ще осигурят достъпа до Южния газов коридор и на другите страни от региона на Югоизточна и Централна Европа.", "date": "2018.06.13", "title": "Караниколов видя откриването на ТАНАП"}
{"url": "https://news.bg/politics/bsp-iska-garantsii-za-imeto-severna-makedoniya.html", "text": "БСП иска гаранции, че югозападната ни съседка няма да има териториални или исторически претенции към нас с новото име Северна Македония. България е признала нашата югозападна съседка под името Република Македония, припомни пред медиите в Народното събрание бившият външен министър Кристиян Вигенин.Левицата оценява усилията на двамата премиери на Македония и на Гърция да постигнат съгласие по спора за името.Името Северна Македония съдържа географско определение, което е в противоречие с многократно изразявана позиция от поредица правителства и президенти. Това трябва да бъде отчетено и от сегашното българско правителство, допълни червеният депутат.БСП иска спешно да разбере какви гаранции ще изиска българското правителство, че това име няма да бъде предпоставка за претенции към нас.Вигенин предлага началото на преговорите за членство на Македония в ЕС да бъде обвързан с такива гаранции.Депутатите от \"Обединени патриоти\" също приветстват постигнатото съгласие межди Гърция и Македония за името.Юлиян Ангелов от ВМРО посочи, че един проблем на Балканите ще бъде решен. Когато държавите около България са стабилни, тогава и българската държава ще е по-успешна и стабилна, смята той.Патриотите ще следят дали Македония ще изпълнява договора за добросъседство. БСП трябва да изкупят вината си затова, че съществува македонска нация, заяви Ангелов.Не е грешка географското понятие в името на Македония. В договора за добросъседство имало гаранции, че югозападната ни съседка няма да има претенции към нас. Няма лошо да се споменават общите исторически личности, по мнението на Юлиян Ангелов.", "date": "2018.06.13", "title": "БСП иска гаранции за името Северна Македония"}
{"url": "https://news.bg/economics/firma-s-kapital-ot-100-lv-sprya-porachkata-za-gkpp-rudozem-ksanti.html", "text": "Фирма спря обществената поръчка за изграждането на Граничния контролно-пропускателен пункт \"Рудозем - Ксанти\", съобщи БНР.Въпросната фирма е регистрирана за продажба на коли, мотори и мотопеди.Прогнозната стойност на обекта е 17.4 милиона лева. Процедурата обаче е спряна от еднолично дружество от Дупница.Според справка в търговския регистър фирмата е била собственост на мъж от Кюстендил. През месец март 2017 година фирмата е продадена.Справката показва и че фирмата е капитал в размер на 100 лева.Дружеството никога не е било вписвано в Камарата на строителите.Припомняме, обществената поръчка за  беше стартирана през миналия месец май от областния управител на Смолян Недялко Славов.Изграждането на пункта е от особен интерес за жителите на Смолян, защото се очаква по този начин да се съживи бизнесът в населените места по продължение на второкласния път от Пловдив до Смолян и Рудозем, а от там и до гръцкия областен център Ксанти.", "date": "2018.06.13", "title": "Фирма с капитал от 100 лв. спря поръчката за ГКПП \"Рудозем - Ксанти\""}
{"url": "https://news.bg/world/tramp-stresna-sayuznitsite-si-s-reshenieto-za-voennite-ucheniya-na-koreyskiya-poluostrov.html", "text": "Изненадващото решение на президента на САЩ Доналд Тръмп да прекрати съвместните военни учения с Южна Корея, което изглежда е слисало американските и южнокорейските въоръжени сили, продължава да създава объркване и да предизвика тревога, информира ДПА.Тръмп съобщи, че САЩ трябва да прекратят военните учения на Корейския полуостров след историческата си среща с лидера на КНДР Ким Чен-ун в Сингапур във вторник, въпреки че решението не е включено в сключеното между двамата споразумение.Военните учения на полуострова отдавна са възприемани от Севера като провокация и прекратяването им ще се възприеме като голяма отстъпа на САЩ.Пентагонът обаче увери съюзниците си. Говорителят на военното министерство на САЩ Дана Уайт заяви: \"Нашият алианс остава непоклатим\".Япония изрази тревогата си от решението на Тръмп. Министърът на отбраната на азиатската държава Ицунори Онодера заяви, че ученията играят \"важна роля за сигурността на Източна Азия\" и добави, че Токио ще продължи да оказва натиск върху Пхенян да се откаже от ядрените оръжия.\"Бихме искали да призовем Северна Корея да промени политиката си по забележим начин\", изтъкна той.Говорител на президента на Южна Корея коментира, че Сеул трябва да изясни \"смисъла и намерението\" на Тръмп с направените от него коментари, който заяви, че иска да прибере американските войници от полуострова.Командването на САЩ в Южна Корея обяви в съобщение, че не е получило нови указания за регулярните военни учения в региона, включително и за игрите Ulchi Freedom Guardian, които са планирани за август.Днес държавният секретар на САЩ Майк Помпео ще посети Южна Корея и лично ще осведоми президента Мун Дже-ун за проведената във вторник среща. Външните министри на Япония и Южна Корея също ще се присъединят на тристранни разговори по време на посещението на Помпео.Американски медии коментират, че прекратяването на игрите води до объркване в редиците на Републиканската партия, след като говорител на вицепрезидента Майк Пенс беше принуден да отрича, че Пенс е в противоречие с държавния глава за военните игри.\"Вицепрезидентът не е казвал, че военните учения с Южна Корея ще продължат\", подчерта говорителят.", "date": "2018.06.13", "title": "Тръмп стресна съюзниците си с решението за военните учения на Корейския полуостров"}
{"url": "https://news.bg/int-politics/opozitsiyata-v-gartsiya-byasna-na-sporazumenieto-s-makedoniya-za-imeto.html", "text": "Ръководителят на основната опозиционна партия в Гърция разкритикува постигнатото споразумение между Гърция и Македония за прекратяване на продължаващия от десетилетия спор за името на югозападната ни съседка, определяйки го като \"дълбоко проблематично\", съобщава \"Асошиейтед прес\".Председателят на дясноконсервативната партия \"Нова демокрация\" Кириакос Мицотакис призова гръцкия президент Прокопис Павлопулос да се намеси, за да може споразумението да бъде обсъдено в парламента, преди да бъде подписано, а не след това.Споразумението, съгласно което Македония ще промени името си на Република Северна Македония, се очаква да бъде подписано този уикенд.Спорът за името тровеше отношенията между двете страни, откакто Македония обяви независимост от Югославия през 1991 г. Гърция поиска северният ѝ съсед да промени името си, изтъквайки, че терминът \"Македония\" предполага претенции към територията и древното наследство на северната провинция в Гърция със същото име.", "date": "2018.06.13", "title": "Опозицията в Гърция бясна на споразумението с Македония за името"}
{"url": "https://news.bg/world/irlandiya-shte-provede-referendum-za-dekriminalizirane-na-bogohulstvoto.html", "text": "През октомври Ирландия ще проведе референдум за премахване на закононарушението в богохулство от конституцията на страната.Това съобщи министърът на правосъдието и равноправието на Ирландия Чарли Фланаган, цитиран от \"Гардиън\".Ирландското правителство одобри изготвянето на законопроект за премахване на богохулството като част от ангажимент за конституционна реформа. Референдумът най-вероятно ще се проведе на същия ден с президентските избори.През миналия месец Ирландия гласува на референдум, който разреши абортите. Ирландски министри разглеждат допитването като основа за цялостна промяна на страната, която е една от консервативните в Европа в социално отношение от няколко десетилетия. Правителството иска да прокара конституционни промени.", "date": "2018.06.13", "title": "Ирландия ще проведе референдум за декриминализиране на богохулството"}
{"url": "https://news.bg/int-politics/evropa-riskuva-da-se-varne-kam-igrite-na-sila-ot-19-ti-vek.html", "text": "Доналд Тръмп продължава да заплашва европейските съюзници, водят се разговори за прекъсване на трансатлантическия съюз, в Италия във възход са партии, които се противопоставят на ЕС, такива има и в други страни от съюза, което навеждат на мисълта, че рискуваме да се завърнем към геополитическото блато на 19-ти век, коментира в своя статия \"Гардиън\".Нека си спомним, че тогава основният принцип в европейските отношения бе \"концертът на силата\", играчи са Великобритания, Русия, Франция, Австро-Унгария, Германия (обединена през 1871 г.) и Османската империя, въпреки намаляващата си сила на Балканите. С изключение на Австро-Унгария, която се разпадна през 1918 г., всички тези играчи отново се размърдаха.Русия преследва териториални цели от 19-ти век, с пропагандни методи от 20-ти век и хибридна война в 21-ви век. Турция се самоопределя като независим играч, карайки се с партньорите в НАТО и неизпълнявайки условията, необходими за присъединяване към Европейския съюз.След Брекзит, Великобритания отново ще се превърне в по-автономен и изолационистки играч (макар и доста по-малък), въпреки че подкрепящите излизането фантазират за \"империя 2.0\". Доста е изписано за завръщането на Германия на основната сцената, а Франция е последната завръщаща се в играта, след като президентът Макрон се опитва да оформи визия за развитие, повече от който и да е предшественик, след Франсоа Митеран.Големите сили на 19-ти век играят в различна лига от останали държави в Европа, които са повече обекти, отколкото субекти в международните отношения. Русия например, иска да възстанови тази ситуация, опитва се да преговаря със Запада за съдбата на Украйна без участието на украинското правителство. Докато западът отхвърля това, то основната преговаряща група \"Нормандският формат\", оставя усещането за 19-ти век, включвайки само Русия, Франция, Германия и Украйна, а ЕС е само външен наблюдател.В ЕС също наблюдаваме нарастващата роля на големи държави, пример е Германия и ролята в отговора на кризата с еврото. Но ЕС все още не се е върнал в 19-ти век, по-малките държави-членки имат права, глас, за който не можеха и да мечтаят тогава.Завръщането към геополитиката от 19-ти век не само ще отслаби малките държави, но и ще съживи фундаменталната нестабилност в отношенията между народите. \"Концертът на силата\" и малките свързани държави изразходваха огромна политическа и дипломатическа енергии в постоянна игра на покер в постоянно изменящи се съюзи. Когато германският император Вилхелм Втори отстранява Ото фон Бисмарк като министър-председател през 1890 г., той също така отхвърля и договорът на Бисмарк с Русия - определящ елемент в европейските отношения.И сега сме свидетели на подобни действия. Неотдавна Владимир Путин и турският президент Ердоган се караха, а днес са първи приятели, състояние, което просто служи на техните интереси. Основатели на ЕС, израснали преди Първата световна война, осъзнаваха тази променливост, все пак те са свидетели на това как един проспериращ континент претърпява катастрофа през 1914 година. Техният стремеж е да създадат нещо по-трайно под формата на европейския проект. \"Нищо не е възможно без хората, нищо не трае вечно без институции \", казва Жан Моне, един от основателите на ЕС.Днес можем да видим какво означава това, за разлика от споразуменията от 19-ти век, ЕС поставя солидна основа за изграждане на институции, бизнес и гражданите. Отмяната на тази система е далеч по-трудна от скъсването на отношения в съюзите от 19-ти век, за пример - излизането на Великобритания от ЕС ще отнеме много повече време, отколкото някога са очаквали гласувалите за Брекзит.Дипломатичният покер на 19-ти век има високи залози, защото в крайна сметка се смята, че войната е сигурният край на играта. Въпросът бе по-скоро кога и къде, отколкото дали, а дипломацията бе за позициониране на страната за крайния резултат. Травмата от две световни войни, превърна играта от 19-ти век в организиран, постоянен процес на преговори в ЕС, базиран на правилата на клуба. Може би по-малко вълнуващо, но далеч по-стабилно, спестявайки огромни политически и дипломатически усилия и намалявайки риска от война в ЕС практически до нулев.Бисмарк, разбрал опасностите, след като обединява Германия обяснява, че страда от така наречения \"кошмар на коалициите\", страхът, че германската империя може да бъде обкръжена от врагове. По този начин той описва нестабилността на европейската дипломация: \"Ние вървим по върха на гръмотевица. Ако загубим баланса, ще затънем дълбоко\". Той заявява, че Германия няма териториални претенции, иначе е принуден да създава сложна мрежа от договори с други големи сили, които така и не продължават след неговия мандат, а ЕС днес обгръща Германия с приятели.В момента, крайно десни сили изглежда са доста привлечени от връщането на предполагаемо неограничения суверенитет от 19-ти век. За малките европейски държави това изглежда пълно безумие, какъв е смисъла самообявилите се националисти да искат да изтеглят страната си от гарантирано място на масата, за да станат пешки в забравените игри на по-големите сили.Завръщането към изолационизма е също толкова безумно и за големите държави-членки на ЕС. Великобритания, Франция и Германия може би някога са решавали съдбата на света, но днес, в световен мащаб, те са едни средни играчи. Без обединение на силата и ресурсите си, всички те, каквото и да вярват, ще заминат във втора лига.Основният raison d'être - смисъл на съществуване на ЕС не е просто една мечта за изграждане на европейска нация, но и осъзнаване, че жестоките уроци на прагматичната \"Реалполитик\" все още се приложими.", "date": "2018.06.13", "title": "Европа рискува да се върне към игрите на сила от 19-ти век"}
{"url": "https://news.bg/int-politics/sreshtata-tramp-kim-dokazvala-che-putin-e-bil-prav-za-severna-koreya.html", "text": "Кремъл обяви, че срещата между американския президент Доналд Тръмп и севернокорейския вожд Ким Чен-ун показала, че руският президент Владимир Путин е бил прав да се застъпва за прекия диалог като единствен начин за намаляване на напрежението със Северна Корея, съобщава \"Ройтерс\".Говорителят на Кремъл Дмитрий Песков коментира пред журналисти по време на конферентен разговор, че срещата на върха е спомогнала за намаляване на напрежението на Корейския полуостров.Ала той предупреди, че би било погрешно да се очаква, че всички проблеми, свързани с ракетната и ядрената програма на Северна Корея, биха могли да бъдат разрешени в рамките на един час.Песков допълни, че Русия приветства началото на прекия диалог между САЩ и Северна Корея.Тръмп и Ким Чен-ун направиха история вчера в Сингапур по време на първата среща между действащ американски президент и ръководител на изолираната комунистическа държава. Срещата доведе до подписването на документ, който препотвърждава ангажимента на Пхенян за ядрено разоръжаване на Корейския полуостров, както и да се работи за \"траен и стабилен мир\" в региона в замяна на гаранции за сигурност от Вашингтон.", "date": "2018.06.13", "title": "Срещата Тръмп-Ким доказвала, че Путин е бил прав за Северна Корея"}
{"url": "https://news.bg/crime/politsiya-i-banka-predotvratiha-alo-izmama-za-27-hil-lv.html", "text": "Полицията в Свиленград и банкови служители предотвратиха ало-измама за 27 хил.лв. и златни накити. На 12 юни по обяд 80-годишна жена от града получил телефонно обаждане от мъж. Той се представил за следовател.Мнимият разследващ е заблудил жената по схемата \"помощ\" на полицията още на 11 юни.Възрастната жена отишла до банков клон, където заявила, че иска да изтегли парите си. Ден по-късно тя отново посетила банката, за д вземе парите си. От банката обаче подали сигнал в полицията.Властите поискали охранителят на банката да изпрати жената до дома й. Полицаите обезпечили телефона и адреса на 80-годишната.Цял ден те очаквали обаждане от мнимия полицаи, но такова не било получено.Работата по образуваното досъдебно производство продължава.", "date": "2018.06.13", "title": "Полиция и банка предотвратиха ало-измама за 27 хил.лв."}
{"url": "https://news.bg/world/es-ochakva-sasht-da-nalozhat-mita-varhu-vnos-na-evropeyski-avtomobili.html", "text": "Еврокомисарят по търговията Сесилия Малмстрьом съобщи, че очаква САЩ да засилят търговския спор с ЕС и да наложат мита върху вноса на автомобили от евросъюза най-рано тази есен.Малмстрьом даде интервю за шведската телевизия SVT.Тя добави, че ЕС планира да въведе ответни мерки на наложените от САЩ мита върху вноса на стомана и алуминий през следващата седмица, а не както по-рано беше съобщено, че ще стане от 1 юли.Еврокомисарят подчерта, че потенциалното решение на Доналд Тръмп да наложи мита върху европейски автомобили в отговор на реципрочните действия на Брюксел би било \"изключително сериозно\", тъй като ще засегне \"стотици хиляди работни места по света\".Но Малмстрьом защити решението на Брюксел да реагира на митата на Вашингтон, уточнявайки, че така или иначе президентът на САЩ ще въведе мита върху вноса на коли от ЕС, защото \"\".", "date": "2018.06.13", "title": "ЕС очаква САЩ да наложат мита върху внос на европейски автомобили "}
{"url": "https://news.bg/int-politics/merkel-i-kurts-se-obyaviha-za-nadezhdna-ohrana-na-vanshnite-granitsi-na-es.html", "text": "Канцлерите на Германия и на Австрия Ангела Меркел и Себастиан Курц са единодушни по необходимостта от надеждна защитата на външните граници на ЕС.Двамата се срещнаха в Берлин, за да обсъдят миграционната политика на общността, предаде Дойче веле.Меркел и Курц смятат, че охраната на външните граници е ключов елемент от тази политика.Причина за срещата беше искането на коалиционния партньор на Меркел - Християнсоциалния съюз, в Германия да не се приемат бежанци, регистрирани в други държави. Т остана част от плана на вътрешния министър Хорст Зеехофер за новата бежанска политика на Германия.Според Меркел е недопустимо отговорността да се носи само от страните, в които пристигат бежанците. Същевременно тя заяви подкрепа за предишните предложения на Зеехофер по реформирането на миграционната политика.След бежанската вълна от 2015 г. държавите в ЕС, които поеха основната част от мигрантския поток, не успяха да се справят с него. Поради това много бежанци без документи се озоваха в различни страни от общността.По думите на Курц, подобна ситуация влиза в противоречие с Дъблинския регламент, който регламентира в коя от членките на ЕС мигрантите трябва да подават съответните молби за убежище. Той коментира ,че тази практика трябва да се прекрати.", "date": "2018.06.13", "title": "Меркел и Курц се обявиха за надеждна охрана на външните граници на ЕС"}
{"url": "https://news.bg/press/nay-posle-sporazumenie-za-imeto-na-makedoniya-idva-azerski-gaz-prez-turtsiya-biser-petkov-ostava-ministar.html", "text": "Историческото споразумение за името на Македония е сред водещите теми на вестниците в сряда.\"Премиерите на Гърция и Македония - Алексис Ципрас и Зоран Заев, са се договорили за новото име на Македония, но ще го съобщят едва след нов разговор и след \"уточняване на детайли\". Това съобщи външният министър на Гърция Никос Коциас, цитиран от агенция МИА и гръцки медии. Повечето от източниците, цитирани от македонски и гръцки медии, казват, че името, което е избрано, е \"Северна Македония\". Този вариант, избран между общо три \"финални\" и приемливи за Ципрас и Заев, беше многократно споменаван от медиите и в двете страни в последните месеци. Коциас също така каза вчера за гръцката телевизия \"Контра\", че ако договорът бъде ратифициран, това ще даде \"зелена светлина\" на Македония още на срещата на министрите на външните работи на ЕС на 25 юни (три дни преди срещата на върха на 28-и) и ще оттегли ветото си за членство в НАТО.\" - в. \"Стандарт\".\"Северна Македония е името, което Атина и Скопие са приели за край на продължилия две и половина десетилетия спор. \"За\" или \"против\" него тази есен ще гласуват македонските граждани. Това каза македонският премиер Зоран Заев на пресконференция, на която присъстваха и министрите от кабинета му. От вчера насам той и гръцкият му колега Алексис Ципрас проведоха два разговора по телефона, за да съгласуват договора, а текстът се очаква да бъде подписан до края на седмицата. Според него сделката \"гарантира\" членството на страната му в ЕС и НАТО. Малко преди изявата на Заев Ципрас потвърди, че е постигнато споразумение за името и в него всички изисквания на Гърция са изпълнени. По време на обръщението на Заев пък представител на Атина потвърди, че се е съгласила да признае страната като \"Република Северна Македония\" (Republic of North Macedonia). Името ще е както за международна и двустранна, така и за вътрешнополитическа употреба. Ще може да се превежда \"на всички езици\", добави Заев. Това важи и за прилагателните, обозначаващи езика, народа и идентичността, като \"македонски\" и \"македонска\". Като гаранция, че Македония няма да предявява териториални претенции към Гърция (главен аргумент в спора между Атина и Скопие от 90-те г. насетне) ще се промени чл. 49 от македонската Конституция, който се отнася до правата на малцинствата в чужбина. Той не навлезе в подробности, но каза, че текстът ще бъде съгласуван с \"европейската практика\". Тези детайли съответстват с основни моменти от договора, вече публикувани от гръцки медии. \"Имаме историческо, вековно решение,\" каза Заев и добави, че освен нови отношения с Гърция споразумението ще даде европейска перспектива и ще защити \"идентичността и бъдещето\" на македонците и да ги измъкне от изолацията на последните две и половина десетилетия. По думите му документът ще защити понятия като \"македонец\", \"македонка\", \"македонски\". \"Няма вече БЮРМ (Бивша югославска република Македония).\" Той има предвид името, което Гърция използва за Македония и с което тя е записана в ООН. \"Днес като никога преди съм оптимист за нашето бъдеще\" в ЕС и НАТО, каза Заев. \"Говоря за оптимизма, който ни казва, че идват по-добри времена за Македония... който ни мотивира да се движим, да работим.\" Името беше известно от публикации в гръцки и македонски медии от последните седмици, включително днес, когато властите в Атина потвърдиха, че е постигнат компромис...\" - в. \"Дневник\".Визитите на премиера Борисов в Турция и Израел също са сред актуалните теми.\"Премиерите на България и Турция Бойко Борисов и Бинали Йълдъръм подчертаха, че сътрудничеството на двете държави в енергетиката и по-конкретно в газовите доставки е стратегическо. На среща между двамата в Измир Борисов подчерта, че България има \"домашно\" - да договори с Брюксел условията на доставките на руски природен газ чрез Турция през България до ЕС, защото вече е постигнал съгласието на Русия и Турция. От своя страна Йълдъръм подчерта, че разчита на България за транзита на 10 млрд. куб. м природен газ годишно от Азербайджан по бъдещия газопровод TANAP, който се открива днес и допълни, че това ще осигури сигурност и разнообразие на източниците за доставка. \"Имаме уверението на Турция, на руската страна, че намирайки допустимо от Европейската комисия, ще намерим формула да транспортираме газа през Сърбия, Австрия, Македония, Албания. Това, което с руската и турската страна сме се разбрали, е газът да мине от България. Домашното на България е да каже как. Все още преговаряме с Европейската комисия\", каза Борисов. \"Десетилетия наред много български политици говореха за азерски газ, но забравяха да кажат как ще го докарат, по какъв начин. С този проект, с това, което България направи с интерконекторите с Гърция, Турция, Сърбия даваме възможност за всичко това\", каза Борисов и допълни: Ние сме много напред с идването на 16-17 млрд. куб. м газ. По-рано днес той обяви, че разширената двустранна газова връзка с Турция ще заработи още този месец като капацитетът й ще се увеличи от 14 млрд. куб. м. до 15.7 млрд. куб. м годишно с новата възможност газ да тече и в обратна посока - от Турция към България. Бинали Йълдъръм подчерта, че посещението на Борисов в Измир на път за Израел показва важността за България на проекта TANAP. По думите му двустранните отношения се развиват и чрез високоскоростната жп линия, която ще свърже Балканите с Анадола и ще възобнови историческия Път на коприната. Той изтъкна и успешното сътрудничество в туризма като България е пета по брой туристи, изпращани в Турция. Турският премиер отбеляза, че страната му, както и Русия, има свое влияние на Балканите, а основната цел на Турция е да бъдат изградени паневропейските коридори 8,4 и 10. Едновременно с това Йълдъръм подчерта, че миграционното споразумение не се прилага от ЕС, както е договорено. \"Турция прави жертви. Тези усилия трябва да са видими. Целта на Турция да се присъедини към ЕС стои на дневен ред, но Турция не решава едностранно. ЕС трябва да реши какво е виждането за своето бъдеще, за да се избегнат недоразумения\", каза турският премиер. По думите му реакцията на Австрия да закрива джамии и гони имами \"уронва възможността за диалог\". \"Радикални ислямофобски изказвания не вървят с европейските ценности. Решението на австрийското правителство е грешка. Очакваме да я елиминира и коригира\", подчерта Йълдъръм.\" - в. \"Дневник\".\"Премиерът на Турция: Нова високоскоростна железница ще свърже Турция и Европа Турция ще започне да изгражда своята част от новия проект за високоскоростна железница, която да е част от трансевропейския транспортен коридор, съобщи министър-председателят на Турция Бинали Йълдъръм пред предава Anadolu Agency, цитирана от \"Фокус\". В изказване на съвместна пресконференция с българския си колега Бойко Борисов в град Измир, Йълдъръм заяви: \"Започваме нов проект за високоскоростна железница в близките месеци, която е турската част от трансевропейския транспортен коридор. По думите му ж.п. линията ще бъде с дължина от 223 километра и ще покрие цялото разстояние от Истанбул до Одрин. Турският премиер добави, че железницата ще бъде част възобновяването на историческия \"Път на коприната\", свързващ Европа, Балканите, Анадола, Близкия Изток и Далечния Изток. \"В същото време, тази връзка ще е транспортен коридор към Европа през Турция и България\", обясни Йълдъръм. От съобщението на Министерството на транспорта, корабоплаването и комуникациите на Турция става ясно, че високоскоростните влакове ще развиват скорост от 200 км/ч.\" - в. \"Сега\".\"Mинистър-председателят Бойко Борисов участва в пленарната сесия на Глобалната конференция на Американския еврейски конгрес в Ерусалим съобщиха от правителствената информационна служба. В българската делегация, която е на работно посещение в Държавата Израел, влизат още вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова. В своето изказване по време на форума, премиерът Бойко Борисов изтъкна, че на фона на динамичните глобални и регионални процеси, българо-израелските отношения се развиват устойчиво. \"Тези отношения почиват върху ясни принципи на взаимодействие, върху изграденото взаимно доверие и споделените ценности, като в основата им е общата визия за бъдещето на двата съседни района\", посочи министър-председателят. Българският премиер напомни, че най-яркият израз на връзката между двата народа е спасяването на цялата българска еврейска общност от близо 50 000 човека в най-мрачните години на Втората световна война. Това се случва благодарение на категоричната позиция на българските граждани, на Българската Православна Църква, на видни общественици и интелектуалци. \"Историята на спасяването на българските евреи е част от общата ни история, която ние не трябва да забравяме и трябва да предадем на децата си\", категоричен бе Бойко Борисов. Той подчерта, че днес наша мисия е да не допуснем връщането на ксенофобията и антисемитизма. Премиерът Бойко Борисов благодари на министър-председателя на Израел Бениамин Нетаняху за това, че призна заслугата на нашите предци за спасяването на българските евреи. \"Много скоро ние ще имаме два идентични паметника в София и Тел Авив, посветени на този исторически факт и показвайки нашата съвместна признателност\", съобщи Борисов. \"Като държава-член на ЕС, а още повече и като председател на Съвета на Европейския съюз, България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина\", заяви още българският министър-председател. Той отчете, че Близкоизточният мирен процес е в застой и не намира необходимия импулс да доведе двата народа до споразумението за окончателния статут. Премиерът Борисов посочи, че визията на Българското председателство за подобряването на свързаността на страните от Западните Балкани като основен инструмент за преодоляването на различията в региона, би могла да се приложи и тук. \"Надявам се, този опит да даде резултат за народите и кураж на други региони за преодоляване на конфликтите\", сподели той. В заключение министър-председателят отбеляза, че Израел е важна и градивна част от съвременната архитектура на международните отношения. \"Без Израел Европа и европейската цивилизация биха били в по-голяма опасност от надигащия се радикализъм и религиозен фундаментализъм в Близкия изток\", каза Бойко Борисов. По думите му откриването на шестия европейски офис на Американския еврейски конгрес в София е още едно изключително признание за активната и балансирана политика, която България провежда на Балканите и в Европа и доказателство за престижа и авторитета на нашата страна.\" - в. \"Труд\".Всекидневниците проследяват и реакциите след трагичния инцидент с военния хеликоптер край Пловдив.\"Лобизмът убива. Време е да се потърси отговорност от онези политици, които преследвайки користни интереси, със своите решения, излагат на риск живота и здравето на военнослужещите. Това каза днес пред журналисти президентът Румен Радев, който посети във ВМА пострадалия при вчерашната катастрофа на Ми-17 офицерски кандидат Алексей Каменов. При инцидента загинаха пилотът и помощник-пилотът. Раненият Каменов е със счупени ребра и контузия на белия дроб, но няма опасност за живота му, съобщи по-рано днес началникът на Военномедицинска академия полк. проф. д-р Венцислав Мутафчийски. Изявлението на Радев дойде секунди, след като той призова да няма политически спекулации \"по тази голяма трагедия\". Президентът посочи, че мнозинството в парламента е върнало проектите за модернизация на армията в изходна позиция, а предвидените за ново оръжие пари са дадени са саниране. Румен Радев прогнозира, че след новите търгове ще се купи по-скъпа техника, което означавало и нови ремонти на старото въоръжение. \"Многократно през годините казвах, че ще стигнем дотам да загиват летци. Трябва да започнат да се решават проблемите\", посочи още президентът. Той оправда действията на военния министър Красимир Каракачанов, като обясни, че той е поставен в политически и правни рамки и повече не може да направи.\" - в. \"Дневник\".\"Президентът Радев използва всяка една възможност, за да се позиционира чисто политически. Това коментира председателят на ГЕРБ в парламента Цветан Цветанов на извънреден брифинг, цитиран от \"Дневник\". \"За пореден път той доказа, че е президентът на БСП. Това, което се случва като позиция на БСП и позиция на президента Радев, го отдалечава от конституционните му правомощия да бъде обединител на нацията\", каза Цветанов. В брифинга в парламента участваха и министърът на отбраната Красимир Каракачанов, регионалният министър Николай Нанков, финансовият министър Владислав Горанов, председателят на социалната комисия в парламента Светлана Ангелова и \"коалиционният партньор\" Волен Сидеров. Всичките бяха събрани, за да отговорят на президента Румен Радев, който, след като посети оцелелия авиационен техник при катастрофа с военен хеликоптер, каза: \"Време е да се потърси отговорност от онези политици, които, преследвайки користни интереси, със своите решения, излагат на риск живота и здравето на военнослужещите.\" Радев каза още, че предвидените пари за модернизация на армията са дадени за саниране. \"Кой ще каже защо не са дадени парите за саниране, ако след 10 години падне блок и бъдат убити всички живеещи в него\", отговори задочно Цветанов. Той припомни, че докато беше командир на ВВС, Радев имаше отговорността за инвестиционния проект за купуване на нови изтребители, който беше спрян от парламентарна комисия. \"Нека да кажем защо, когато имаше служебен кабинет, анкетната комисия установи, че един от основополагащите критерии за схемата за плащания беше променена. Не създава ли това усещането както в народните представители, така също и в обществото за евентуални корупционни схеми\", намекна Цветанов. Той разкритикува Радев и защото е казал, че Западните Балкани не са толкова важна тема. Хеликоптерът е най-новият от старата техника, с която разполагаме, каза министърът на отбраната Красимир Каракачанов. Катастрофиралият Ми-17 е на въоръжение от октомври 1989 г. Каракачанов припомни, че правителството отпусна пари за ремонт на МиГ-29, сега предстои това да се направи за Су-29 и за останалите хеликоптери. Мисли се и за преоборудването на 2 хеликоптера \"Кугър\" за медицински цели. От 12 купени \"Кугър\" на разположение на ВВС са само 4. Каракачанов припомни, че парламентът одобри инвестиционните проекти за нови изтребители и бойни машини на пехотата, а до 3 седмици може да бъде одобрен и проектът за нови кораби. Каракачанов се оплака, че обжалваното на обществени поръчки, което можело да бъде направен от всеки, спъва работата по ремонти на техниката...\" - в. \"Сега\".\"Двамата пилоти от авиобаза Крумово Пламен Пантилеев и Стоян Неделчев, които загинаха в понеделник с падналия хеликоптер, са имали съответно 17 и 18 часа във въздуха от началото на т.г. досега. Единственият оцелял от тричленния екипаж Алексей Каменов е навъртял 20 часа. По стандартите на НАТО летателните часове на военен летец са 180 часа за година. Ако при подготовката се използва тренажор, нормативът с него е 40 часа. Останалото време трябва да е в небето. Това обяви командващият ВВС генерал-майор Цанко Стойков на извънреден брифинг в авиобаза Крумово ден след авиокатастрофата. Той призна, че причината за малкия брой часове е недостатъчен авиационен ресурс. \"И други държави от алианса имат подобен проблем. Българските ВВС изпълняват само основните задачи, които са ангажимент към НАТО. Други не се извършват\", каза ген. Стойков. Капитан Пламен Пантилеев е от Бяла, Русенско. На 14 юни е трябвало да навърши 48 г. Той е с 660 часа във въздуха за 24 г. служба. Втората жертва - капитан Стоян Неделчев, е на 45 г., роден е в Елхово. Той е с 498 часа за 21 г. във ВВС. Спасилият се бордови техник Алексей Каменов има 940 часа за 20-ина години във военната авиация. Командващият ВВС ген. Цанко Стойков обаче е категоричен, че и тримата са били добре подготвени. На 11 юни те са извършвали тренировъчен полет за аварийно-спасителни работи с вертолет Ми-17. Това е същата машина, която откри тазгодишния парад на Гергьовден с българското знаме. В понеделник на хеликоптера са летели 5 екипажа. В последния са били пилотът Пламен Пантелеев и помощникът му Стоян Неделчев. Те са изпълнили поставената задача \"спасяване с бързо въже\" и вертолетът е тръгнал да напуска площадката за тренировка около 20,30 ч. Тогава внезапно опашката му се е завъртяла на 180 градуса. \"Това е неестествено. Машината се е заклатила, загубила е баланс и е полетяла към земята\", обясни командирът на авиобаза Крумово бригаден генерал Димитър Иванов. По думите му за 2 секунди вертолетът е паднал от 30 метра височина на 300-400 м от летище Пловдив. Всичко е станало толкова бързо, че екипажът не е имал време да съобщи за възникналия проблем. Първият и вторият пилот са издъхнали на място...\" - в. \"24 часа\".Вестниците отделят място и на оставката на социалния министър Бисер Петков.\"Премиерът няма да депозира оставката на Бисер Петков, 3 дни решаващи за поста му Това е срокът да направи разчети по закона за личната помощ на инвалидите Социалният министър Бисер Петков, който в понеделник подаде оставка, ще остане на поста си. Засега. Това обяви премиерът Бойко Борисов вчера от Измир, където бе по покана на турския министър-председател за откриване на газопровод. (Виж на 5-а стр.) Стори го за по-малко от 24 часа, след като прие тази оставка. Реакцията на майките на деца с увреждания, чиито протести станаха повод за обявената раздяла на премиера със социалния му министър, се оказа в дъното и на неочаквания развой вчера. Оказа се, че те изобщо не били искали оставката, и завалелите техни коментари, че са работили добре с Бисер Петков, накарали Борисов да промени решението си. \"Сутринта по телевизиите чух различни неща от вчерашните\", обясни премиерът. В понеделник той свикал заседание, на което присъствали социалният министър, здравният Кирил Ананиев и финансовият Владислав Горанов. На този разговор Борисов поискал да разбере защо, след като тази година били дадени 80 млн. лв. допълнително за децата с увреждания, родителите продължават да протестират и всеки ден изникват нови палаткови лагери. \"Петков ми обясни, че не може да се справи с исканията на родителите на деца с увреждания, защото пълното им изпълнение ще струва 300 млн. лв. на година\", разказа Борисов. Вчера сутринта обаче той чул от омбудсманката Мая Манолова, че проектозаконът за личната помощ, който тя внася от името на родителите на деца с увреждания, нямало да доведе до допълнителни разходи. Освен това родителите заплашват да продължат с протестите си, този път вече и в защита на социалния министър. \"Заради това оставям Бисер Петков да изпълнява длъжността си, да направи среща с тях. Щом този министър им харесва, да направят така, че да няма протести\", заяви вчера Бойко Борисов. Премиерът не пожела да каже дали има някакъв срок, в който Петков трябва да се разбере с родителите на деца с увреждания, преди пак да му поиска оставката. \"Документът е при мен, когато реша, винаги мога да го внеса в Народното събрание\", каза той. Премиерът допусна, че зад протестите на родителите на деца с увреждания стоят и други интереси. \"Искам да видя откъде идва тази задача за протеста и постоянно изникващите палатки\", каза министър-председателят пред журналисти след кацането си в Израел, където вчера следобед пристигна на посещение.\" - в. \"24 часа\".\"Надявам се да имам необходимата подкрепа от страна на правителството и на премиера, това е смисълът да остана и да продължа работа като министър, заяви Бисер Петков пред журналисти по повод на първоначално приетата му и след това отхвърлена оставка. Съдбата ми като министър зависи от това какво ще можем да направим за хората с увреждания, допълни социалният министър. Той посочи, че продължава работата по исканията на майките на деца с увреждания. По думите на Петков това е и искането на премиера, затова той ще продължи с още по-големи усилия да работи в тази посока. Резултатът обаче, според Петков, зависи не само от социалния министър, а и от финансовия и от премиера.\" - в. \"Стандарт\".", "date": "2018.06.13", "title": "Най-после споразумение за името на Македония, идва азерски газ през Турция, Бисер Петков остава министър…"}
{"url": "https://news.bg/int-politics/holandskiyat-parlament-prie-sporazumenie-s-ukrayna-po-deloto-za-svaleniya-mh17.html", "text": "Холандският парламент одобри споразумение с Украйна, чиято цел е да се улесни търсенето на отговорност, от лица, имащи вина за свалянето на малайзийския \"Боинг\" над Донбас, предаде Дойче веле.В документа се посочва, че съдебният процес ще се води в холандски съд. Вероятно той ще бъде поет от магистрати в Хага.Присъдите, които ще бъдат произнесени, ще може да се изпълняват и на територията на Украйна, ако осъдените лица не бъдат предадени на Холандия.Ратифицирането на споразумението е \"важна стъпка по пътя към намиране на истината и търсене на съдебна отговорност от заподозрените, като с това отговаряме на исканията на близките на жертвите\", коментира холандският министър на вътрешните работи Стеф Блок.Ни 6 юни холандското правителство заяви, че не смята, че украинските власти имат вина за свалянето на малайзийския \"Боинг\"Според правителството, няма юридически обосновани доказателства, че Украйна Киев носи вина за това, че не е затворила въздушното си пространство, посочва Блок в писмо до долната камара на холандския парламент.Уточнението идва на фона на опитите на Москва да вмени вина на Киев за катастрофата и упреците на Кремъл, че украинското небе е останало отворено за полети.През май 2018 г. Холандия и Австралия обявиха официално, че за катастрофата е отговорна Русия.Припомняме, при нея загинаха 298 души, повечето от които холандски граждани.Кремъл отрича вина за трагедията, въпреки уликите, че ракетата, с която е свален самолетът, е доставена от руска военна част, базирана в Курск.", "date": "2018.06.13", "title": "Холандският парламент прие споразумение с Украйна по делото за сваления MH17"}
{"url": "https://news.bg/world/umirat-hilyadoletni-baobabi-v-yuzhna-afrika-prichinte-sa-neizvestni.html", "text": "Учени алармират, че през последните 12 години в Африка загиват някои от най-големите и стари баобаби, предаде Би Би Си.Изследователите засега не могат да установят какви са причините за гибелта на дърветата. Те не изключват възможността климатичните промени да са повлияли на състоянието им.Специалистите обаче посочват, че не става дума за епидемично заболяване.От 2005 г. до 2017 г. те са проучили състоянието на 60 от гигантските дървета. В изследването им, публикувано в сп. \"Nature Plants\", се уточнява, че е използван радиовъглероден анализ, за да се определи структурата и възрастта на баобабите.Те достигат гиганти размери, а продължителността на живота при някои от тях се измерва със столетия, дори с хилядолетия.Според учени от различни университети - от Южна Африка, САЩ и Румъния, гибелта на тези растения е безпрецедентно събитие.Посочва се, че са загинали девет от най-старите и пет от най-големите баобаби в света. Възрастта им е между 1100 и 2500 години.Всички те се намират в страните от Южна Африка - Зимбабве, Намибия, ЮАР, Ботсуана и Замбия.", "date": "2018.06.13", "title": "Умират хилядолетни баобаби в Южна Африка, причинте са неизвестни"}
{"url": "https://news.bg/world/kak-da-otseleem-v-rusiya-sedem-saveta-za-futbolnite-fenove.html", "text": "На улицатаПо улиците на Москва важи един прост закон: законът на по-силния. В повечето случаи това са луксозните лимузини и автомобилите с мощни двигатели. Затова велосипедистите и пешеходците трябва много да внимават. Правила за движение има, но често само на теория. В делника те се спазват така, както навремето марксистките закони - в зависимост от случая. Така че оглеждайте се и на зелен светофар. Същото важи, впрочем, и за пешеходните пътеки. Да, десетлентовите булеварди на Москва са удивителни. Именно тук обаче \"ракетите на четири колела\" дават газ. Затова: отваряйте си очите и ушите! А ако искате да пресечете, минете през подлеза. Ще извървите няколкостотин метра повече, но пък ще останете невредими.В метротоЗад волана са истински мачовци, но в метрото мъжете изведнъж се превръщат в галантни кавалери: щом видят възрастна дама, начаса ѝ отстъпват мястото си. В Русия това е един вид неписан закон. Освен това в московското метро всеки има достъп до безплатен интернет, който обаче не е защитен. Така че, ако в мобилния си телефон съхранявате поверителни данни, имайте едно наум.Никога без лични документиСъветският съюз отдавна вече е минало. Но любовта към \"документа\" си е жива и до днес. Затова всеки гост на Русия трябва винаги да носи паспорт в себе си. Всеки служител в метрото, на улицата, на стадиона може да ви поиска документ за самоличност. Ако не го носите, в най-лошия случай може да прекарате нощта в ареста. А и по време на Световното първенство полицаите ще бъдат особено строги.За да си нямате проблеми със стомахаЧовек бързо огладнява, когато стиска палци на любимия отбор или развява знамена на стадиона. Така ще бъде и по време на Световното първенство в Русия. Затова един много важен съвет: хората с чувствителен стомах задължително трябва да избягват будките за бързо хранене. Иначе на другия ден много ще съжаляват. Най-добре е да се храните в ресторант. Повечето са наистина добри и сравнително евтини. Но както знаем, всяко правило си има изключение. Напитката квас, напълно непозната на останалата част от света, се предлага кажи-речи навсякъде - в парковете, по улиците, пред стадионите. Опитайте я непременно! При нея няма риск да си навлечете проблеми със стомаха.Не купувайте нищо на улицатаТова, което на пръв поглед изглежда свръхевтино, накрая може да ви излезе доста солено. Например СИМ картите или зарядните устройства за мобилни телефони, които се предлагат по площадите пред гарите. Или пък детските играчки, които се разпадат буквално в мига, в който детските ръце ги докоснат. Затова пазарувайте в малките подземни магазинчета, наредени едно до друго в подлезите и гарите. Там човек може да си купи евтини чадъри, матрьошки, смартфони и какво ли не още.Клиентът (не) е цар\"Клиентът е цар\" - това старо британско правило все още не се е наложило в Русия, където много от сервитьорите, продавачите, стюардите и стюардесите разглеждат клиентите като някакви едва ли не нахални хора, които им смущават спокойствието. След разпадането на Съветския съюз руснаците почти нямаха време да свикнат с нравите и структурите на пазарната икономика. Туристите трябва да го имат предвид, ако искат да си спестят разочарования. В същото време руското гостоприемство е направо пословично - поканят ли ви у дома, ще поделят с вас и последния си залък.Внимавайте с алкохолаОще в романа \"Война и мир\" Толстой описва склонността на руснаците към безразсъдна смелост. Особено когато става дума за пиене. На купони се пие много, при това на екс, като преди всяка чашка се вдига тост, а към пиенето задължително се сервира и нещо за хапване. Понякога ситуацията излиза извън контрол. В Урал например загинаха двама доста подпийнали младежи, които взривили граната, за да си направят впечатляващо селфи.", "date": "2018.06.13", "title": "Как да оцелеем в Русия: седем съвета за футболните фенове"}
{"url": "https://news.bg/politics/stoltenberg-reshenieto-za-imeto-otvarya-patya-na-makedoniya-kam-nato.html", "text": "Съгласието, постигнато между Атина и Спора в спора за името на Македония отваря пътя на страната към НАТО. Това заяви генералният секретар на алианса Йенс Столтенберг в официално изявление, публикувано на сайта на организацията.\"Горещо приветствам съгласието, постигнато между премиерите на Ципрас и Заев по решението в спора за името, воден между Атина и Скопие. Това историческо споразумение е плод на дългогодишна търпелива дипломация и на желанието на тези двама лидери да намерят решение на спора, който твърде дълго оказваше влияние върху региона.\" - отбелязва Столтенберг.Той апелира процесът да бъде доведен докрай и решението да бъде официализирано.\"Призовавам двете страни да финализират споразумението, постигнато от двамата лидери. Това ще отвори пътя на Скопие към членство в НАТО и ще укрепи мира и стабилността в Западните Балкани.\" - подчертава генералният секретар на НАТО.", "date": "2018.06.13", "title": "Столтенберг: Решението за името отваря пътя на Македония към НАТО "}
{"url": "https://news.bg/regions/snimat-reklama-na-germanski-avtomobili-okolo-sapareva-banya.html", "text": "До 22 часа днес ще бъде затворена отсечката, свързваща пътя между Дупница и Самоков със Сапарева баня, предаде БНР.Затварянето на пътя се налага заради снимането на видеоклип на световно известен автомобилен концерн.Рекламният клип ще се използва за световния ефир. Очаква се снимките да приключат до 22 часа днес.Това не е първият път, в който землището на Сапарева баня става снимачна площадка за световни филмови или рекламни продукции, пишат от местната управа. Преди две години в курорта беше световноизвестният актьор Антонио Бандерас, който с продуценти оглеждаше места за снимките на филм.През миналата година в общината са постъпили около 8 000 лева от заснемането на българско-индийски игрален филм.Движението към центъра на Сапарева баня откъм Самоков ще става по обиколен маршрут. Възможно е това да предизвика объркване сред туристите.", "date": "2018.06.13", "title": "Снимат реклама на германски автомобили около Сапарева баня"}
{"url": "https://news.bg/society/protestirashtite-mayki-s-nadezhda-sled-vrashtaneto-na-petkov.html", "text": "Протестиращите родители на деца с увреждания изразиха надежда от  като министър на труда и социалната политика.Майките са доволни. По думите на Венелина Казанджиева, която вече 13-и ден протестира в , отново се е появил лъч надежда.Казанджиева смята, че е възможно премиерът Борисов да е бил подведен с неточна информация от некомпетентни съветници.Припомняме, до петък експертите трябва да се запознаят детайлно с , който беше изготвен съвместно от омбудсманът Мая Манолова и родителите на деца с увреждания.Очаква се в петък, 15 юни, родителите и омбудсманът да се съберат на среща с министър Петков, финансови експерти и социални експерти, така че да се изготви съвместно финално решение.Според Казанджиева протестиращите родители са консенсусни. Тя изрази очакване, че Борисов ще се присъедини към дискусията в края на седмицата.Няма информация обаче кога протестиращите родители в страната ще прекратят недоволството си.", "date": "2018.06.13", "title": "Протестиращите майки с надежда след връщането на Петков"}
{"url": "https://news.bg/crime/proveryavat-boepripasite-v-zavoda-midzhur.html", "text": "Междуведомствена комисия трябва да провери завода за боеприпаси \"Миджур\", намиращ се във видинското село Горни Лом, съобщи БНТ.Проверката на комисията трябва да се извърши възможно най-скоро, след като Върховната административна прокуратура (ВАП) прецени, че незабавно трябва да се предприемат действия по обезопасяването на завода.Вчера, 12 юни, говорителят на главния прокурор Румяна Арнаудова коментира, че според данните от на територията на завод \"Миджур\" в общо 5 склада се съхраняват огромно количество взривни вещества и прибори за взривяване - повече от 190 хиляди мини и повече от 90 тона барут.Припомняме, причината за проверката е сигнал, според който в помещенията на завода се съхраняват огромни количества боеприпаси и взривни вещества, които не се охраняват и са изключително опасни.В хода на проверката на прокуратурата се установиха следните нарушения:- в нарушение на чл.32 от Закона за оръжията, боеприпасите, взривните вещества и пиротехническите изделия /ЗОБВВПИ/ от \"Видекс\" АД не е представен договор за осигуряване на въоръжена охрана за обектите - 5 бр. взривни складове, в които се намират изброените вещества;- не са представени документи за изпълнение чл.14 от ЗОБВВПИ, според който \"Видекс\" АД трябва да разполага със собствени или наети складови помещения;- в завода няма локална система за оповестяване за осигуряване на ранно предупреждение на персонала, компетентните органи и населението съгласно чл.35, ал.3,т.5 от Закона за защита при бедствия /ЗЗБ/.От Върховната административна прокуратура са съобразили, че неспазването на нормативните изисквания може да доведе до опасности за широк кръг лица предвид потенциалната опасност на въпросните вещества. Случаят е особено спешен и изисква незабавна намеса от компетентните органи според ВАП.", "date": "2018.06.13", "title": "Проверяват боеприпасите в завода \"Миджур\""}
{"url": "https://news.bg/regions/pozharat-v-kresnenskoto-defile-e-ovladyan.html", "text": "Пожарът, който възникна снощи в района на Кресненското дефиле, е овладян. Това заяви пред БНР заместник-кметът на Кресна Валентин Стоичков.По думите на Стоичков пожарът е овладян напълно и днес в района няма да е необходимо да се предприемат допълнителни действия.\"Щетите не са много, пожарът е овладян бързо и явно е в района на стария пожар, който беше миналата година\", уточни зам.-кметът.Той предполага, че най-вероятно пожарът е възникнал от електропроводен стълб. \"По трасето на високото напрежение, някаква искра може би е възпламенила, което е източник на пожара\", допълни Стоичков.Припомняме, вчера, 12 юни, малко преди 18 часа беше подаден сигнал за възникнал , около село Стара Кресна. На същото място през миналата 2017 година избухна най-силният горски пожар в България за годината.След подадения сигнал към мястото на природното бедствие се насочили няколко екипи на пожарната, както и служителите на близките горски стопанства.По първоначална информация при пожара са засегнати не повече от 3 до 5 декара смесена гора.Още снощи началникът на областната служба \"Пожарна безопасност и защита на населението\" комисар Георги Пармаков уточни, че периметърът на пожара е ограничен и няма опасност той да се разрасне.През нощта на мястото останаха дежурни екипи за наблюдение.Припомняме, при през 2017 година бяха унищожени 17 000 дка смесени гори. Изпълнителният директор на Агенцията по горите Григор Гогов обяви, че пожарът над Кресна е най-големият горски пожар у нас за 2017 година. По думите му е взето решение да се предприеме  на всички пострадали при пожара гори.Тази година Агенцията по горите организира голяма  в страната.", "date": "2018.06.13", "title": "Пожарът в Кресненското дефиле е овладян"}
{"url": "https://news.bg/world/vodenata-ot-sauditska-arabiya-koalitsiya-zapochna-nay-golyamata-si-ofanziva-v-jemen.html", "text": "Войските, подкрепяни от коалицията, ръководена от Саудитска Арабия, атакуват главния пристанищен град на Йемен - Ходейда, в най-голямата офанзива в тригодишната война между съюза на арабските държави и подкрепяните от Иран хути, съобщава \"Ройтерс\".Коалиционни самолети и кораби извършват удари по укрепления на хутите в подкрепа на сухопътни операции на йеменските войски на юг от пристанището. Офанзивата започна след изтичането на крайния срок, определен от Обединените арабски емирства, хутите да предадат единственото пристанище под техен контрол.\"Освобождението на пристанище Ходейда е повратна точка в борбата ни да си върнем Йемен от бойците, които го завзеха, за да служи на чужди интереси. Освобождението на пристанището е началото на края на бойците хути, ще осигури морското корабоплаване в пролива Баб ал-Мандаб и ще отреже ръцете на Иран, който отдавна е удавил Йемен в оръжия, които проливат скъпоценната кръв на Йемен\", коментира правителството в изгнание по държавни йеменски медии.Офанзивата е първата, откакто западната коалиция на страни от Персийския залив се присъедини към войната през 2015 г. и се опитва да превземе добре защитен голям град, да прекъсне снабдителните линии на хутите и да ги принуди да застанат на масата за преговори.Коалицията се намеси в Йемен, за да възстанови правителството на президента Абд-Раббу Мансур Хади, като Рияд и Абу Даби виждат в Йемен експанзия на техния шиитски враг, Иран.ООН се опитват през последните няколко седмици да накара страните да постигнат споразумение, което да предотврати офанзивата, като се опасява, че ще се затрудни достъпа на йеменците до храна, гориво и лекарства, което ще изостри допълнително най-голямата хуманитарна криза в света.ОАЕ коментира, че коалиционните сили планират да оставят действащо пристанището, но предупреждават, че хутите може да саботират инфраструктурата и да минират терена и морето при изтеглянето си.Министърът на външните работи на ОАЕ обяснява, че ако пристанището бъде освободено, коалицията може да облекчи потока на стоки и помощи за Йемен, където милиони се заплашени от глад, болести и смърт. Рияд вярват, че хутите използват пристанището за контрабанда на ирански оръжия, включително ракети изстрелвани към саудитски градове.", "date": "2018.06.13", "title": "Водената от Саудитска Арабия коалиция започна най-голямата си офанзива в Йемен"}
{"url": "https://news.bg/world/47-godishen-balgarin-se-prizna-za-vinoven-za-30-kg-metamfetamini-v-avstraliya.html", "text": "Един от тримата български граждани, обвинени за повече от 30 килограма метамфетамин се призна за виновен, съобщава \"Канбера Таймс\".47-годишният Георги Станчев призна за ролята си и пледира виновен, че на 12 март в Дампиер, около 1500 км северно от Пърт, е внесъл голямо количество контролиран от границата наркотик. Той е задържан под стража и ще бъде изправен пред Върховния съд през юли за осъдителна присъда.Станчев е един от тримата българи, арестувани в пристанище Дампиер преди три месеца, когато полицаи заловиха 31 килограма метамфетамин. Офицери от групата за борба с организираната престъпност извършиха арести в рамките на разследване за предполагаема организация за трафик на наркотици.Австралийският федерален полицейски командващ Грег Хариган коментира по време на ареста, че операцията е насочена срещу \"синдикат за организирана престъпност, който предприема активни стъпки, за да избегне разкриване. Тези медикаменти имат потенциална улична стойност над 25 милиона долара и способността да причинят неизмеримо нещастие в нашата общност\", допълва той.Съучастниците на Станчев все още не са внесли обяснения и отговор за съответните им обвинения, ще бъдат привикани в съда до две седмици.", "date": "2018.06.13", "title": "47-годишен българин се призна за виновен за 30 кг метамфетамини в Австралия"}
{"url": "https://news.bg/politics/armiyata-ni-e-kuha-i-nyama-badeshte-v-momenta-talkuva-boyko-noev.html", "text": "Надпреварата между президента и премиера се прехвърли на полето на отбраната, което е лошо за армията. Тази надпревара не е полезна и здравословна за армията, защото правителството няма да позволи на президента да натрупа политически активи чрез своята загриженост и отношение към въоръжените сили. Това заяви пред БНТ бившият министър на отбраната Бойко Ноев.Според Ноев конфронтацията между президента и управляващите няма да приключи скоро, от което армията ни може само да загуби.По думите на Ноев  е основание въпросът за сектор \"Сигурност\" да се върне на дневен ред. Според него има два фактора, които пряко влияят на отбраната ни в момента. Конфронтацията между президента и правителството е първият фактор.Другият фактор е липсата на решение за дълбокото противоречие за това, което е разписано на хартия и това, което обществото чрез правителството е готово да даде за тази армия, тълкува бившият военен министър. Според него това противоречие също не позволява проблемите в сектора да бъдат решение.Ноев коментира, че \"ножицата\" е толкова голяма, че не може да се види решение на проблемите в сектора.Поради това, по думите му, армията ни е куха и няма бъдеще такава, каквато е сега.Според бившия министър трябва да се заделят повече от 2% от бюджета за отбрана, както и да се промени погледа върху строителството на въоръжените ни сили.", "date": "2018.06.13", "title": "Армията ни е куха и няма бъдеще в момента, тълкува Бойко Ноев"}
{"url": "https://news.bg/politics/koalitsiyata-e-stabilna-a-bsp-otklonyavat-vnimanieto-ot-uspeha-na-predsedatelstvoto.html", "text": "БСП искат вот на недоверие, за да отклонят вниманието от успехите на българското европредседателство. \"Вотът на недоверие на БСП няма да бъде успешен, коалицията е стабилна\", коментира пред БТВ министърът на външните работи и вицепремиер Екатерина Захариева.\"Всеки един от министрите би трябвало да е готов да си тръгне ако се счита изчерпан или премиерът реши, че не се е справил. За съжаление  - не беше приятно нито бягството, нито последвалото убийство на Владимир Пелов, но реформи в системата на МВР се правят\", обясни тя.Законът за хората с увреждания е внесен, като до петък ще се правят изчисления и оценка дали ще е , добави Захариева във връзка  и после  на социалния министър Бисер Петков. Само Бойко Борисов може да каже дали след края на председателството ще има рокади, коментира Захариева. Според външният ни министър, , но не е виждала договора и споразумението между Атина и Скопие. \"Името  име за България, освен ако идеята не е била да се подчертае част от общата ни история\", обясни министърът на външните работи и вицепремиер Екатерина Захариева.", "date": "2018.06.13", "title": "Коалицията е стабилна, а БСП отклоняват вниманието от успеха на председателството"}
{"url": "https://news.bg/society/protest-v-ugarchin-sreshtu-posegatelstva-na-tsigani.html", "text": "Жителите на град Угърчин излязоха на протест. Рано сутринта хората се събраха на мирна демонстрация пред сградата на общината и се обявиха срещу набезите и посегателствата в града, които се извършват от цигани.\nПовод за протеста стана инцидент от понеделник, когато група от  в двора на училище. После тримата нападнали и пребили двама възрастни жители, а след това запалили и къща в града.Заради възникналото напрежение се наложи в града да се засили полицейското присъствие. Двама от нападателите бяха арестувани. Третият се издирва, което наложи жандармерия да стои на изходите от града.На протестите местните заявиха, че набезите продължават от години. Стана ясно и че тримата нападатели от понеделник са добре познати на гражданите с агресивните си действия.Пред Нова протестиращият жител Ради Еков заяви, че през последните няколко години няколко души в града са били убити от цигани. Последният такъв случай бил през месец септември 2017 година. \"Безпомощен човек беше убит на улицата от роми\", отсече жителят.Еков сподели още, че циганите в града са агресивни. \"По обяд трима пияни роми решиха да проявят своеволие. Без причина. Тук има и други агресивни роми\", допълни още той.Негов съгражданин пък показа рани от нож. Раните били нанесени от един от циганите, които в понеделник нападнали местните. Инцидентът станал в заведение. Нямало повод за агресията.", "date": "2018.06.13", "title": "Протест в Угърчин срещу посегателства на цигани"}
{"url": "https://news.bg/politics/deputatite-pochetoha-pametta-na-zaginalite-piloti.html", "text": "Депутатите почетоха с едноминутно мълчание паметта на двамата пилоти, които загинаха при инцидента с хеликоптер Ми-17 край Пловдив на 11 юни, понеделник.Това стана в началото на днешното заседание на законодателния орган.Припомняме, около 20 часа в понеделник . По време на планов полет на височина от 50 метра машината губи баланс и пада, като избухва пожар.При инцидента загинаха двама души, а трети беше ранен. Загинаха командирът на екипажа Пламен Пантелеев и помощник-пилотът Стоян Неделчев.Третият член на екипажа - бордният инженер Алексей Каменов, е хоспитализиран и е в съзнание.Пострадалият е настанен във ВМА. Състоянието му е стабилно, съобщиха от здравното заведение. Пациентът е контактен и адекватен. Вчера той беше посетен от министъра на отбраната  и държавния глава .", "date": "2018.06.13", "title": "Депутатите почетоха паметта на загиналите пилоти"}
{"url": "https://news.bg/weather/goreshto-12-oblasti-sa-s-zhalt-kod-za-poroi-i-buri.html", "text": "Времето остава нестабилно, но наближаващото лято все повече напомня за себе си. В западните райони е обявен жълт код за опасни явления.Времето ще бъде предимно слънчево, горещо в следобедните часове, с температури над 30 градуса.След обяд, основно в западните райони, отново ще има купеста и купесто-дъждовна облачност, която на места ще доведе до краткотрайни валежи - в някои случаи интензивни. Очакват се гръмотевични бури, остава рискът от градушки.Жълт код за валежи и гръмотевични бури е в сила за областите Видин, Монтана, Враца, Плевен, Ловеч, Перник, Кюстендил, Благоевград, Смолян, Пазарджик, София и София-град.В западните райони бурите ще продължат и през нощта срещу четвъртък.Максималните температури в по-голямата част от страната ще са в интервала 31-36 градуса, на отделни места и по-високи. По Черноморието те няма да надхвърлят 30 градуса.Нощните са 15-20 градуса.", "date": "2018.06.13", "title": "Горещо, 12 области са с жълт код за порои и бури"}
{"url": "https://news.bg/politics/rumen-radev-da-se-svarzhe-s-tsatsarov-i-da-vidi-koy-lobira.html", "text": "Румен Радев да се свърже с Цацаров и да види кой лобира. Едва ли летците са допуснали грешка за , смята ген. Константин Попов, председател на Комисията по отбрана в Народното събрание. \"За мен е странно как проекти за модернизация са гласувани едновременно от БСП и ГЕРБ, от Обединени патриоти и от ДПС, трябва да си голям лобист, за да ги обединиш всички\", обясни пред БТВ ген. Попов.\"Очевидно се вижда, че има емоция у президента. Всъщност правителството на Борисов стартира тези проекти. Това мнозинство само преди седмица стартира и още един проект за  на Сухопътните войски. Дайте да спрем с тези междуособици и да говорим разумно\", коментира ген. Константин Попов.\"Да намерим сила и достойнство тези, които са извадили томахавките, да ги заровят, защото колкото повече има вътрешни междуособици, толкова по-малка е вероятността да се случат проектите или поне ще се оскъпят\", добави той.Във връзка с паднали до Пловдив хеликоптер Ми-17, генералът счита, че има някаква техническа неизправност. \"Този вертолет е излязъл от завода \"Терем - Летец\" през декември 2016 г. Извършени са му всички прегледи. Не вярвам летците да са допуснали грешка, която да е довела до тази катастрофа\", обясни той.Ген. Попов допълни, че оцелелият бордови механик е контактен и във Военна болница се справят прекрасно, надява се, че ще се оправи.Инцидентът е станал за 2 секунди, техникът е имал късмет, бил е отзад в машината, коментира председателят на Комисията по отбрана в НС.", "date": "2018.06.13", "title": "Румен Радев да се свърже с Цацаров и да види кой лобира"}
{"url": "https://news.bg/politics/mareshki-iska-zakon-sreshtu-gavrata-s-imenata-na-veliki-balgari.html", "text": "ПП \"Воля\" предлага законопроект, с който да не се допуска гавра с имената на велики българи. Особено това се отнася за Левски и Ботев, както обясни лидерът Веселин Марешки.Предложението на \"Воля\" касае спортните клубове, които използват в наименованията си имената на велики бълари.\"Когато техните имена (на великите българи - бел. ред.) се използват от спортни клубове, до техните имена да не се добавя друго. Спортен клуб \"Левски\" си остава така\", предложи Марешки.Той се аргументира: \"Как ще звучи клуб \"Ботев престъпник 1926\".По думите на лидера на \"Воля\" досега такова нещо не е правено, но то не означавало, че в бъдеще някой няма да реши да добави квалификации като извратеняк, например.\"Ще има \"Ботев Пловдив\". Законопроектът ни е много добре написан\", каза Марешки.Ако патриотите не подкрепят проекта им, от \"Воля\" ще регистрират клуб с обидно име. Така щели да докажат, че може да се злоупотреби с имената на велики българи.\"Аз съм на страната на футболните клубове\", подчерта Марешки.Светите имена на Левски и Ботев нямало да се омърсяват с търговски наименования.\"Хайде малко свян, малко срам, да слезем на земята\", призова лидерът на парията.", "date": "2018.06.13", "title": "Марешки иска закон срещу гаврата с имената на велики българи"}
{"url": "https://news.bg/politics/hasan-ademov-problemite-na-horata-s-uvrezhdaniya-ne-zapochvat-s-ostavkata-na-biser-petkov.html", "text": "\"Още в предизборната програма на Патриотите Каракачанов заяви, че ще се икономисат 600 млн. лв. от . Една година вече се вижда, че това няма как да стане\". Това заяви пред bTV Хасан Адемов, председател на парламентарната комисия по труда и социалната политика.Повод за изказването му е приетата и след това върната оставка на социалния министър Бисер Петков. \"Съдбата на деца с увреждания не може да бъде заложник за главата на министър, който и да е той. Проблемите на хората с увреждания са от дълги години, много по-назад във времето и не започват с оставката на министър Бисер Петков\", заяви Адемов.\"Министър Петков беше принуден да внесе концепция за поредната реформа в ТЕЛК и това доведе до повишаване на напрежението и протест на майките на деца с увреждания. Като профил той е изключително деликатен и диалогичен, и намери общ език с хората с увреждания\", заяви председателят на социалната комисия в парламента.Адемов описа, че министър Петков е получил безпрецедентна подкрепа след оставката, но той е очаквал оставката преди това. Усилията бяха само негови, той остана сам, заяви Адемов. Политиката за хора с увреждания е хоризонтална, не може да бъде вкарана само в едно ведомство.\"Мисля, че , но основните текстове са на майките на деца с увреждания. Министърът по телефона е приел законопроекта, като според омбудсмана не се изискват допълнителни финансови ресурси - нещо, което е изключително съмнително. На разговор с премиера министър Петков е заявил, че мерките ще струват минимум 300 млн. лв. за всяка година\", обясни Адемов.Според бившия социален министър, не е възможно да има решение на проблемите на хората с увреждания без някакъв допълнителен финансов ресурс.\"Необходим е екипен принцип за решаването на тези проблеми. Много се надявам това да не е измерване на рейтинги на участниците в този диалог, но е възможно да има и такъв момент. Трябва да бъде потърсен начин да се балансират възможностите. Ясно е, че са нужни отстъпки и от двете страни\", допълни Адемов.Относно внесения  на тема \"Сигурност\", Адемов заяви, че от ДПС очакват да видят и мотивите и тогава ще решат дали да ги подкрепят. \"Ние имаме основания за това като опозиция, но и сме удовлетворени сме от факта, че след шест месеца БСП стигнаха до извода, че актуалната тема за вот на недоверие е \"Сигурност\". Ние я бяхме предложили още на миналия вот\", допълни Хасан Адемов.", "date": "2018.06.13", "title": "Хасан Адемов: Проблемите на хората с увреждания не започват с оставката на Бисер Петков"}
{"url": "https://news.bg/int-politics/italiya-mamri-poslanika-na-frantsiya.html", "text": "Италия привика френският посланик, след като вчера френският президент Еманюел Макрон разкритикува \"цинизма и безотговорността\" на Италия заради недопускането на спасителен кораб с повече от 600 мигранти на борда, съобщава \"Асошиейтед прес\".В изявление на италианското външно министерство се изтъква, че френският посланик в Рим е бил привикан тази сутрин \"след изявленията, направени в Париж вчера за кораба Aquarius\".Вчера от кабинета на Макрон коментираха, че Франция не иска да \"създаде прецедент\", който да позволи на някои европейски страни да нарушат международните закони и да разчитат на други страни членки на ЕС да приемат мигранти.Испания се съгласи да приеме кораба Aquarius в своето пристанище във Валенсия.Междувременно кораб на италианската брегова охрана е пристигнал в Сицилия с повече от 900 мигранти на борда, което е доказателство, че новото антиимигрантско правителство на Италия все още приема някакви мигранти, но оказва натиск останалата част от Европа да приеме други.", "date": "2018.06.13", "title": "Италия мъмри посланика на Франция"}
{"url": "https://news.bg/politics/mareshki-ne-iska-sulyo-i-pulyo-za-voenen-ministar.html", "text": "Назначаваме сулю и пулю за министър на отбраната. Така лидерът на партия \"Воля\" Веселин Марешки атакува военния министър за инцидента с , а бордовият инженер е в болница.Бизнесменът-политик поиска политическа отговорност за инцидента. Защо не е осигурена тренировка на пилотите, недоумяват от \"Воля\".Марешки посочи, че . Няма оправдание, категоричен бе той.От \"Воля\" сезираха прокуратурата за бездействието на военния министър Красимир Каракачанов. Нямаме ли достойни генерали, които да оглавят министерството, че опряхме до Каракачанов, пита Марешки.Надявам се правителството и парламента да си влезем в ролята, посочи Веселин Марешки. Как така няма пари за обучение на пилотите, а са , недоволни са от \"Воля\". Някой безхаберник не си е свършил работата, смята Марешки.От партията му няма да подкрепят вота на недоверие, който ще внасят депутатите от левицата по темата \"Сигурност\". , според Марешки.\"\", каза аптечният бос в отговор на съвета на военния министър Красимир Каракачанов, който преди дни отправи същия призив към Марешки.\"Ние сме на страната на българския народ, а не на железа, коментира лидерът на \"Воля\". Ние сме български родолюбци, похвали се още Веселин Марешки.", "date": "2018.06.13", "title": "Марешки не иска сульо и пульо за военен министър"}
{"url": "https://news.bg/politics/i-ot-vmro-privetstvat-sporazumenieto-za-imeto-na-makedoniya.html", "text": "От ВМРО - БНД приветстват постигнатото споразумение за решение на дългогодишния спор между Република Македония и Република Гърция. Надяваме се това решение да е трайно и да отвори пътя на Република Македония към ЕС и НАТО, пишат воеводите от ВМРО - Българско национално движение в позиция.Същевременно следим внимателно изпълнението на договора за добросъседство между Република Македония и Република България. Правата и законните интереси на повече от сто хиляди български граждани в Република Македония, както и на македонските граждани с българско национално самосъзнание трябва да бъдат безусловно защитени и спазвани.Порочните антибългарски практики, като кражба и подмяна на общата история, фалшификация на исторически факти в учебниците по история, използване на език на омразата спрямо България са недопустими, неприемливи и несъвместими с членство в Европейския съюз.Тези практики трябва да бъдат изкоренени и премахнати, съгласно клаузите на договора за добросъседство, заявиха от ВМРО. Ние следим внимателно това да се случи, казаха патриотите.", "date": "2018.06.13", "title": "И от ВМРО приветстват споразумението за името на Македония"}
{"url": "https://news.bg/int-politics/borisov-obsazhdal-s-netanyahu-savmestno-proizvodstvo-v-oblastta-na-otbranata.html", "text": "Министър-председателят Бойко Борисов и колегата му от Държавата Израел Бенямин Нетаняху са обсъдили възможността за съвместно производство в областта на отбраната. Това заяви премиерът по време на съвместно изявление с Нетаняху в Израел.В контекста на разговора Борисов заяви, че според него Израел е изключително важен фактор за сигурността и стабилността на Близкия изток.По-късно \"Ройтерс\" съобщи, че преди да се срещне с Нетаняху Борисов е изявил желание България и Израел да произвеждат съвместно безпилотни самолети - дрони.\"Ще обсъдим дали може да осъществим съвместно производство в областта на отбраната, особено като става въпрос за такова изключително модерно и мощно оръжие като дроните\", заявил премиерът преди да се срещне с Нетаняху.В изявлението си след срещата премиерът отбеляза, че отношенията между Европейския съюз и Държавата Израел невинаги са били на нужната висота. Той обаче изрази надежда, че мирните споразумения, в които Държавата Израел е страна, ще бъдат подписани.Според Борисов Нетаняху е глобален лидер, който умее да води умерена и балансирана политика.\"България може да се похвали с успешно сътрудничество с Държавата Израел в сферата на сигурността, медицината, новите технологии и други\", продължи Борисов. По думите му обмяната на добри практики между двете страни е особено успешна в сектор \"Сигурност\" и това се виждало от съвместните учения на български и израелски пилоти.От своя страна Нетаняху заяви, че Израел винаги ще бъде признателна на България, чиито граждани са лягали на релсите, за да предотвратят депортацията на българските евреи.\"Оценяваме високо вашите усилия за борбата с антисемитизма, радикалния ислям и тероризма\", заяви Нетаняху.През последните години Държавата Израел винаги е усещала подкрепата на България в международните отношения, отбеляза още премиерът на Израел.", "date": "2018.06.13", "title": "Борисов обсъждал с Нетаняху съвместно производство в областта на отбраната"}
{"url": "https://news.bg/regions/obshtinski-savetnitsi-ot-tryavna-pritesneni-ot-skap-remont-na-stariya-zavod.html", "text": "От местната коалиция \"Промяна\" в Трявна са възмутени от пусната обществена поръчка за близо 1 млн. лв. тихомълком и без решение на общинския съвет, за да могат да се усвоят отпуснати от държавата пари.Става въпрос за финансиране в размер на 1 млн. лв. Държавата отпуска пари за проект, за който обаче няма решение на общинския съвет. Проектът е на стойност 1.6 млн. лв. и тъй като превишава отпуснатите от държавата пари, започва да се преработва.Според общинския съветник инж. Людмил Бучев, председател на групата общински съветници от коалиция \"Промяна\", без да се премине през процедурата, на сайта на общината на 6 юни е публикувана обществената поръчка \"Реконструкция и преустройство на съществуваща сграда в Етнографски комплекс за занаяти\" на стойност 818 233 лв. без ДДС или 981 879,60 лв. с ДДС.Така се оказва, че реконструкцията и преустройството на 1 209 кв. м ще струва по 812,14 лв. на кв. м.Простата сметка показва, че новото строителство в Трявна е доста по-евтино.Людмил Бучев е сигнализирал и областния управител на Габрово Невена Петкова за непрозрачното усвояване на средства от община Трявна. Все още обаче няма реакция от страна на Петкова, както и на вицепремиера Томислав Дончев.\"Ситуацията не само, че не се осветли, а се задълбочи в абсолютно непрозрачна схема. Схема, в която вече не знаем кой участва и срещу какво\", заявява Бучев.Той, заедно с другите двама общински съветници от коалиция \"Промяна\" Божидар Христов и Димитър Михнев, организираха и символичен протест вчера пред сградата на \"Стария завод\" срещу опитите да се реализира порочния проект.Тъй като никой в Трявна не е виждал проекта, хората в града са притеснени. Говори се, че в този комплекс ще се изграждат 10 магазина и ателиета, а това сериозно ще удари по старинната улица и търговците в Трявна.", "date": "2018.06.13", "title": "Общински съветници от Трявна притеснени от скъп ремонт на \"Стария завод\""}
{"url": "https://news.bg/world/moskva-planat-na-nato-30-30-30-30-e-udar-varhu-evropeyskata-sigurnost.html", "text": "Русия съобщи, че новият план на НАТО за засилване на бойната готовност на алианса в Европа ще влоши ситуацията със сигурността и Москва ще го включи във военното си планиране, информира \"Ройтерс\", позовавайки се на Интерфакс.Западни представители заявиха през миналата седмица, че САЩ притискат европейските съюзници да предоставят на НАТО повече батальони, кораби и самолети за сдържане на Русия.Заместник-министърът на външните работи на Русия Александър Грушко разкритикува инициативата. Той подчерта, че Москва ще предприеме всички необходими военни мерки, за да гарантира сигурността си.В плана е заложено изискването НАТО да има 30 батальона, 30 ескадрили и 30 бойни кораба като разрушители, които да може да разгърне в рамките на 30 дни при възникване на криза. Но в предложението не се посочва конкретен брой войници или краен срок за изпълнение на стратегията.Идеята на САЩ е известна като 30-30-30-30.Според Вашингтон инициативата е предимно за сдържане на Русия, което в съответствие с Националната стратегия за отбрана на Пентагона за 2018 г., в която Москва се обвинява, че се опитва да разбие НАТО.", "date": "2018.06.13", "title": "Москва: Планът на НАТО 30-30-30-30 е удар върху европейската сигурност"}
{"url": "https://news.bg/crime/gdbop-razbi-grupa-narkodilari-ot-pleven-i-lovech.html", "text": " Със спецоперация, под ръководството на Специализираната прокуратура, ГДБОП разби група наркодилъри на териториите на Плевен и Ловеч.В къща в село Изворче са задържани трима мъже на възраст 23, 39 и 46 години и 30-годишна жена. В рамките на операцията, в Плевен са засечени два автомобила - \"Ситроен Берлинго\" и \"Мицубиши\", и задържани двамата водачи - на 40 и 50 години.Претърсени са пет адреса и пет автомобила, в които са открити и иззети: марихуана, екстази, метамфетамин и амфетамин, както и електронни везни, 2800 лева, множество документи, мобилни телефони, преносим компютър и СИМ-карти.На шестимата задържани са повдигнати обвинения, а с прокурорско постановление мярката им за задържане е удължена до 72 часа. По случая е образувано досъдебно производство, като работата по документирането му продължава под наблюдението на Специализираната прокуратура.", "date": "2018.06.13", "title": "ГДБОП разби група наркодилъри от Плевен и Ловеч"}
{"url": "https://news.bg/regions/ochakva-se-znachitelen-trafik-prez-balgaro-gratskata-granitsa-na-14-17-yuni.html", "text": "Значително увеличение на трафика през българо-гръцката граница се очаква през периода 14-17 юни. Според информацията от РДГП Смолян, това се дължи най-вече на началото на активния туристически сезон за румънските граждани.Анализът на данните от предходни години сочи, че завишената интензивност на пътникопотока ще засегне най-вече граничния пункт Маказа. Очакванията за този пункт са увеличение на автомобилите с два пъти, а на пътниците с три пъти.Ръководството на РДГП- Смолян е предприело необходимите мерки за осигуряване на граничните проверки и своевременната обработка на преминаващите граждани, но поради ограничената инфраструктура на ГКПП Маказа е възможно да се образуват колони от автомобили.От Главна дирекция \"Гранична полиция\" препоръчваме на пътуващите в това направление да използват и другите пунктове на българо-гръцката граница.", "date": "2018.06.13", "title": "Очаква се значителен трафик през българо-гръцката граница на 14-17 юни"}
{"url": "https://news.bg/society/sindikati-iskat-speshno-zasedanie-za-horata-s-uvrezhdane.html", "text": "Свикване на Националния съвет за интеграция на хората с увреждане искат синдикати и работодатели. Това стана ясно от среща на КНСБ, КТ \"Подкрепа\", АИКБ, БСК, БТПП и КРИБ, която се проведе в сградата на КНСБ на 12 юни вечерта.Синдикатите настояват на спешно заседание да се разгледат проблемите, исканията и предложенията на хората с увреждания. Най-приоритетно да се разгледат поставените проблеми от майките, които протестират под надслов \"Системата ни убива\".Президентът на КНСБ Пламен Димитров изпрати искането до социалния министър Бисер Петков. Поканени на заседанието са протестиращите родители и Омбудсманът Мая Манолова.Освен експертите на организациите на социалните партньори, членове на Съвета, на заседанието ще присъстват лично и Президентите на организациите на работниците и служителите и на работодателите.", "date": "2018.06.13", "title": "Синдикати искат спешно заседание за хората с увреждане"}
{"url": "https://news.bg/politics/demokratite-iskat-borisov-da-vazstanovi-pravoto-i-parite-v-haznata.html", "text": "Борисов трябва да предприеме действия, за да се възстанови правото. Това каза Атанас Атанасов по време на пресконференция на Демократична България във връзка с казуса \"Юлен\" и указанията на прокуратурата към Министерски съвет да се спазват законовите разпоредби на концесията.Атанасов бе категоричен, че Борисов трябва да възстанови и средствата в хазната, с които \"Юлен\" са се облагодетелствали неправомерно през годините.\"Какви ще бъдат тези действия, могат да се посочат няколко варианта, но като цяло, казано е, че тази концесия е дефектна и тези, които са я използвали до ден днешен са се обогатили неправомерно и то за стотици милиони. Правителството трябва да възстанови законността, а освен всичко друго трябва да поиска и онези пари, които неправомерно са били придобити от концесионера\", категоричен бе Атанасов.По думите му най-накрая институциите признаха, че гражданите, когато протестираха през зимата, са били абсолютно прави.Атанасов изтъкна, че защо точно вчера прокуратурата е излязла с това становище - може да се спекулира. \"Това е част от много по-мащабна политическа игра, която се върти днес. Вчера прокуратурата излезе с тази позиция, а в същото време министър Владислав Горанов заяви, че България ще кандидатства за еврозоната и за Банковия съюз\", отбеляза Атанасов и изтъкна, че това означава, че в скоро време ще има европейски банков надзор в България и ще трябва да преценява дали има гнили ябълки.Може да се наложи в скоро време гражданите да защитават Цеко Минев, каза Атанасов.Борислав Сандов коментира, че остава отворен въпросът как концесионерът ще влезе обратно в тези 95 хектара и как ски зоната ще продължи да се развива, какво ще се случи с част от съоръженията, които са собственост на трети лица? Той посочи, че ситуацията на казуса с \"Юлен\" е по-зле от тази с БДЖ, тъй като при положение, че концесионерът получава държавни субсидии - продължава да е на загуба.\"В нашия сигнал има други неща, които прокуратурата все още разследва\", коментира Сандов. Той визира разследването на Българската федерация по ски и харчовете на средства без отчетност, които по думите му показват, че става въпрос за финансиране на свързани лица, за пране на пари.Протест в защита на природните и културни ценности ще има в неделя от 18.00 часа на площад \"Независимост\".", "date": "2018.06.13", "title": "Демократите искат Борисов да възстанови правото и парите в хазната"}
{"url": "https://news.bg/int-politics/grazhdanite-na-izrael-izpitvat-dalboko-uvazhenie-kam-balgarite.html", "text": "Гражданите на Израел изпитват дълбоко уважение към българите. Това заяви президентът на Държавата Израел Реувен Ривлин, който се срещна с министър-председателя Бойко Борисов в Йерусалим\"Това приятелство между двата народа допринася и за добрия политически диалог между Израел и България. Заедно с България развиваме съвместна дейност в множество сфери, като ние вярваме, че има още сектори, в които можем да работим успешно заедно\", подчерта Ривлин.Той беше категоричен, че фашизмът и неофашизмът съществуват и в днешни дни. По думите му всички страни имат обща отговорност да се борят срещу тези явления, защото те са олицетворение на злото. \"Израел е демократична държава и демокрацията е за всички граждани, които живеят в тук\", посочи Ривлин.Президентът на Израел също така заяви, че цени високо поведението и позицията на България като председател на Съвета на Европейския съюз по темите, касаещи взаимоотношенията между ЕС и Израел.От своя страна Борисов също изрази поклон пред подвига на българския народ за великото дело. По думите му геройството на българите в онези години е отворило вратата към отличното сътрудничество между двете страни, което наблюдаваме днес.\"За нас Държавата Израел е приятел, на който можем да разчитаме\", увери Борисов.Премиерът поздрави Реувен Ривлин и министър-председателя Бенямин Нетаняху за мъдростта и твърдостта, с която ръководят държавата и сподели, че е впечатлен от технологичния прогрес на Израел.Борисов коментира и че днес светът започва да решава конфликтите си много лично. \"Мога да съдя по реакциите на колегите си в Европейския съюз. Въпреки всичко обаче, ние сме демократична общност и трябва винаги търсим диалог\", каза той.След срещата си с президента Борисов разговаря и с лидера на парламентарната опозиция в Израел Исаак Херцог. Премиерът отбеляза, че двете страни имат изградено отлично сътрудничество в областта на парламентарните отношения и благодари на Кнесета на Израел за помощта при изработването и общественото обсъждане на антитерористичния закон на България.", "date": "2018.06.13", "title": "Гражданите на Израел изпитват дълбоко уважение към българите"}
{"url": "https://news.bg/comments/ami-mahnete-gi-nay-setne-tiya-invalidi-ot-glavata-na-premiera.html", "text": "С репликата \"да направят така, че тази тема да ми се махне от главата\" - премиерът удари в земята дори нещастния бивш служител на социалното министерство, прочул се с \"кухите лейки\". В играта на нерви министър-председателят се оказа слаб противник на майките на деца с увреждания. Те, видиш ли, си искали министъра, чиято оставка той с готовност прие, и затова се наложи на другия ден отново да го \"прати на работа\". Същият министър, заради когото никнат палаткови лагери из цялата страна, в края на едно толкова успешно европредседателство. Бисер Петков, който има самонадеяно твърди, че без подкрепата на премиера и финансовия министър няма шанс реформата на социалните услуги за хората с увреждания да се състои. И му трябват едни 300 милиона. Не за саниране, не за фонтани, ами за инвалиди. Откъдето и да го погледнеш не е рентабилно, а ей къде са местните избори, не дай Боже и парламентарните (ако се сбъднат прогнозите на президента Първанов и други). Че колко са хората с увреждания в България? Едни 730 хиляди на възраст над 16 години и към 45 хиляди деца (по данни от 2015 г.). Всеки трети освидетелстван с между 50 и 70% инвалидност, а близо 23% са с най-тежката степен. Колко от тях изобщо могат да гласуват?Но да оставим бакалските сметки. Друго твърдение на премиера е по-интересно: \"Винаги сме работили прекрасно със семействата на деца с увреждания.\" Толкова прекрасно, че няма и месец от последния им 6-ти протест.Първият протест на родителите на деца с увреждания се състоя през 2015-а година при управлението на кабинета Борисов 2. Тогавашният социален министър Ивайло Калфин се срещна с протестиращите, получи исканията им (които и досега не са променени) и си ги прибра в шкафчето. Година по-късно обаче майките пак запротестираха и може би резултатът щеше да бъде същият, ако един безочлив чиновник от МТСП не ги беше нарекъл \"кухи като градински лейки\". Министър Калфин се заизвинява, мимоходом заяви, че се работи по създаването на електронен регистър; Законът за личната помощ, за който настояваха протестиращите, беше споменат по-скоро като ерес, защото рязко ще обърка философията на подпомагането на хората с увреждания, по която работят екипи на социалното ведомство в два поредни кабинета Борисов. Кухите лейки се разотидоха и се заканиха редовно да си поливат герберите.И го направиха. Дори ефектният жест с 930-те лева в Закона за семейните помощи на Зорница Русинова, която спешно смени оттеглилия се Калфин, вместо да им затвори устите, предизвика още по-бурна реакция. Защото подпомагането беше извършено на принципа \"да вземем от едните, да дадем на другите\". Получиха го само децата с над 90% инвалидност, бяха им отнети средствата за рехабилитация, а лицата, навършили 18 години, останаха с по 100-200 лева месечна помощ. С тези новини протестиращите изпратиха 2016-а година.Едва огледал се кабинетът Борисов 3 и жените надуха черните балони и пак тръгнаха по улиците на София. Какво искаха? Все същото: цялостна реформа в социалната система, с приемане на Закон за личната помощ; финансиране от държавния бюджет в размер не по-малък от две минимални работни заплати; диференциран подход при определяне на размера на личната помощ - според индивидуалните потребности на детето или лицето, което се нуждае от асистиране и т.н.Посрещна ги само социалният министър Бисер Петков. Изслуша ги, организира среща с техни представители, заяви готовност да се създаде обща работна група и като че ли най-сетне нещо започна да се случва. Обаче кабинетът тръгна да реформира системата за ТЕЛК. Покрай абсурдите в предложенията за промени се събудиха от летаргията си НПО-тата, който уж защитават правата на хората с увреждания. Решени да заработят субсидиите си, с малко синдикална подкрепа, и те най-сетне организираха протест в столицата. Предложенията им, на които куцаше конкретиката, защото всъщност нямаха предложения, а искаха да се запази статуквото в системата за инвалидизиране, бяха приети. Но след тях отново дойдоха майките. И вероятно щяха да бъдат изслушани в парламента, ако се бяха облекли прилично. Но понеже не го направиха, не ги пуснаха да влязат. И ето че надписът на фланелките \"Системата ни убива\" се превърна в слоган на безсрочните им протести. Опънаха палатката си пред Народното събрание и дори се надяваха, отнякъде да зърнат премиера (ако успеят да го привикат на парламентарен контрол), но се оказа, че влязъл и излязъл, без да го усетят. Сигурно избягва срещата с тях, за да не станат свидетели на сълзите му.Той обаче няма откъде да знае, че някои от протестиращите там например, всеки ден напускат болницата, в която лежат децата им, за да ги изследват за поредния ТЕЛК, и отиват пред парламента със същите тези деца, с надеждата някой да ги чуе. Няма как да знае, че за да осигурят тази възможност, са търсили средства месеци наред. Няма вероятно и да разбере, че след престоя си в болницата са хукнали към стоматологичната клиника, в която лекуват зъбите на децата им. А при тези деца това лечение е малко сложно - прави се с пълна упойка и продължава няколко часа, време, през което майките се молят детето им да се събуди след поредната анестезия и да не получи епилептичен припадък. Ако знаеше, щеше да зареве с глас.Иначе отношенията му с тези родители са прекрасни.Какво ще се случи оттук-нататък, трудно може да се прогнозира. Бисер Петков поне беше ясен - неговият пост зависи от решенията на премиера и финансовия министър. С проекта на Закон за личната помощ на омбудсмана Мая Манолова нещата не са толкова ясни. Дори да стигне до разглеждане в парламентарната зала, трудно ще намери подкрепа. Активен индивидуалист като Манолова има малко съмишленици дори сред бившите си колеги от парламентарната група на БСП. Освен това идва ваканцията, после ще се стягат избори.А майките на деца с увреждания ще продължат да протестират. Те нямат много опции - или Системата, или децата им.", "date": "2018.06.13", "title": "Ами махнете ги най-сетне тия инвалиди от главата на премиера!"}
{"url": "https://news.bg/world/broyat-na-evrodeputatite-shte-bade-namalen-ot-751-na-705-sled-brekzit.html", "text": "Броят на евродепутатите ще бъде намален от 751 на 705 след Брекзит, съобщават от пресцентъра на законодателния орган.46 от 73-те депутатски места на Обединеното кралство ще бъдат освободени след Брекзит и ще се използват при евентуално разширяване на ЕС. 27 от британските места ще бъдат разпределени между 14 държави членки, които в момента са по-слабо представени.Една част от тези 46 места в резерв или всички те може да бъдат разпределяни между нови държави, присъединяващи се към ЕС, или да бъдат запазени свободни, за да остане институцията по-малка.Освен това евродепутатите подчертават, че разпределението ще се осъществи само ако Обединеното кралство излезе от ЕС. В противен случай ще се запази настоящото положение.Проектът на решение на Европейския съвет беше приет с 566 гласа \"за\" срещу 94 \"против\" и 31 \"въздържал се\".Новият състав на ЕП следва да бъде одобрен от лидерите на ЕС по време на Европейския съвет в Брюксел на 28 - 29 юни. Решението влиза в сила, след като бъде публикувано в Официалния вестник на Европейския съюз.Според Член 14(2) от Договора за Европейския съюз броят на евродепутатите в парламента не може да надвишава 750, плюс председателя. Също така представителството на гражданите е \"регресивно пропорционално\" с минимален праг от шест представители за държава членка. Нито една държава членка не може да получи повече от деветдесет и шест места.Казано по-просто, \"регресивно пропорционалното\" представителство трябва да отговаря на две изисквания:по-малка държава не бива да получава повече места от по-голяма;съотношението население/места трябва да се увеличава с нарастването на населението, преди да се закръгли до цяло число.Това означава, че разпределението на места в ЕП трябва да отговаря на демографското развитие в държавите членки.", "date": "2018.06.13", "title": "Броят на евродепутатите ще бъде намален от 751 на 705 след Брекзит"}
{"url": "https://news.bg/int-politics/evroparlamentat-otpusna-1-mlrd-evro-na-ukrayna.html", "text": "Европейският парламент одобри заем в размер от 1 млрд. евро, който трябва да помогне на Украйна да покрие част от недостига си на външно финансиране за периода 2018 - 2019 г.Заемът представлява извънреден инструмент, насочен към преодоляването на сериозни финансови затруднения в държави извън ЕС.Предварително условие за отпускане на заема е, че Украйна трябва да зачита ефективните демократични механизми, включително многопартийната парламентарна система, правовата държава и човешките права. Помощите от ЕС трябва да помогнат за намаляването на бедността и създаването на работни места в Украйна.Евродепутатите настояват заемът да бъде обвързан с напредъка в борбата срещу корупцията и най-вече с изграждането на специален съд, който да съответства на препоръките на Венецианската комисия на Съвета на Европа.Комисията и Европейската служба за външна дейност трябва да следят по време на целия процес за изпълнението на условията, като в случай, че тези условия не са изпълнени, Комисията следва временно да прекрати или отмени изплащането, отбелязват евродепутатите.Резолюцията беше подкрепена с 527 гласа \"за\", 124 \"против\" и 29 \"въздържали се\".", "date": "2018.06.13", "title": "Европарламентът отпусна 1 млрд. евро на Украйна"}
{"url": "https://news.bg/health/razhodite-za-lechenie-rastat-a-obshtestvenoto-zdrave-ne-se-podobryava.html", "text": "Необходимо е устойчиво развитие на общественото здраве за подобряване на здравно-демографските показатели на българите. Това е изводът от кръгла маса, провела се в Народното събрание и посветена на здравето на българите през 21-ви век.Според изнесените данни демографските процеси в България се характеризират с трайни тенденции за намаляване броя на населението и неговото застаряване. Основни причини за това са ниската раждаемост, нарастване на смъртността и емиграцията на значителна част от младите хора.След 2009 се наблюдава намаляване на раждаемостта у нас, която е по-ниска от тази в ЕС. На 1000 души у нас през 2016 г. са се родили 9,1 деца. Статистиката извежда за Европейския съюз този показател средно - 10,1.В същото време проблем за страната ни е високата смъртност. След 1964 година, когато е регистрирана най-ниската стойност на общата смъртност в страната (7,9%), показателят тройно нараства.През 2016 общата смъртност е 15,1 на 1000 души, а за ЕС тя е 10.0 на 1000 души. Продължава да е висока и детската смъртност, независимо от изразената тенденция към снижаване с малки колебания. Въпреки това тя остава почти два пъти по-висока, отколкото в ЕС. В цифри това са 6,5 на 1000 живородени деца у нас, а в ЕС - 3,6 на 1000 живородени.Финансовите вложения в системата на здравеопазване се увеличават през последните години, като разходите за лекарства и болнична помощ надвишават тези за извънболнична помощ и медико-диагностични дейности.Според директора на НЦОЗА (Национален център за обществено здраве и анализи) доц. Христо Хинков цялата система е насочена изключително към лечебна дейност, но процесът на активно лечение не е обвързан с получените резултати и липсва проследяване на пациента във всички етапи на лечението.Доц. Михаил Околийски от офиса на СЗО у нас посочи, че текущите разходи за влошено здраве са значителни за правителствата в Европа и ако не бъдат въведени икономически ефективни политики, даже и с увеличение на разходите, няма как да се гарантират устойчиво развитие и подобрение на тенденциите в общественото здраве.", "date": "2018.06.13", "title": "Разходите за лечение растат, а общественото здраве не се подобрява"}
{"url": "https://news.bg/society/stopanite-na-dvorni-kucheta-vse-po-otgovorni.html", "text": "Кампания на \"Екоравновесие\" кастрира 108 дворни кучета. Това се прави с цел намаляване на популацията. Инициативата започва през април от район Нови Искър.Директорът на ОП \"Екоравновесие\" Веселин Асенов информира, че през тази година се наблюдава увеличение на кастрираните дворни кучета като само за месеците април и май броят им е нараснал на 108 кучета.Все повече стопани се отнасят отговорно към проблема, обясни Асенов. Той акцентира, че процедурата по кастриране, обезпаразитяване и поставяне на чип на дворните кучета е безплатно за стопаните им.На 18 юни екипите започват да действат и в район Овча Купел, където също ще се кастрират кучета.31 кучета, настанени в приютите на \"Екоравновесие\", намериха стопанин през май месец.Безстопанствените кучета, които са заловени са 242, като 209 от тях са кастрирани - 198 от тях са върнати обратно по местата на залавянето им.За лечение в общинската ветеринарна клиника \"Връбница\" са постъпили 25 кучета.От \"Екоравновесие\" организират и инициативна кампания за осиновяване на кучета от приютите. То ще се състои на 30 юни в столични парк \"Заимов\". Посетителите на парк \"Заимов\" ще могат да се запознаят с кучетата от общинския приют в с Горни Богров.", "date": "2018.06.13", "title": "Стопаните на дворни кучета все по-отговорни"}
{"url": "https://news.bg/world/germaniya-razkri-viziyata-si-za-postatlanticheska-evropa.html", "text": "Европа трябва да реагира \"енергично\", когато САЩ пресекат \"червените линии\".Това поиска министърът на външните работи на Германия Хайко Маас, цитиран от \"Ройтерс\".Европа трябва да намери \"нов баланс\" в отношенията си със САЩ, смята той.\"Ние, европейците, трябва да действаме като съзнателна противотежест, когато САЩ пресекат червените линии. Когато правителството на САЩ агресивно постави под въпрос ценностите и интересите ни, ние трябва да реагираме по-енергично\", добави той.Според германския министър ЕС трябва да подготви стратегия във връзка с икономическата и политическата роля на Китай, включително и за справяне с опити за разделение на евросъюза.\"\". Маас има предвид растящата роля на Китай като посредник в Централна и Източна Европа.Той подкрепи предложение на Франция за сформиране на европейски военни сили за интервенция, допълвайки, че Великобритания трябва да бъде поканена да участва след Брекзит.Маас призова ЕС да стане по-уверен глобален играч.Той даде най-ясния сигнал, че Германия повече не вижда 70-годишния си съюз със САЩ като безусловен.\"\", предупреди той.", "date": "2018.06.13", "title": "Германия разкри визията си за постатлантическа Европа"}
{"url": "https://news.bg/regions/obsadiha-povishavane-na-tsenata-na-bileta-za-transport-vav-varna.html", "text": "Във Варна обсъдиха повишаване на цената на билета за градски транспорт. Причината е, че дружеството, което изпълнява услугата е на загуба от близо три милиона. Опасенията са, че \"Градски транспорт\" може да фалира.Автопаркът на градския транспорт на Варна обаче се увеличава с 15 нови автобуса. Обновяването става от юли месец. Това заяви изпълнителният директор на \"Градски транспорт\" инж. Злати Златев.От всички 15 автобуса, пет вече са пристигнали в морската ни столица. Останалите автомобили на градския транспорт се очакват да пристигнат до края на юли, добави той.Златев изнесе информацията пред членовете на ПК \"Собственост и стопанство\", които разгледаха годишния финансов отчет на \"Градски транспорт\" за 2017 г.Близо 3 млн. лв. загуба отбелязва дружеството тази година, става ясно от отчета. Цифрите сочат 2.8 млн. лв. по-малко. Финансовото състояние си имало обективни причини, стана ясно на заседанието.От 2006 г. цената на билета във Варна е непроменена. Основните разходи са за заплати - те са се увеличили многократно. Към момента над 60% от приходите на \"Градски транспорт\" са за възнаграждения. За заплати на служителите си дружеството плаща около 20 млн. лева при 5 млн. лева преди няколко години, като приходите за този период не са променили.Обсъдено бе цената на билета да се повиши на 1.50 лв., защото в противен случай дружеството ще фалира. Прогнозите са за поскъпване на горивата с оглед ситуацията на световните петролни пазари. Същевременно заплащането на служителите не може да се намали, бе казано по време на дискусията. Пътникопотока няма да се повиши, показват очакванията.Заради финансовите резултати ръководството на \"Градски транспорт\" бе разкритикувано от някои общински съветници. Други техни колеги обаче го защитиха, като казаха, че то е изпълнило задачата си да оптимизира разходите.", "date": "2018.06.13", "title": "Обсъдиха повишаване на цената на билета за транспорт във Варна "}
{"url": "https://news.bg/world/fp-rusiya-ne-mozhe-da-predlozhi-plan-marshal-za-siriya.html", "text": "Русия не може да предложи план на Маршал за Сирия. За това предупреждава влиятелното издание Foreign Policy. Според медията Кремъл няма да може да финансира възстановяването на страна, която пострада от гражданската война.От началото на руската военна операция в Сирия през 2015 г. Москва активно участва в преговорния процес. Усилията на Русия доведоха до създаването на \"мощен съюз\" между Москва, Техеран и Анкара. Теоретично участието на Русия трябва да допринесе за разрешаването на конфликта в Близкия изток и да премахне американския монопол в този регион, прогнозира Foreign Policy.Според изданието, Русия няма ясна дългосрочна стратегия в Близкия изток, но има \"ситуационни интереси и желание да се възползва от сегашния политически момент\". Русия поддържа собствените военни бази в Тартус. Руската външна политика страда от \"идеологически вакуум\". Русия не може да определи дневния ред, реагира само на действията на Запада, припомня Foreign Policy.Русия няма съгласувана, дългосрочна визия за това как трябва да изглежда новият регионален ред.През май руският президент Владимир Путин и сирийският лидер Башар Асад на среща в Сочи се споразумяха за съвместни действия за борба с тероризма в Сирия.", "date": "2018.06.13", "title": "FP: Русия не може да предложи план Маршал за Сирия"}
{"url": "https://news.bg/regions/poroen-dazhd-se-izsipa-nad-zapadna-balgariya.html", "text": "Силен дъжд се изсипа над Благоевград. За няколко минути улиците в града се превърнаха в реки и движението беше затруднено. Поройният дъжд беше придружен с гръмотевици и силен вятър, отбелязва БНТ.Няма нанесени поражения върху имуществото на хората или наводнени къщи. Пътните настилки са мокри и хлъзгави, затова шофьорите трябва да карат внимателно. Бури имаше и в други градове в региона. Градушка падна в района на Гоце Делчев, Кюстендил, Триград и Видин. Пороен дъжд наводни улици и в Смолян, Кюстендил и Берковица.Паднали дървета в резултат на бурята има в софийскoто село Новачене. В столицата имаше гръмотевична буря.", "date": "2018.06.13", "title": "Пороен дъжд се изсипа над Западна България"}
{"url": "https://news.bg/world/boyko-borisov-se-sreshta-s-balgarite-v-tel-aviv.html", "text": "Горд съм от приноса на България, която единствена в света спаси от лагерите на смъртта 50 хил. евреи в страната през миналия век. Това заяви премиерът Бойко Борисов, който е на работно посещение в Държавата Израел и проведе среща в Тел Авив с представители на българската общност. На нея присъства и кметът на града Рон Хулдаи.Има много народи, които се хвалят как са покорили други народи, а ние се гордеем как сме спасили други народи. Затова, когато дойдем в Израел, българите чувстваме израелците като истински наши сънародници, каза още Борисов и даде примери с паметниците, които взаимно откриваме, и с дружбата между двете страни. Трябва да пазим паметта на внуците си, паметта на следващите поколения - на нашите и вашите внуци, подчерта той и призова двата народа да са заедно и да си помагат.Борисов обърна внимание отново, че българските евреи са дали съществен принос за развитието на Държавата Израел и всички ние трябва да сме горди и да продължаваме да уважаваме техните усилия. Според него традиционно добрите отношения между двете държави имат още много потенциал за разгръщане и българският народ разчита на нашите сънародници в Израел да съдействат активно, за да го реализираме заедно по най-добрия начин.", "date": "2018.06.13", "title": "Бойко Борисов се среща с българите в Тел Авив"}
