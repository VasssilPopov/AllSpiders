{"url": "https://news.bg/int-politics/nansi-pelosi-tramp-provokira-konstitutsionna-kriza-sam-se-vodi-kam-impiychmant.html", "text": "Председателката на Камарата на представителите в американския Конгрес Нанси Пелоси обвини президента Доналд Тръмп в системно възпрепятстване на правосъдието, съобщават американските медии.\"Президентът сам почти се доведе до импийчмънт, защото от ден на ден все повече възпрепятства правосъдието и демонстрира неуважение към законната роля на Конгреса да изпраща призовки\", коментира Пелоси на пресконференция.Та се солидаризира с позицията на председателя на правната комисия Джерълд Надлър, че Тръмп е довел страната до конституционна криза с това, че администрацията му блокира всички опити на Конгреса да получи повече информация за руската намеса в изборите.Същевременно тя потвърди , че процедурата по импийчмънт ще бъде актуална, когато бъдат събрани неопровержими доказателства.Припомняме в сряда Тръчмп се възползва от правомощията си, за да  на доклада на спецпрокурора Робърт Мълър по Рашагейт.", "date": "2019.05.10", "title": "Нанси Пелоси: Тръмп провокира конституционна криза, сам се води към импийчмънт"}
{"url": "https://news.bg/world/sasht-razpolozhiha-iztrebiteli-i-voennosluzheshti-v-rumaniya.html", "text": "ВВС на САЩ разположиха изтребители и военнослужещи в Румъния, съобщава stripes.com.Американците удвоиха броя на изтребителите Ф-16 в балканската държава преди да бъдат изпълнени румънските планове за закупуване на още американски бойни самолети.Повече от 250 военнослужещи и дузина изтребители F-16C от база в Тексас са прехвърлени в Румъния този месец с цел засилване на регионалната въздушна отбрана и възпиране на възможна руска агресия.Имаме нашите \"приятелски\" съседи на източната страна, които понякога оказват голям натиск, не само върху нашата държава, но върху целия източен фланг на НАТО, обяви румънският майор Козмин Танасе, който работи с американските пилоти.С разполагането на ВВС на САЩ в Румъния се гарантира, че на всяка възможна агресия ще бъде отговорено и ще бъдат принудени да помислят внимателно преди да дойдат тук, добави Танасе.Разбира се, ние имаме наши собствени самолети, но имаме и дузина американски изтребители в базата, които ще ни помогнат много, поясни той.Тримесечното дислоциране е част от операция \"Атлантическа решимост\" - мисията на САЩ за гарантиране безопасността на съюзниците по източната граница на НАТО с позициониране на войници и бойна техника в отговор на действия на Русия.ВВС на Румъния са в процес на подмяна на изтребителите от съветската ера с Ф-16.През 2013 г. Румъния закупи 12 самолета Ф-16 от Португалия. Сега планира да се сдобие с още 41 през следващите години.", "date": "2019.05.10", "title": "САЩ разположиха изтребители и военнослужещи в Румъния"}
{"url": "https://news.bg/world/v-gartsiya-razbiha-shema-za-prodazhba-na-balgarski-bebeta.html", "text": "Полицията в Северна Гърция е задържала четирима заподозрени за организация на нелегална схема за продажба на бебета, използвайки бременни жени от България, съобщава \"Катимерини\".Установена е и самоличността на шестима предполагаеми съучастници.От полицията посочват, че единият от заподозрените вероятно е лидерът на групировката, за която се предполага, че е продала поне четири бебета, родени в Гърция от българки. Те получавали част от парите, преди да се върнат у нас.До момента са арестувани двама мъже и две жени, а останалите шестима се издирват. Предполага се, че незаконната схема е действала от 2016 г.При обиски в домовете на заподозрените в градовете Еврос и Ксанти са иззети банкови документи и 950 евро в брой.Разследването на случая продължава.", "date": "2019.05.10", "title": "В Гърция разбиха схема за продажба на български бебета"}
{"url": "https://news.bg/energy/ot-bulgargaz-prognozirat-s-0-10-lv-po-niska-tsena-za-tretoto-trimesechie.html", "text": "С 0,10 лв./MWh или с 0,22% по-евтин газ за третото тримесечие на 2019 г. е прогнозната цена, предложена от \"Булгаргаз\", гласи съобщение на енергийното дружество.От дружеството обясняват, че прогнозното намаление е заради очакваните по-ниски доставни цени на природния газ от внос през ІІІ-то тримесечие на 2019 г. Това не е окончателна цена, застраховат се от дружеството.Окончателното предложение на \"Булгаргаз\" ЕАД за утвърждаване цената на природния газ за ІІІ-то трим. на 2019 г. ще бъде внесено в КЕВР на 10 юни 2019 г.", "date": "2019.05.10", "title": "От \"Булгаргаз\" прогнозират с 0,10 лв. по-ниска цена за третото тримесечие"}
{"url": "https://news.bg/int-politics/v-iran-ubedeni-voenniyat-flot-na-sasht-mozhe-da-bade-unishtozhen-s-edna-raketa.html", "text": "Висш ирански духовник обяви по време на петъчната молитва, че военноморският флот на САЩ може да бъде \"унищожен от една ракета\", след като американски самолетоносач се отправи към Персийския залив, съобщава полуофициалната агенция ИСНА.Самолетоносачът \"Ебрахам Линкълн\", изпратен от администрацията на президента Доналд Тръмп в Близкия изток като предупреждение към Иран, премина през Суецкия канал вчера.\"Аятолах Юсеф Табатабаи-Неджад, ... препращайки към военния кораб \"Ейбрахам Линкълн\", който се отправя към Персийския залив, заяви: \"Техният флот, струващ милиарди долари, може да бъде унищожен с една ракета\", предава думите му ИСНА от централния град Исфахан.Междувременно американската морска администрация предупреди американските търговски кораби, включително петролните танкери, плаващи по основните водни пътища в Близкия изток, че могат да бъдат ударени от Иран.Военните на САЩ обявиха по-рано, че редица бомбардировачи Б-52 ще бъдат част от допълнителни сили, изпратени в Близкия изток, за да се противопоставят на заплахите от страна на Иран към американските сили в региона. Ислямската република отхвърли твърдението на САЩ като \"фалшива разузнавателна информация\".", "date": "2019.05.10", "title": "В Иран убедени: Военният флот на САЩ може да бъде унищожен с една ракета"}
{"url": "https://news.bg/politics/porozhanov-sam-poiskal-dohodite-i-imotite-na-saprugata-mu-da-ostanat-tayna.html", "text": "Министър Румен Порожанов е декларирал е пред Комисията за противодействие на корупцията и за отнемане на незаконно придобитото имущество (КПКОНПИ), че не желае да бъде публикувана информация относно лицето, с което се намира във фактическо съжителство на съпружески начала и относно имуществото и доходите на това лице. Това се посочва в прессъобщение от страна на Комисията за противодействие на корупцията.Отказът от публичност е в съответствие с разпоредбата на чл. 37, ал. 7 от ЗПКОНПИ. На страница 2-ра задълженото лице изрично декларира, че не желае да бъде публикувана информация относно лицето. Електронната система на регистъра, при публикуване на декларациите, автоматизирано заличава информацията, за която деклараторът е посочил, че не желае да бъде публикувана.Иначе в подадената от него декларация министър Порожанов е включил информацията за лицето, с което се намира във фактическо съжителство на съпружески начала и публикуваната на интернет портала на Комисията информация напълно съответства на подадената от него декларация. Комисията, на основание чл. 43, ал. 1 от ЗПКОНПИ, е извършила проверка на всички декларирани данни и обстоятелства от Румен Андонов Порожанов, включително и за лицето за което декларира, че се намира във фактическо съжителство на съпружески начала.Проверката е приключила с доклад за несъответствие.От Комисията за противодействие на корупцията и за отнемане на незаконно придобитото имущество посочват, че на интернет портала си са публикувани всички подадени декларации за имущество и интереси за 2018 г. на лица заемащи висши публични длъжности.Припомняме, че вчера  в качеството си на бивш ръководител на ДФ \"Земеделие\" в рамките на разследването за източване на европейски пари по програмата \"Млад фермер\".  във връзка с обвиненията срещу . Според обвинението той е използвал като поставени лица децата на свои служители, които са спечелили субсидии за милиони левове.Едновременно с това обаче името на Порожанов като ръководител на Държавния фонд бе замесено и  - по този сюжет също тече проверка, . На този етап няма информация за разпитани, а привлечени като обвиняеми до този момент  и поставеното му лице Ана Димитрова.Скандалът с къщата за гости струваше още една оставка - тази на  Иванка Багдатова-Мизова.Името на министър Порожанов беше замесено и във връзка със служебно положение на неговия син Антоан Порожанов, който е работил в одиторската фирма \"Делойт\" - отговорна за проверките във фонд \"Земеделие\". Румен Порожанов категорично отрече синът му някога да е съпричастен към проверките във фонд \"Земеделие\".", "date": "2019.05.10", "title": "Порожанов сам поискал доходите и имотите на съпругата му да останат тайна"}
{"url": "https://news.bg/world/evropa-ne-tryabva-da-povtarya-brekzit-prizova-gi-verhofstat.html", "text": "Ги Верхофстат, координатор на ЕП за преговорите с Великобритания, предупреди, че решението на Обединеното кралство да напусне ЕС вече направи \"далеч повече щети от прогнозираното\", пише \"Гардиън\".Либералът се появи с лидера на британските Либерални демократи Винс Кейбъл на предизборно събитие в Камдън, Северен Лондон, в петък сутринта.Лидерът на Алианса на либералите и демократите за Европа отбеляза, че иска да изпрати послание на хората на континента \"никога повече да не повтарят Брекзит\".Верхофстат, бивш премиер на Белгия, е критикуван за коментари в документален филм на Би Би Си. Той се пошегувал с Оли Робинс, главният преговарящ на Великобритания, дали иска белгийско гражданство. Негов съветник също е записан да описва действията на премиера на Великобритания Тереза Мей като ненормални и жалки.Запитан за коментарите, Верхофстат отговори, че описанието за действията на премиера е извадено от контекста и предложението към Робинс е било просто \"забавна шега\".\"Къде е вашето британско чувство за хумор? Надявам се, че с Брекзит не сте го изгубили. Вашето известно чувство за хумор\", отбеляза либералът.Преди да пристигне Верхофстат, Кейбъл заяви, че използването на такъв език по време на разговори за премиера \"не е моят стил\".\"По-скоро бих се отнесъл към британския премиер, дали на Великобритания или в Европа, по уважителен начин. Не трябва да се персонализира\", обясни той позицията си.Верхофстат и Кейбъл се снимаха с около 30 либерални демократи преди да започнат да агитират, което включваше да почукат на една врата - на човек, който планира да гласува за британската партия.\"Аз не съм тук като преговарящ за Брекзит. Тук съм като лидер на Алианса на либералите и демократите за Европа, за да подкрепя най-европейската партия, Либералните демократи\", каза белгиецът.\"Мисля, че е важно да се покаже, че европейските либерали и демократи подкрепят Винс Кейбъл, подкрепят Либералните демократи в тази тежка борба във Великобритания на тези европейски избори. Второ, ние искаме да покажем с идването си тук послание към континента да обяви, че никога повече няма да се повтори Брекзит\", продължи той.Искаме да бъдем алтернатива на национализма и популизма, отбеляза още Верхофстат.", "date": "2019.05.10", "title": "Европа не трябва да повтаря Брекзит, призова Ги Верхофстат"}
{"url": "https://news.bg/regions/arestuvaha-sasedi-imanyari-v-burgasko-selo.html", "text": "Иззеха голям брой древни артефакти от различни епохи на Античността от две къщи в бургаско село.При специализирана полицейска операция в с. Рудина служителите на реда открили 18 антични на вид монети и осем пръстена в дома на 32-годишен местен жител. Други 20 антични монети и 7 пръстена били намерени в имота на негов 56-годишен съсед.Предстои да бъде назначена съдебно-археологическа експертиза на иззетите културно-исторически ценности за точно датиране и оценяване на стойността им.Двамата мъже са задържани за 24 часа.По случаите са образувани досъдебни производства.", "date": "2019.05.10", "title": "Арестуваха съседи иманяри в бургаско село"}
{"url": "https://news.bg/world/za-parvi-pat-ot-yuni-2017-g-povecheto-kataluntsi-sa-protiv-nezavisimost.html", "text": "За първи път от преди референдума през октомври 2017 г. повечето каталунци са против независимост от Испания, показва социологическо проучване, цитирано от \"Ройтерс\".Мнозинството каталунци гласуваха на референдума за отцепване от Испания, но националните власти блокира допитването и резултатите.Проучването е направено от обществения Център за социологически изследвания в периода 30 април - 6 май.Испания проведе парламентарни избори на 28 април, на които въпросът за Каталуния беше основна тема в кампанията на всички големи партии.12 каталунски лидери бяха задържани след плебисцита. Те са съдени за противодържавна дейност.Изследването разкрива, че 48,6% от каталунците са против независимост, докато 47,2 % подкрепят отделяне от Испания. Статистическата греша е в рамките на +/- 3,1%.Всички проучвания от юни 2017 г. показват, че мнозинството каталунци подкрепят отделяне от Испания.Но нa националните избори повечето каталунци подкрепиха партии, които подкрепят единство с Испания. На вота през април партиите за независимост спечелиха по-малко от 40% на регионално ниво.Премиерът Педро Санчес изключва нов референдум за независимост, но е открит за диалог със сепаратистите. Социалистическата партия на Санчес спечели изборите, но не получи достатъчно подкрепа за мнозинство.", "date": "2019.05.10", "title": "За първи път от юни 2017 г. повечето каталунци са против независимост "}
{"url": "https://news.bg/int-politics/rusiya-iska-otgovori-ot-nasa-zaradi-miris-na-alkohol-na-mezhdunarodnata-kosmicheska-stantsiya.html", "text": "Русия е изпратила на американската космическа агенция НАСА резултати от измервания и въпроси относно отделянето на изопропилов алкохол в Международната космическа станция (МКС), след като космическият кораб Dragon 2 се скачи със станцията през март. Това обяви Павел Власов, който е началник на Космическия тренировъчен център край Москва, цитиран от руските медии.\"Да, доколкото разбирам, този космически кораб предизвика емисии от изопропилов алкохол в атмосферата на борда на МКС. Бяха направени измервания и бяха зададени въпроси\", изтъкна Власов, добавяйки, че Русия е изпратила въпросите си до НАСА, а не към частната американска авиокосмическа корпорация SpaceX, чието дело е Dragon 2. На 3 март е била регистрирана необичайно висока концентрация на изопропилов алкохол във въздуха, циркулиращ във вътрешността на МКС, след пристигането на безпилотната капсула Dragon 2. Безцветната течност, често използвана в козметиката, битовата химия и медицината, може да причини главоболие и дразнене на очите и дихателните пътища при дълготраен контакт, както и увреждане на оборудването.Източник от руската ракетна и космическа промишленост е заявил, че по-високата от нормалната концентрация на химикала е резултат от скачването на капсулата Dragon 2, като преди скачването са били регистрирани нормални нива. Миризмата е започнала да се разсейва, след като тестовата капсула се е откачила от станцията и се завърна на Земята, като екипажът е включил системите за пречистване на въздуха, за да се справят с натрупването на химикали.Говорейки пред руските медии, космонавтът ветеран Павел Виноградов каза, че има няколко възможни източника, които може да са причинили миризмата, включително химикали, които може да са били използвани за дезинфекция на кораба на Земята, или материалите, използвани при неговото изграждане.Един от проблемите според Виноградов е, че самият изопропилов алкохол е \"доста двойствен\" като химикал. \"Може да изглежда, че има изопропилов алкохол, когато в действителност това са други съединения\", каза той.", "date": "2019.05.10", "title": "Русия иска отговори от НАСА заради мирис на алкохол на Международната космическа станция"}
{"url": "https://news.bg/regions/katastrofiral-tir-blokira-prohoda-na-republikata.html", "text": "Движението при км 34 в проход \"Република\" временно се осъществява в две от трите ленти поради катастрофирал ТИР, предупреждават от Агенция \"Пътна инфраструктура\".От Агенцията призовават шофьорите да се движат с повишено внимание и съобразена скорост.", "date": "2019.05.10", "title": "Катастрофирал ТИР блокира Прохода на Републиката"}
{"url": "https://news.bg/world/10-mln-dushi-sa-vatreshno-razseleni-prez-2018-g-zaradi-konflikti.html", "text": "Конфликти са принудили повече от 10 милиона души да напуснат домовете си и да продължат живота си на друго място в родните си държави през миналата година. Така общият брой на вътрешно разселените лица заради насилие достигна рекорден връх.Това става ясно от доклад на Международния център за наблюдение на вътрешното разселване и Норвежкия бежански съвет, цитирани от АФП.Общо броят на вътрешно разселените лица в света достигна исторически връх от 41,3 милиона души. Включват се тези, които са били принудени да напуснат домовете си заради природни бедствия и конфликти - общо 28 милиона души са вътрешно разселени през 2018 г., показва изследването.Общо 10,8 милиона са вътрешно разселени заради конфликти през изминалата година. Най-много са в Демократична република Конго, Сирия, Етиопия, Камерун и Нигерия. Изненадващо най-висок е броят на вътрешно разселените в Етиопия, където 2,9 милиона души са били принудени да напуснат домовете си заради конфликт между общности, често в резултат на поземлени спорове. Демократична република Конго е втора с 1,8 милиона души през 2018 г., следвана от Сирия с 1,6 милиона вътрешно разселени лица. Но общо в Сирия от началото на войната през 2011 г. са разселени 6,1 милиона души. Отделно около 6 милиона сирийци са напуснали страната си като бежанци.17,2 милиона души са били принудени да напуснат домовете си заради природни бедствия през изминалата година. Тропически циклони и наводнения са принудили близо 10 милиона души да бягат във Филипините, Китай и Индия.22 000 души са разселени в Калифорния в резултат на пожари.Броят на хората в момента, които са вътрешно разселени, е далеч по-висок от 25 милиона, които са напуснали страните си като бежанци.", "date": "2019.05.10", "title": "10 млн. души са вътрешно разселени през 2018 г. заради конфликти"}
{"url": "https://news.bg/bulgaria/razkrivat-160-dopalnitelni-mesta-za-pehotintsi-zaradi-golyam-interes.html", "text": "Допълнителни 160 вакантни длъжности към Сухопътните войски са обявени от Министерството на отбраната заради големия интерес към  Това стана ясно от думите на командира на Сухопътните войски генерал-майор Михаил Попов по време на събитието от кампанията в Карлово.Според него увеличеният интерес към конкурсите за Сухопътните войски е и един от положителните резултати от кампанията.Мога със задоволство да отбележа, че личният състав на Сухопътните войски изпълнява задачите си с професионализъм и желание и това ни позволява в последните две години да изпълняваме всички задачи по бойната подготовка, изтъкна генерал-майор Попов.Той допълни, че броят на рапортите за напускане намалява и изрази надежда, че тази тенденция, както и нарастването на броя на кандидатите за постъпване на военна служба, ще се запази.Командирът на Сухопътните войски съобщи, че до края на годината в най-големия вид въоръжени сили ще бъдат обявени още три конкурса - през юли, октомври и декември. От своя страна началникът на политическия кабинет на министъра на отбраната Илия Налбантов заяви, че през 2020 г. за трета поредна година възнагражденията на военнослужещите ще бъдат увеличени с 10%.За нас е много важно да покажем на обществото какво представлява Българската армия, каква е истинската същност на войнишкия труд и какво е въоръжението на нашата армия, посочи той. Налбантов подчерта, че освен привличане на кандидати за военна служба целите на кампанията \"Бъди войник\" са обществото да обърне внимание на армията и на патриотичното възпитание на младите хора.", "date": "2019.05.10", "title": "Разкриват 160 допълнителни места за пехотинци заради голям интерес"}
{"url": "https://news.bg/economics/ne-turska-a-frenska-kompaniya-podala-nay-visoka-oferta-za-letishte-sofiya.html", "text": "Френско-българската търговска и индустриална камара, чрез своя председател Стефан Делайе, държи да направи изявление по повод на появила се в различни медии погрешна информация във връзка с процедурата по отдаване на концесия на летище София, се посочва в декларация на камарата.Консорциумът ADP/TAV е подал една от най-добрите оферти за концесия на летище София, подчертава се в текста и се посочва, че групата Aéroport de Paris е водещ член на консорциума с дял от 75% и е базирана в Париж.Основните акционери на компанията са френската държава (50,6%), холандската група Dutch Royal Schiphol Group (8%), както и различни частни индустриални и финансови инвеститори.TAV е младшият партньор в този консорциум, с едва 25% от акциите, подчертават от камарата, допълвайки, че от юни 2017 г. 46,12% от акциите на TAV са собственост и се контролират от Групата Aéroport de Paris, което я прави част от тази международна група, а не от турска компания.Председателят на Съвета на директорите на TAV Едуард Аркрайт е заместник-изпълнителен директор на Групата Aéroport de Paris, а другите акционери са предимно международни, уточнява се в декларацията.От камарата изтъкват, че от април тази година TAV вече не е оператор на летище Истанбул, поради което било неточно представянето на компанията да бъде ограничавано до турския й произход.Според френско-българската търговска и индустриална камара би било чудесна възможност за летище София да се присъедини към глобалната мрежа на Групата Aéroport de Paris.Изборът на този партньор ще бъде чудесен символ за динамиката на френско-българските икономически отношения, които са особено активни в производството на части за авиотранспортния сектор, посочва се в декларацията, допълвайки, че предложението на Консорциума ADP/TAV е изцяло френска оферта.", "date": "2019.05.10", "title": "Не турска, а френска компания подала най-висока оферта за летище \"София\""}
{"url": "https://news.bg/int-politics/hilyadi-protestirashti-nastoyavat-za-radikalna-promyana-v-alzhir.html", "text": "Хиляди протестиращи, настояващи за отстраняването на управляващия елит в Алжир, се събраха в столицата Алжир за 12-и пореден петък, опълчвайки се на опитите на армията да успокои напрежението преди президентските избори, съобщава \"Ройтерс\".Демонстрантите настояват за радикална промяна, стремейки се към оттеглянето на висши фигури, включително политици и бизнесмени, които управляваха северноафриканската страна след обявяването на независимост от Франция през 1962 г.\"Всички да се махат\", пишеше на плакат, издигнат от протестиращите, носещи национални знамена, които се бяха събрали в центъра на столицата, където се проведоха поредица от огромни антиправителствени шествия от 22 февруари насам.\"Няма да се откажем. Битката ще продължи\", настоя 37-годишен учител, шестващ със съпругата си и двете си деца.След 20 години на власт президентът Абдел-Азис Бутефлика се оттегли на 2 април под натиск от страна на протестиращите и армията, но демонстрациите продължиха, стремейки се да бъдат отстранени всички властници, принадлежащи към старата гвардия, както и да бъдат предприети политически реформи.Протестиращите също така настояват за оставката на временния президент Абделкадер Бенсалах, който е председател на горната камара на парламента, и който замести Бутефлика за период от 90 дни, за да организира и контролира президентските избори на 4 юли.Армията, най-влиятелната институция в северноафриканската държава, опита омиротворяване, изпълнявайки редица искания на протестиращите, включително започване на разследвания срещу хора, заподозрени в злоупотреба с власт и кражба на обществени средства.Миналата седмица най-малкият брат на Бутефлика - Саид, както и двама бивши началници на разузнаването бяха арестувани от военен съдия за \"накърняване на авторитета на армията и заговор срещу държавната власт\".Най-малко петима бизнесмени, включително най-богатият човек в страната - Исад Ребраб, който е активен в хранително-вкусовата промишленост и рафинирането на захар, бяха задържани за предполагаемо участие в корупционни скандали.", "date": "2019.05.10", "title": "Хиляди протестиращи настояват за радикална промяна в Алжир"}
{"url": "https://news.bg/int-politics/avstriya-izrazi-podkrepa-za-severen-potok-2.html", "text": "Австрия подкрепя изграждането на газопровода \"Северен поток-2\". Това заяви в интервю за германския вестник \"Франкфуртер алгемайне цайтунг\" министърът на икономиката на алпийската република Маргарет Шрамбок.Както е подчертала Шрамбок, Виена подкрепя проекта, за да бъдат подсигурени дългосрочните енергийни доставки за Европа.По думите ѝ, Австрия също така подкрепя други канали за транспортиране на синьо гориво, включително доставката на втечнен природен газ (LNG) от САЩ.\"Но не вместо \"Северен поток-2\", а в допълнение към него\", отбелязала многозначително министърката.Проектът \"Северен поток-2\" включва изграждането на две тръби с общ капацитет от 55 млрд. куб. метра газ годишно от руското крайбрежие, по дъното на Балтийско море и до бреговете на Германия. Новият газопровод се предвижда да бъде построен в близост до съществуващия \"Северен поток\". Завършването на проекта е планирано за края на 2019 г.Против осъществяването на проекта се обявяват Украйна, която се опасява от загуба на приходите си от транзита на руски газ, САЩ, които активно лобират в ЕС за своя втечнен природен газ, както и някои други страни. Според германския канцлер Ангела Меркел \"Северен поток-2\" е търговски проект.", "date": "2019.05.10", "title": "Австрия изрази подкрепа за \"Северен поток-2\""}
{"url": "https://news.bg/world/ostap-bender-v-pola-kak-aferistkata-sorokina-popadna-v-amerikanski-zatvor.html", "text": "Тя се е представяла за богата наследничка на милиони. Използвала е лъжата, за да си осигури място сред елита на Манхатън. Сега 28-годишната Ана Сорокин ще трябва да се прости с лукса, който си е осигурила с шарлатанство.Малко преди произнасянето на присъдата срещу нея Ана Сорокин се обърна лично към съдебния състав: \"Извинявам се за грешките, които направих\", заяви тя. Нейното закъсняло признание обаче не ѝ помогна особено - Сорокин получи ефективна присъда от 4 до 12 години. Ще рече, че най-рано след 4 години тя може да бъде заменена с условна и Сорокин да излезе на свобода. Съдийката Даян Кисел заяви, че е смаяна от мащабите на измамата.Според Върховния съд на щата Ню Йорк, 28-годишната германка е успяла да си присвои сумата от 275 хиляди долара. От тях около 200 хиляди долара Сорокин трябва да върне на измамените, постанови още съдът. Отделно от това тя трябва да плати и глоба в размер на 24 хиляди долара.Историята на Ана Сорокин привлече вниманието на световната общественост. Под името Ана Делви през 2016 и 2017 година Сорокин е успяла да се промъкне в елитното общество на Манхатън: представяйки се за фантастично богата наследничка, Сорокин бързо си спечелила доверието на платежоспособни членове на клуба на \"богатите и красивите\". Според обвинението, чрез умели лъжи и много самоуверено поведение Сорокин си издействала кредити от различни банки за милиони долари, пътувала безплатно с частни самолети и в продължение на месеци живяла в луксозни хотели в Манхатън, без да плаща сметките си. Възложила дори на един известен график да изработи логото на нейната несъществуваща фондация \"Ана Делви\"НаВеднъж Сорокин наела самолет за участие в годишна конференция на инвеститори в Бъркшайър Хатауей в Омаха - целта била да се срещне с Уорън Бъфет. Друг път поканила своя приятелка, фотографката на списание \"Венити феър\" Рейчъл Уилямс, в луксозния хотел \"La Mamounia\" в мароканския град Маракеш, където една нощувка струва 7 хиляди долара. В крайна сметка Уилямс трябвало сама да плати престоя си, а сумата 62 хиляди долара надхвърляла годишния доход на фотожурналистката. По време на процеса обвинението заяви, че в случая става дума за \"добре премислена система, целяща да внуши на жертвите усещането за сигурност\".Ана Сорокина е родена в Русия, баща ѝ карал камион. На 16-годишна възраст семейството пристигнало в Германия, където се установило в района на Кьолн, а от 2016 Сорокин живее в САЩ. Там тя скалъпила измислената история, че всеки момент очаквала един германски доверителен фонд да ѝ изплати огромно наследство за милиони.Милиони може да спечели от историята на Сорокин интернет-платформата \"Нетфликс\", която вече е закупила правата от нея за заснемането на сериал. Сценаристката на филма Шонда Раймс стана известна с популярния медицински сериал \"Анатомията на Грейс\". Добри пари от нещастието си може да изкара също и измамената фотожурналистка Рейчъл Уилямс, която вече е успяла да продаде личната си история на едно издателство и на една телевизия.", "date": "2019.05.10", "title": "Остап Бендер в пола – как аферистката Сорокина попадна в американски затвор"}
{"url": "https://news.bg/politics/prezidentat-i-tsatsarov-obsazhdat-kriteriite-za-izbor-na-nov-glaven-prokuror.html", "text": "Държавният глава Румен Радев ще проведе срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.Първата от работните срещи е с главния прокурор Сотир Цацаров. Тя ще се проведе на 13 май на \"Дондуков\" 2.Припомняме, че мандатът на настоящия главен прокурор Сотир Цацаров изтича през януари 2020 г. Като процедурата за избор на негов наследник може да бъде открита шест месеца по-рано, т.е. още през юли.По същество конституционното производство за избора на главен прокурор включва две последователни фази. Първата фаза протича пред Висшия съдебен съвет (ВСС), който поставя, обсъжда и приема предложения за тайно гласуване и с квалифицирано мнозинство - повече от две трети от състава на ВСС (чл.173, ал.6 ЗСВ).При сегашния 24-членен състав на ВСС това означава с най-малко 17 гласа. Номинации могат да правят прокурорската колегия или министъра на правосъдието.Втората фаза се осъществява от президента на Републиката. Той извършва назначаването с указ, когато приема предложението или го отхвърля.Президентът не може да откаже предложението, когато то му се прави повторно.Такъв случай имаше при назначаването на, когато президентът . След повторното гласуване от  обаче на Чолаков, Румен Радев не можеше да спре процедурата.През март стана ясно, че зам.-главният прокурор за поста.При встъпването си в длъжност  обясни, че първият му приоритет ще бъде изработването на механизъм за предсрочно прекратяване на мандатите на председателите на , Върховния административен съд /ВАС/ и Главния прокурор /ГП/, след като различни организации ", "date": "2019.05.10", "title": "Президентът и Цацаров обсъждат критериите за избор на нов главен прокурор"}
{"url": "https://news.bg/world/sanktsiite-na-sasht-oryazaha-napolovina-targoviyata-mezhdu-iran-i-germaniya.html", "text": "Рязък спад на търговията между Германия и Иран през първите месеци на тази година, показва информация на Асоциацията на германските индустриално-търговски камари, цитирана от ДПА.Износът от най-голямата икономика в Европа към Ислямската република е спаднал рязко с 52,6% на годишна база до 233 милиона евро (261 милиона долара) през януари и февруари, става ясно от цифрите, разкрити от медийната група German Funke.Вносът от Иран е намалял с 42,2% до 41 милиона евро.\"Пазарът в Иран е изключително трудно достъпен заради санкциите на САЩ и заради икономическата рамка на страната\", коментира Дагмар фон Бонщайн, председател на Германско-иранската търговска камара.Данните показват още по-голям спад на търговията на Иран с целия Европейски съюз. ЕС е внесъл стока от Ислямската република за 2,16 милиарда евро през първите два месеца на 2018 г., според Евростат. Година по-късно за двата месеца ЕС закупил иранска стока за 136 милиона евро.Европейският износ за Иран е намалял до 1,56 милиарда евро през първите два месеца на 2018 г. в сравнение с 621 милиона евро януари и февруари тази година.", "date": "2019.05.10", "title": "Санкциите на САЩ орязаха наполовина търговията между Иран и Германия"}
{"url": "https://news.bg/int-politics/kitay-otkazva-da-igrae-na-sblasak-na-tsivilizatsiite.html", "text": "Пекин е силно против, \"абсурдния и расистки мироглед\", подкрепен от висш американски представител, който очертава конкуренцията между САЩ и Китай като \"сблъсък на цивилизации\", съобщава \"Стрейт Таймс\".Подобен дискурс е предопределен да се провали, ако произтича от скрит мотив за провокация на проблеми, коментира Ксу Лин, зам.-ръководител \"Публичност\" на Китайската комунистическа партия.Но, отбелязвайки как различните цивилизации могат да съжителстват \"се превърна във въпрос на нашето време\", Ксу Лин допълва, че Китай ще проведе конференция, за да насърчи обмена и взаимното обучение, вместо конфронтация между цивилизациите.Първата конференция за диалог на азиатските цивилизации ще започне следващата сряда, събирайки участници от 47 азиатски страни с цел насърчаване на сътрудничеството между тях. \"(Тя) се стреми да замени отчуждението на цивилизациите с обмен, сблъсъците с взаимното учене и превъзходството със съвместното съществуване\", допълва зам.-министърът на външните работи Конг Сюаню.Съобщението на Китай за конференцията е няколко дни, след като критикува директора на американския Държавен департамент за планиране на политиката Кирон Скинър, който заяви на конеференция на мозъчни-тръстове, че съперничеството с Китай е първият път, когато САЩ са изправени пред голям конкурент, който не е от бялата раса, тъй като дори конкуренцията със СССР е \"борба в западното семейство\".\"Това е борба с една наистина различна цивилизация и различна идеология, а Съединените щати не са се сблъсквали с това преди. Нито пък имахме икономически конкурент по начина, по който имаме (днес с Китай)\", допълва тя.Скинър обяснява, че Държавният департамент разработва всеобхватна политика за Китай в духа на \"член Х\" от 1947 г., която очертава стратегията за ограничаване, която САЩ използват за Студената война.Говорителят на китайското външно министерство Ген Шуан, че коментарите на Скинър са расистки предразсъдъци и са остарели. \"Просто е абсурдно и крайно неприемливо да разглеждаме китайско-американските отношения като сблъсък на цивилизации или дори в расистка перспектива, която заслужава всеки жесток укор и решителна опозиция\".Китайските медии също отхвърлят нейните забележки, като Китайската икономическа мрежа предупреждава, че използването на \"сблъсък на цивилизации\" с мисълта за формиране на политика рискува низходяща спирала в американско-китайските отношения.\"Глобал Тйамс\" обвинява Вашингтон, че се опитва да използва концепцията за западната цивилизация, за да обедини други страни срещу Китай.\"Основната цел на САЩ в вероятно да спечели западните страни, които да се присъединят към Вашингтон, за да ограничат Китай (но), с изключение на някои фанатични политически елити във Вашингтон, малко хора по света биха приветствали битки между цивилизации\".", "date": "2019.05.10", "title": "Китай отказва да играе на \"сблъсък на цивилизациите\""}
{"url": "https://news.bg/regions/s-30-mln-leva-remontirat-shest-zhp-gari-u-nas.html", "text": "Започна реконструкцията на ЖП гарата в Карнобат.Тази железопътна гара е изключително важна и е единствената жп връзка между Югоизточна и Североизточна България, посочи министърът на транспорта, информационните технологии и съобщенията Росен Желязков, който даде старт на ремонта.Той подчерта, че това е четвъртият по големина железопътен възел в страната. Гарата обаче не е била ремонтирана от изграждането си през 80-те години на 20 век.Желязков съобщи, че общо шест гарови комплекса ще бъдат реконструирани по приоритетна ос 3 на ОП \"Транспорт и транспортна инфраструктура\" - Карнобат, Подуяне, Искър, Казичене, Стара Загора и Нова Загора. Общата стойност на всички обекти е около 30 млн. лева, като само за жп гара Карнобат инвестицията е над 4 млн. лева, по думи на министъра.Предвижда се да се ремонтират не само приемното здание, но и пероните и подлезът.Ще бъдат извършени конструктивни укрепвания, архитектурно обновяване, както и изграждане на асансьори и съоръжения за лица с намалена подвижност за достъп до пероните, обясни Желязков.Строителството ще продължи 2 години, като през този период гарата ще продължи да обслужва пътниците.", "date": "2019.05.10", "title": "С 30 млн. лева ремонтират шест жп гари у нас"}
{"url": "https://news.bg/crime/otkriha-martva-38-godishna-zhena-v-kostenets.html", "text": "Криминалистите в София-област разследват смъртта на 38-годишна жена, съобщиха от Областната дирекция на МВР - София.Сигналът по случая е докладван около 8.40 часа сутринта на телефон 112. Според сигнала 38-годишна жена е намерена в безпомощно състояние в близост до дома си в град Костенец.На мястото веднага са изпратени екипи на полицията и Спешна помощ.Пристигналите на място медици само констатирали смъртта на жената.По случая е образувано досъдебно производство и действията по установяването на самоличността на извършителя продължават.По данни на \"24 часа\" е вероятно извършителят да е съпругът на жената. Той се издирва. От МВР обаче не потвърдиха тези данни за news.bg.По-късно от полицията съобщиха, че се издирва 43-годишният Стоян Георгиев Зайков.Органите на реда призовават хората, които разпознават издирвания и имат информация къде може да бъде открит, да позвънят на тел. 112 или в най-близкото поделение на МВР при гарантирана анонимност.", "date": "2019.05.10", "title": "Откриха мъртва 38-годишна жена в Костенец"}
{"url": "https://news.bg/int-politics/ostri-kritiki-sreshtu-varufakis-za-kandidaturata-mu-za-evrodeputat-v-germaniya.html", "text": "Четири години след като бившият финансов министър на Гърция Янис Варуфакис се сблъска с колегите си от страните от Северна Европа по отношение на мерките за строги икономии и облекчаването на дълга, той отново води борба със своя стар враг, разказва британският в. \"Гардиън\".Този път той се надява да създаде приятели, а не врагове: в края на този месец Варуфакис ще се опита да убеди избирателите да го изберат за евродепутат - не в родната му Гърция, а в Германия.Но по пътя той също така успява да отчужди старите си съюзници, които твърдят, че неговата кампания не е толкова \"демократизираща Европа\", колкото раздробяваща левия електорат във времена на възраждане на крайната десница.Заедно с австрийско-германския икономист Даниела Плач и хърватския философ Сречко Хорват, Варуфакис е един от тримата паневропейски кандидати, които се състезават на евроизборите на 26 май с \"Демокрация в Европа\", малка германска политическа партия, която от своя страна е разклонение на Движението за демокрация в Европа 2025, или накратко DiEM25.Германски кандидат представлява разклонението на DiEM25 в Гърция - MeRA25 - преднамерен ход, изтъкна Варуфакис в документален филм за неговата предизборна кампания, за да \"даде да се разбере, че сегашната борба не е между гърците и германците\", а \"между прогресивните рационални хуманистични политики, от една страна, и авторитаризма, от друга\".Варуфакис и Хорват успяха да впишат имената си в бюлетините в Германия, просто като се регистрираха навреме като жители на Берлин пред местните власти. Германското право гласи, че кандидатът трябва да е гражданин на страна членка на ЕС и да е пребивавал в Германия в продължение най-малко на шест месеца.\"Ние сме повече германци от германците\", коментира Хорват, кандидат номер три в листата зад Варуфакис и Плач, допълвайки: \"Ние просто следваме правилата.\"DiEM25 призовава за \"нов зелен курс за Европа\" под формата на 500 млрд. евро годишни инвестиции в екологично чиста инфраструктура и възобновяема енергия и предлага европейски срещи на високо равнище и срещи на Европейската централна банка.За да привлече вниманието към своите политики, партията до голяма степен е избягвала конвенционалните методи за водене на предизборна кампания, като улични митинги, а вместо това е разчитала на подкрепата на знаменитости. Тази седмица, по-късно от конкурентите си, DiEM25 постави 1000 плаката в Берлин с образа на бившата актриса от сериала \"Спасители на плажа\" Памела Андерсън, която не е член на партията, но се определя като поддръжник.В изявление Андерсън отбеляза, че е подкрепила DiEM25, защото \"те са единствените, които предлагат всеобхватeн и вдъхновяващ зелен нов курс за Европа. (...) Знам, че този плакат е малко налудничав. Но е време да се измъкнем оттам и да направим всичко необходимо, за да привлечем вниманието на хората\".Хорват заяви, че са решили да използват модел на \"Плейбой\", превърнала се в активистка в предизборната си кампания, \"защото германските политически плакати са покъртително скучни\", но също така \"защото не трябва да бъде просто така щото Стив Банън да изследва нови форми на политическо действие и агитация, трябва да използваме нашето въображение и да подкопаем господстващата парадигма на политическата комуникация\".Но подходът на партията към предизборната кампания също така отблъсна много политици от една политическа партия, кото показаха солидарност с каузата на Варуфакис в разгара на гръцката дългова криза.\"По принцип аз съм привърженик на идеята гръцки политик да се кандидатира като евродепутат в Германия\", изтъква ветеранът евродепутат от крайнолявата партия \"Левица\" Габи Цимер, допълвайки, че \"не на последно място, защото германското правителство е един от най-големите привърженици на суровите мерки за строги икономии в Южна Европа. Но започвам да се съмнявам, че г-н Варуфакис наистина е ангажиран с каузата, за която той твърди, че се бори\".Делегати от \"Левица\" посетиха Атина в разгара на гръцката дългова криза, за да покажат солидарност с бившата партия на Варуфакис \"Сириза\", а нейният съпредседател Катя Кипинг присъства на учредяването на DiEM25 в Берлин през 2016 г. Но съобщението на бившия гръцки финансов министър, че ще се откаже от мястото си на евродепутат \"в рамките на седмици\", след като бъде избран, обърка много от бившите му съюзници.\"DiEM25 казват, че искат да демократизират Европа, но Варуфакис казва, че ще се оттегли от поста си, за да проведе предизборна кампания за гръцките парламентарни избори през есента\", отбеляза Цимер, която е член на Европейския парламент от 2004 г. насам, добавяйки: \"Това е абсурд и има много малко общо с демокрацията. Ако искате да укрепите демокрацията, трябва да укрепите Европейския парламент. Много е разочароващо.\"За разлика от Гърция, в Германия няма праг за влизане в Европейския парламент. На предишните евроизбори през 2014 г. сатиричната група \"Партията\" успя да си осигури депутатско място с едва 0,6 процента от гласовете, а по собствените изчисления на DiEM25 партията ще има нужда от не повече от 300 000 гласа, за да изпрати заемащия челно място в листата ѝ в Европарламента.", "date": "2019.05.10", "title": "Остри критики срещу Варуфакис за кандидатурата му за евродепутат в Германия"}
{"url": "https://news.bg/world/brekzit-prinudi-litovtsite-da-reshavat-za-dvoyno-grazhdanstvo-na-referendum.html", "text": "Литовците ще решат на референдум в неделя дали да се въведат промени в конституцията, които да позволят двойно гражданство. Допитването е в отговор на Брекзит, пише \"Политико\".Литва е с население 2,8 милиона души. Повече от 10% от гражданите живеят в други страни членки на ЕС. 700 000 литовци са напуснали страната си от 1990 г.Много литовци избягаха в други държави членки на ЕС с по-високи заплати след световната икономическа криза през 2008 г. Застаряващото население принуждава политиците да призоват младите емигранти да се върнат в родината си.Данни на Евростат показват, че повече от 200 000 литовци живеят във Великобритания. Липсата на двойно гражданство никога не е била проблем заради свободното движение. Но сега Великобритания е на път да напусне ЕС и мнозина се безпокоят, че хиляди граждани могат да изберат да се откажат от литовските си паспорти и да се сдобият с британски паспорт.Референдумът се отнася само за поправка в конституцията, така че гражданите на Литва да не изгубят гражданството си, когато получат паспорт на друга държава.От литовската общност на Острова коментираха, че повечето литовци искат да се завърнат в страната си някой ден и заради това е важно да имат тази опция. Дебатът за двойното гражданство не е започнал заради Брекзит, а е ускорил процеса.Но социологическите проучвания показват, че по-малко от половината избиратели планират да гласуват на референдума, според новинарския сайт LRT.Онлайн проучване с над 1000 литовци във Великобритания показва, че 26% са склонни да се сдобият с британско гражданство.В момента има изключения в правилото за двойно гражданство, което обхваща хора, които са напуснали или са депортирани от страната преди 1990 г., когато беше под съветска власт.Референдумът ще се проведе заедно с първия тур на президентските избори. Президентът Далия Грибаускайте се оттегля след два последователни мандата.Литовците в чужбина започнаха да гласуват по пощата в началото на май, а ранното гласуване в страната започна в понеделник сутринта и ще приключи тази вечер. Същинската част е в неделя.Повече от 50% от имащите право на глас трябва да подкрепят предложението, за да влезе в сила.Тези, които се обявяват срещу референдума, смятат, че литовците могат да използват двойното гражданство, за да избегнат задължителната военна служба, а също така вреди на националната сигурност и не е патриотично.Има опасения, че промяната може да позволи на руснаци да се сдобият с литовски паспорт.", "date": "2019.05.10", "title": "Брекзит принуди литовците да решават за двойно гражданство на референдум"}
{"url": "https://news.bg/politics/radev-iska-po-malko-nedeystvitelni-byuletini-na-evroizborite.html", "text": "Искам да акцентирам още веднъж на високия брой на недействителните бюлетини в българските избори, защото те не само че създават съмнение в прозрачността на изборния процес, но реално подменят вота на българския избирател. Това заяви президентът Румен Радев на среща с представители на Централната избирателна комисия.Бяха обсъдени мерките за осигуряване на сигурността при гласуване, сред които подборът и обучението на членовете на СИК, добрата разяснителна кампания и машинното гласуване, където вотът няма как да бъде подменен или превърнат умишлено след това в недействителен според президента.Очаквам да си поставим за цел да намалим броя на недействителните бюлетини и да направим така, че България да стигне едно средно европейско ниво на тези бюлетини, изтъкна Радев. Той подчерта, че недействителните бюлетини в България достигат около 6%, докато в Европа средните нива на тези стойности са под 1%.Той напомни, че сред най-важните задачи на изборите е да се осигури защитата на машинния вот - както софтуерна и хардуерна, така и физическа. От съществено значение според държавния глава е и навременната реакция при сигнали за нередности.От своя страна председателят на ЦИК Стефка Стоева съобщи, че До 15 май трябва да бъде поставен софтуерът на машините, а до предишния ден преди изборите те трябва да бъдат поставени в секционните избирателни комисии, каза още тя.\"Знаете, че с нарочно свое решение ЦИК определи 3-те хиляди секции, в които ще има машинно гласуване - те са на абсолютно случаен принцип, в цялата страна във всички 31 райони. Така, че ще има и в най-големите, и в най-малките, и в най-отдалечените места, за да видим на практика как работят машините\", добави Стоева.Стоева изрази надежда, че с извършването на сертифициране и одит ще се гарантира честен вот на машините. Тя посочи, че ЦИК се е обърнала към БАН и Софийския университет за препоръка на специалисти, които да започнат работата по сертифицирането, тъй като в момента няма държавен орган, който да извърши това.Още с поставянето на въпросите за техническата същност на машините са заложени такива изисквания, че да се гарантира честният вот, обясни Стоева и допълни, че в момента се обсъжда въпросът с транспортирането на машините и с тяхната физическа охрана.", "date": "2019.05.10", "title": "Радев иска по-малко недействителни бюлетини на евроизборите"}
{"url": "https://news.bg/world/otvratitelno-zaspaliyat-dzho-shte-pobedi-ludiya-barni-prognozira-tramp.html", "text": "Президентът на САЩ Доналд Тръмп използва \"Туитър\", за да посочи кой ще се изправи срещу него на изборите за държавен глава в края на 2020 г.Той вярва, че бившият вицепрезидент на САЩ Джо Байдън ще спечели номинацията на Демократическата партия срещу независимия сенатор от Върмонт Бърни Сандърс.\"Изглежда ми, че отвратително заспалият Джо ще победи лудия Бърни. Всички останали ще изгубят бързо\", написа той в социалната мрежа.Байдън обяви, че се , далеч по-късно от повечето конкуренти в Демократическата партия. Социологическите проучвания показват, че Байдън ще спечели първичните избори в Демократическата партия.", "date": "2019.05.10", "title": "„Отвратително заспалият Джо ще победи лудия Бърни”, прогнозира Тръмп"}
{"url": "https://news.bg/politics/tsik-ne-vizhda-narushenie-na-borisov-pri-predizbornata-kampaniya.html", "text": "Централната избирателна комисия не е установила нарушения от страна на министър-председателя Бойко Борисов във връзка с предизборната кампания, съобщават от \"\", цитирайки говорителя на комисията Александър Андреев. Той посочи, че сигналът срещу премиера е оставен за сведение.Не карайте ЦИК да влиза в какъвто и да било дебат между институциите, призова Андреев.Той съобщи, че към момента не е постъпвал сигнал за президента от страна на ГЕРБ, но ако това все пак се случи, той ще бъде докладван и ЦИК ще се произнесе.От своя страна социалистите заявиха, че утре ще внесат нова жалба в Комисията за законови нарушения от страна на Борисов.Припомняме, преди дни  до ЦИК и СЕМ за използването на държавен ресурс за водене на предизборна кампания.В жалбата до ЦИК левицата настоя  по време на предизборната кампания, ако ще бъде председател на Предизборен щаб, или да се оттегли като такъв.Ден по-късно Равноотдалечен съм от всички партии, но не мисля, че трябва да се води предизборна кампания с пари от държавния бюджет, коментира Румен Радев.Самият  в използване на държавни пари за агитация в полза на БСП. Той бе категоричен, че няма намерение , тъй като според него обвиненията на БСП и държавния глава били неоснователни.", "date": "2019.05.10", "title": "ЦИК не вижда нарушение на Борисов при предизборната кампания"}
{"url": "https://news.bg/education/mon-uchebnata-programa-po-istoriya-da-ne-se-izpolzva-politicheski.html", "text": "От министерството на образованието се противопоставят на опитите учебната програма по История и цивилизации да се използва за политически цели.Повод за становището на образователното министерство е протестът на партия \"Възраждане\", че учители по история са събрани на семинар, където им е обяснено, че  християнски семейства доброволно били давали своите синове за еничари.По-рано днес представители на партията влязоха непоканени на тържеството за избор на учител №1 и носеха плакати \"МОН, за кого работите\" и \"Съд, оставка, затвор\".От ведомството на Красимир Вълчев припомнят, че програмата за Х клас е приета след обсъждане, с одобрението на преподавателите по история в училищата и на историците от висшите училища и научни институции.Периодите, . \"Ако се направи преглед на тяхното съдържание, ще се види, че проблемни моменти като тези, за които сме сигнализирани, няма. В случай, че бъде открит конкретен факт, МОН ще реагира незабавно\", уверяват от ведомството.От ведомството на Вълчев смятат, че са въвлечени в предизборната кампания чрез тиражиране на анонимни твърдения, основани на отделни лични мнения.\"Обучението на учители по История и цивилизации е част от НП \"Квалификация\" с цел подготовка на педагогическите специалисти за работата им с новата учебна програма за X клас. В обученията, приключили предходния месец, са взели участие над 700 учители, като сред анкетираните има само две негативни оценки за ефективността на обучението. Общата средна оценка по скала от 1 до 6, която самите обучени са поставили, е 5.30\", пишат от МОН.Те уверяват, че лекторите са утвърдени специалисти в своята област - преподаватели и учени от Софийския университет, БАН, ЮЗУ, НБУ. По време на дискусиите са се чували различни мнения, но проверката досега не е установява да са били налагани идеи, които противоречат с: \"постигнатите след широк научен и обществен дебат тези\", пишат от МОН.", "date": "2019.05.10", "title": "МОН: Учебната програма по история да не се използва политически"}
{"url": "https://news.bg/disasters/nay-malko-70-migranti-se-udaviha-desetki-izcheznali-kray-tunis.html", "text": "Най-малко 70 мигранти са се удавили, след като лодката им се е преобърнала и потънала в международни води край бреговете на Тунис. След инцидента 16 мигранти са били спасени от рибари, уточняват тунизийските медии.Броят на жертвите може да се увеличи, след като все още продължава издирването на изчезнали хора.Лодката най-вероятно е тръгнала от размирна Либия.Това се случва, след като през миналата седмица либийската брегова охрана обяви, че е спасила 90 мигранти, които са се опитвали да се доберат нелегално до Европа.Европейският съюз преживява мащабна криза от 2015 г. насам заради притока на стотици хиляди мигранти и бежанци, бягащи от кризите в родните им страни в Близкия изток и Северна Африка.", "date": "2019.05.10", "title": "Най-малко 70 мигранти се удавиха, десетки изчезнали край Тунис"}
{"url": "https://news.bg/society/66-godini-ot-vazstanovyavaneto-na-balgarskata-patriarshiya.html", "text": "Отбелязваме 66 години от възстановяване на Българската патриаршия, чието съществуване е прекратено в края на ХІV-то столетие .От Синода припомнят, че още от Възраждането започват целенасочени действия за въстановяването. Първата реална стъпка е учредяването през 1870 г. на Българската екзархия със седалище в Цариград (днешен Истанбул - б.р.).След края на Втората световна война в България е създадена възможност за възглавяване на останалата цели 30 години без редовен предстоятел Българска екзархия. . Със специален томос Цариградската патриаршия признава автокефалията на Българската православна църква.Уставът на Българската православна църква е изработен през 1950 г. В неговия чл. 1 \"самоуправляемата Българска православна църква\" се назовава \"Патриаршия\", припомнят от днешната Българска православна църква.На заседание на 3 януари 1953 г. на Св. Синод на Българската православна църква е решено да се свика Църковно-народен събор на 8 май за възстановяване патриаршията и за избор на предстоятел-патриарх.В събора участвали делегации на следните православни църкви: , начело с Ленинградския (Санкт-Петербургски) и Новгородски митрополит Григорий; , начело с патриарх Юстиниан; , начело с предстоятеля митрополит Макарий; , начело с предстоятеля митрополит Елефтерий.Чрез свои представители или чрез телеграфски и писмени приветствия участвали още Александрийската, Антиохийската, Иерусалимската, Грузинската, Сръбската и Еладската църкви.Третият църковно-народен събор, провел се на 8-10 май 1953 г. възстановява патриаршеския статус на Българската Църква. На 10 май е избран Негово Високопреосвещенство св. Пловдивския митрополит Кирил, наместник-председател на Светия Синод и председател на събора, за патриарх Български и митрополит Софийски.Интронизацията е непосредствено след избора в Патриаршеската катедрала храм-паметник \"Св. Александър Невски\". На нея присъстват представители на тогавашното правителство и културната общественост, чуждестранните делегации и многочислен вярващ народ, пишат от Светия синод.. След смъртта на патриарх Кирил (7 март 1971 г.) на негово място е избран патриарх Максим. Той е най-дълго управлявалият Български патриарх в най-новата ни църковна история.На 24 февруари 2013 г. на Патриаршеския избирателен църковен събор за Български патриарх бе избран Русенският митрополит Неофит.", "date": "2019.05.10", "title": "66 години от възстановяването на Българската патриаршия"}
{"url": "https://news.bg/crime/organizatorite-na-fiktivni-brakove-s-indiytsi-ostavat-v-aresta.html", "text": "Специализираният съд остави за постоянно в ареста задържаните за схема с фиктивни бракове, предаде bTV.Те са четирима - трима българи и един индиец. Част от обвиняемите живеят в столичния квартал \"Факултета\".Разследващите съобщават, че докато групата е действала, са били засечени десет брака.\"Подвеждани са, че ще започнат работа, впоследствие се оказва, че ще се наложи принудително да сключат брак. Като гаранция за това на територията на чужбина са им били отнемани личните карти\", обясни наблюдаващият прокурор.Младоженките били набирани от българите, а чужденците младоженци - от индиеца. Целта на чуждите граждани била да се сдобият с легално право да пребивават в страни от Европейския съюз. Заплащало се по около 1500 евро на брак.Припомняме, по-рано днес  за четиримата организатори на фалшиви бракове, след като вчера ", "date": "2019.05.10", "title": "Организаторите на фиктивни бракове с индийци остават в ареста"}
{"url": "https://news.bg/energy/nek-otgovarya-na-rabotodatelite.html", "text": "След , изпратена до премиера Борисов и енергийния министър Петкова, както и след изказването на председателя на АИКБ , шефът на НЕК Петър Илиев даде брифинг, на който заяви, че компанията, която ръководи, ..ОТНОСНО: Отворено писмо на АСОЦИАЦИЯТА НА ОРГАНИЗАЦИИТЕ НА БЪЛГАРСКИТЕ РАБОТОДАТЕЛИ (АОБР) подписано от г-н Цветан Симеонов Председател на АОБР за 2019г. от 09.05.2019г.Във връзка с изложеното в писмото на членовете на АОБР ще изложим накратко ангажиментите, които изпълнява НЕК ЕАД на пазара на електрическа енергия в България:В изпълнение на Закона за енергетиката(ЗЕ) гарантиране и осигуряване необходимите количества електрическа енергия за нуждите на регулирания пазар в Р България;В изпълнение на ЗЕ изпълняване на задълженията си по осигуряване на резерв към ECO ЕАД;В изпълнение на ангажимент към ЕК доставка на БНЕБ - пазар \"ден-напред\" част от количествата електрическа енергия, поети по Ангажимента към Европейската комисия;С направената промяна в ЗЕ, считано от 01.01.2018 г. НЕК е задължен да продава произведената електрическа енергия само на организиран борсов пазар.Едва след изпълнение на посочените по-горе задължения, НЕК ЕАД предлага допълнителни количества електрическата енергия на свободния пазар, в зависимост от разполагаемостта на съоръженията и при спазване на ограниченията наложени от Министерството на околната среда и водите в Месечните графици на за ползване на водите на големите и значими язовири.Следва да се има предвид, че към настоящия момент акумулираната енергия в язовирите е с 23% по-малко сравнена с тази през 2018г, което неминуемо рефлектира в по-ниското производство от ВЕЦ на НЕК ЕАД и възможностите за предлагане на допълнителни количества.С активното участие на членовете на АОБР се предприеха промени в законодателната уредба, разшири се обхвата на свободния пазар, като с цел постигане на по-голяма прозрачност, търговията се съсредоточи изцяло на организирания борсов пазар. Предстои търгуваните обеми на БНЕБ да нараснат предвид приетите на 09.05.2019 г. промени в Закона за енергетиката, като всички производители с обща инсталирана мощност над 1 MW ще търгуват произведените от тях количества на организиран борсов пазар.С ежедневното си участие на пазар \"Ден напред\", НЕК ЕАД е един от \"Маркет мейкърите\" на БНЕБ и обвиненията в създаване на изкуствен дефицит са напълно безпочвени.Какво е участието на НЕК ЕАД на БНЕБ може да се види от приложената таблица 1.Припомняме отново, че като всяка друга борсова стока и електрическата енергия предполага волатилност на цените, каквато закономерност се наблюдава при всички борсови оператори в света. Постигнатата борсова цена е справедливата цена за съответната пазарна зона независимо дали е по-ниска или е по-висока.Анализ на цените в региона за първата десетдневка на месеца, завишена цена на БНЕБ се наблюдава единствено на 08 и 09 май. През болшинството от останалите дни цените на местния пазар са по-ниски от регионалните. Видно от графиката в последния публикуван месечен отчет на страницата на БНЕБ за месец март, ценовите нива на българския пазар са доста под равнището на регионалните енергийни борси.Таблица 2 дава ясна представа за цените на борсите и сравнението им с цените на БНЕБ.Следва да бъде отчетено и влиянието на износа на електрическа енергия, което видно от интернет страницата на ECO ЕАД за периода 01.01.2019г.-05.05.2019г. надхвърля 2 300 000 MWh.Стана практика, при моментни повишения на цените на пазар \"ден-напред\" да се правят и тиражират генерални обобщения на база краткосрочни периоди/дни, които не са показателни за ценовите нива в по-дългосрочни периоди. Предвид сезонния характер на потреблението и производството на електрическата енергия, сериозните анализи на ценовите нива е редно да се изготвят в средногодишен план. Анализите, които отразяват моментна картина и то в периоди, през които се провеждат планирани/аварийни ремонти на съоръжения със значителна инсталирана мощност са некоректни и не са представителна извадка. Още повече, сравненията на съществуващия у нас хибриден модел с напълно освободени пазарни зони, са некоректни.Съобразено с ангажимента към ЕК, НЕК ЕАД реализира както задължителните, така и допълнителни количества електрическа енергия с лицензията си на производител, като не тиражира загубите си от продажби под себестойност на ЕЕ, както и липсата на каквито и да било компенсации.Свободният пазар е правото на всеки участник да оптимизира дейността си като търгува продукти, които в най-голяма степен са полезни за него или оптимизират загубите му. Всякакви опити за намеса в борсовия пазар са недопустими. Препоръката за вида на продуктите и \"прекратяване на чести търгове с малки количества\" насочва към административно ограничение на участниците, напълно неприсъщо за пазарен модел, какъвто е борсовата търговия.Каква е ситуацията на регулирания пазар и изпълнение на задълженията на НЕК ЕАД може да се види от приложената таблица 3.С Решение № Ц-11 от 01.07.2018 г. КЕВР определи разполагаемостта за производство на 12 431 685 MWh електрическа енергия на производителите, от които общественият доставчик да изкупува електрическа енергия, необходима на крайните снабдители за снабдяване по регулирани цени на обекти на битови и небитови крайни клиенти през ценовия период от 01.07.2018 г. до 30.06.2019 г.Отчетните данни за десетте месеца (01.07.2018 г. до 30.04.2019 г.) на настоящия ценовия период показват, че крайните снабдители са закупили от обществения доставчик 12 722 760 MWh електрическа енергия или с 2% повече от определеното от КЕВР количество. Прогнозата за оставащите два месеца от ценовия период е за допълнително необходими около 1 843 097 MWh или общо 2 134 172 MWh над количествата определени с решението на КЕВР за ценовия период.", "date": "2019.05.10", "title": "НЕК отговаря на работодателите"}
{"url": "https://news.bg/world/liga-na-salvini-vodi-v-italiya-no-gubi-podkrepa-predi-evrovota.html", "text": "Спад на подкрепата за крайнодясната италианска партия \"Лига\" след няколко седмици на препирни с коалиционните партньори от Движение \"Пет звезди\", показват социологически проучвания преди изборите за Европейски парламент в края на май, информира \"Ройтерс\".Докато подкрепата за \"Пет звезди\" остава стабилна, \"Лига\" изглежда, че плаща цената за постоянното напрежение в кабинета, което кулминира през тази седмица с изхвърлянето на министър от кабинета от \"Лига\", който е свързан с корупционен скандал.Днес е последният ден, в който могат да се публикуват социологически проучвания преди вота на 26 май. Четири различни проучвания показват, че намалява подкрепата за \"Лига\", водена от вицепремиера и вътрешен министър Матео Салвини.Едно изследване във вестник \"Кориере дела Сера\" показва, че подкрепата за \"Лига\" е спаднала до 30,9 на сто през май от 36,9% преди месец. Другите проучвания регистрират по-малко драматични промени, но всички показват, че партията е изгубила импулса си след месеци на възход.\"Кориере дела Сера\" пише, че подкрепата за \"Пет звезди\" е нараснала до 24,9 на сто от 22,3 процента след дълъг период на упадък. Но сондаж в \"Република\" показва, че подкрепата за \"Пет звезди\" е спаднала от 23,2% на 22,6 на сто.Всички проучвания поставят опозиционната лявоцентристка Демократическа партия на трета позиция с резултат 20,4% - 22,5%. Също така всички изследвания показват, че партия \"Форца Италия\" на Силвио Берлускони ще получи под 10%.Салвини се надява силно представяне на евроизборите да засили позицията му на европейската политическа сцена. Той се присъединява към съюз от евроскептични и националистически партии, които оспорват позициите на традиционните сили в Брюксел.Представители на \"Лига\" коментираха, че ще направят преглед на баланса на силите в италианското правителство, ако категорично изпреварят \"Пет звезди\".Салвини претърпя необичайна тактическа загуба в сряда, след като беше принуден да приеме отстраняването на неговия близък икономически съветник Армандо Сири от правителството. Вече бившият заместник-министър на транспорта и инфраструктурата на Италия Армандо Сири е разследван за корупция. Той е обвиняван в получаване на пари в замяна внасяне на промяна в регулация в полза на компании за възобновяема енергия.Сири отрича обвиненията, а Салвини поиска да остане на поста, докато не бъде признат за виновен, но \"Пет звезди\" убеди премиера Джузепе Конте, че трябва да се оттегли.Салвини води трескава кампания в Италия преди вота. Той промотира крайнодесни политики като задължителна химическа кастрация на изнасилвачи и други.\"Действията му разубеждават част от електората, особено по-умерените елементи, които доскоро бяха близки до \"Лига\", пише в коментар \"Кориере дела Сера\".", "date": "2019.05.10", "title": "“Лига” на Салвини води в Италия, но губи подкрепа преди евровота"}
{"url": "https://news.bg/crime/ostaviha-v-zatvora-bankoviya-obirdzhiya-ot-sliven.html", "text": "Оставиха в затвора банковия обирджия от Сливен, съобщават от Стефан Стефанов заради опита си да обере банковият клон на \"Инвестбанк\" в Сливен през 2011 година. Тогава 27-годишен, Стефан Стефанов простреля охранител на банката и Миналата седмица той поиска , заявявайки, че е преосмислил живота си.Според съдия Петър Стоицев обаче е необходимо 36-годишният мъж да даде още доказателства за своето поправяне.До момента от 15-годишната присъда Стефанов е изтърпял 8 г., 1 месец и 15 дни. Тъй като от работа му се приспада 1 година и 15 дни, му остават да излежи общо 5 г., 9 месеца и 24 дни.Затворническата администрация е против освобождаването му, защото счита, че има какво да се направи за неговото превъзпитание.Съдията изрази мнение, че Стефанов частично поема отговорността за деянието си, но все още не е осъзнал напълно мотивите за криминалното си поведение.", "date": "2019.05.10", "title": "Оставиха в затвора банковия обирджия от Сливен"}
{"url": "https://news.bg/int-politics/konflikt-mezhdu-nastoyashtiya-i-bivshiya-predstoyatel-na-pravoslavnata-tsarkva-v-ukrayna.html", "text": "Предстоятелят на новата независима православна църква на Украйна Епифаний Думенко призна, че между него и бившия лидер на Киевската патриаршия Филарет Денисенко се е разразил конфликт. Това съобщават украински медии.Денисенко свика среща на епископите на новата църква, за да обсъди с тях възстановяването на Киевската патриаршия, разпусната преди обединителния събор на украинските църковни структури. Думенко не е бил поканен.Според предстоятеля на новата църква заради конфликта той и Денисенко никога не са провеждали съвместна служба.Новата православна църква на Украйна беше сформирана на обединителен събор в Киев през декември 2018 г. в резултат на сливането на две църковни структури, действащи в страната. Проруската украинска православна църква, която е оглавявана от митрополит Онуфрий, отказа да участва в събора.Руската православна църква обяви събора за неканоничен, а възможността за признаването на Епифаний от други автокефални църкви за неизпълнима задача.", "date": "2019.05.10", "title": "Конфликт между настоящия и бившия предстоятел на православната църква в Украйна"}
{"url": "https://news.bg/finance/rabotodatelite-tarsyat-4-000-sluzhiteli-prez-april.html", "text": "4 000 раобтни места са обявили работодателите в страната през месец април.Компаниите търсят специалисти в различни области - от машинни оператори, монтажници и електротехници, до инженери, специалисти областта на информационните технологии и мениджъри.Най-много хора се търсят в сферата на строителството, производството и услугите.Това показват резултатите на Агенция по заетостта от общо 41 трудови борси в страната през изминалия месец.Четири от борсите са насочени главно към младежите - Стара Загора, Кюстендил, Септември и Благоевград.\"Търсят се кадри за работа като машинни оператори, монтажници, мотокаристи, електротехници, инженери, стажанти в отдел IT, търговски представители, мениджъри, зооинженери, служители, човешки ресурси, сезонни работници, машинни оператори, електрозаварчици, електромонтьори и други\", информират от агенцията.В областта на селското стопанство към края на април месец има близо 500 работни места, обявени от 20 работодатели.Търсят се хора в сферата на розопроизводството, лавандулопроизводството и производството на други етеричномаслени култури и на продуктите от тях, оранжерийни зеленчуци, производство на пипер, домати и патладжани.Също така хора се търсят за сезонна заетост в сферата на туризма, хотелиерството и ресторантьорството.Конкретно в Девин според данните на агенцията има позиции за рецепционисти, готвачи, сервитьори, бармани, помощници в кухня, хигиенисти, камериери и други.", "date": "2019.05.10", "title": "Работодателите търсят 4 000 служители през април"}
{"url": "https://news.bg/regions/kradtsi-razbiha-predizboren-shtab-vav-varna.html", "text": "Вандали разбиха предизборен щаб във Варна, предаде БНР.Потърпевша е партията \"Демократична България\". Помещението на ул. \"Македония\" 9 в града от години е неин офис, но тази нощ входната му врата е била разбита.След като крадците проникнали с взлом, те изпотрошили и вратата на вътрешната стая, използвана от административните служители на ДСБ.Из двете помещения са разхвърляни документи и папки. Всички шкафове и чекмеджета са изпразнени, а съдържанието им е изсипано на земята.От касата на партията липсва членският внос. Взети са и монетите от машината за кафе.", "date": "2019.05.10", "title": "Крадци разбиха предизборен щаб във Варна"}
{"url": "https://news.bg/regions/vremenno-promenyat-marshrutite-na-tri-tramvayni-linii-v-stolitsata.html", "text": "Временно променят маршрутите на три трамвайни линии в София, съобщи БНТ, позовавайки се на столична община.Причината е ремонт на трамваен релсов път. За времето от 04.30 часа на 11.05.2019г. до 24.00 часа на 12.05.2019г. се променят маршрутите на трамвайни линии № 1, 6 и 7, съответно: в посока Централна ж.п. гара: от ж.к. \"Иван Вазов\" и ж.к. \"Борово\" по маршрутите до кръстовище бул. \"Христо Ботев\"/ул. \"Алабин\", по ул. \"Алабин\", по бул.\"Витоша\", бул. \"Княгиня Мария Луиза\" и от Централна ж.п. гара по маршрутите до надлез \"Надежда\", ж.к. \"Обеля 2\" и метростанция \"Хан Кубрат\";В посока ж.к. \"Борово\" и ж.к. \"Иван Вазов\": от надлез \"Надежда\", ж.к. \"Обеля 2\" и метростанция \"Хан Кубрат\" по маршрутите до кръстовище бул. \"Христо Ботев\"/бул. \"Александър Стамболийски\", по маршрута на трамвайна линия № 3, обратен завой на бул. \"Александър Стамболийски\", по маршрута на трамвайни линии № 8 и 10 до бул. \"Христо Ботев\" и по бул. \"Христо Ботев\" по маршрутите до ж.к. \"Иван Вазов\" и ж.к. \"Борово\". Трамваите ще спират на всички съществуващи трамвайни спирки в променените участъци на маршрутите.", "date": "2019.05.10", "title": "Временно променят маршрутите на три трамвайни линии в столицата"}
{"url": "https://news.bg/society/voenniyat-pilot-zagubil-doma-si-v-pozhar-v-brestnik-stana-tatko-za-treti-pat.html", "text": "Военният пилот, който спаси семейството си от пожар, стана татко за трети път. Той още мечтае да изгради своя дом в Брестник. От военното министерство предоставиха  за многодетното семейство и .Съпругата му Константина изказа благодарност към всички, които са ги подкрепили в трудния момент.\"Страшно много ни подкрепиха неговите колеги, не само тук от базата, а от цялата страна. Много поделения се отзоваха с помощ. Разбрахме в труден за нас момент колко е силен българският народ. Колко много големи и силни сърца има. Страшно много хора ни помогнаха\", каза Константина Димитрова.Семейството на пилота решило да кръсти третото си дете на името на Свети Архангел Михаил, чиято икона са открили сред останките и пепелта на своя дом. Днес , което мечтае да възстанови собствената си къща.Докато се справя с битовите проблеми, младият пилот продължава да носи бойно дежурство.\"Да си военен пилот днес е изключително предизвикателство и значителна отговорност\", каза пред Нова телевизия пилотът в авиобаза \"Граф Игнатиево\" Петър Димитров.Той е боен пилот от 8 години. \"Не може да си позволим да оставим въздушното си пространство без охрана и отбрана. Имаме нужда от нов самолет и то възможно най-скоро, ако има как да дойде в рамките на тази или следващата година би било чудесно, за да се справяме значително по-добре с професията и с предизвикателствата\", заяви военният пилот.", "date": "2019.05.10", "title": "Военният пилот, загубил дома си в пожар в Брестник, стана татко за трети път"}
{"url": "https://news.bg/crime/ima-zadarzhan-za-palezha-na-valyatsi-v-burgas.html", "text": "Бургаската прокуратура задържа за 72 часа Николай П. за извършване на палеж.Срещу него е повдигнато обвинение, че вчера на бул. \"Захари Стоянов\" в Бургас чрез възпламеняване на запалителна течност е запалил две строителни машини тип \"валяк\". Освен че те са изгорели напълно, е имало опасност пожарът да се разпростре и върху други строителни машини.Пожарът е нанесъл значителни вреди на обща стойност 409 500 лева.Предстои Окръжната прокуратура в Бургас да внесе в съда искане за налагане на мярка за неотклонение \"задържане под стража\".Ако бъде признат за виновен, подсъдимият може да получи до 12 години затвор за деянието си.Припомняме, пожарът се разрази вчера. на строителната фирма \"Джи Пи Груп\". Освен това беше повредена контактната мрежа на градския транспорт.", "date": "2019.05.10", "title": "Има задържан за палежа на валяци в Бургас"}
{"url": "https://news.bg/world/tramp-mitata-varhu-kitayski-stoki-shte-donesat-po-golyamo-bogatstvo-ot-targovska-sdelka.html", "text": "Президентът на САЩ Доналд Тръмп обяви, че наложените върху китайски стоки мита ще донесат \"далеч по-голямо\" богатство на Щатите от \"евентуално феноменално търговско споразумение\".Държавният глава подчерта, че преговорите с Пекин ще продължат и че няма \"нужда да се бърза\", откакто митата влязоха в сила. Той добави, че Вашингтон е започнал процес по въвеждане на наказателни мерки върху останалите китайски стоки за 325 милиарда долара.\"Разговорите с Китай продължават по много благоприятен начин - абсолютно не е необходимо да се бърза - след като сега Китай плаща на САЩ мита от 25% върху стоки и продукти за 250 милиарда долара. Огромните плащания директно постъпват във финансовото министерство...Започна процес по налагане на допълнителни мита от 25% върху останалите 325 милиарда долара...Митата ще донесат далеч по-голямо богатство на страната ни от дори феноменално споразумение от традиционен вид. Също, много по-лесно и по-бързо се прави. Нашите фермери ще се справят по-добре, по-бързо и сега ще бъде помогнато на гладуващите държави. Ще бъдат гарантирани изключения за някои продукти или ще отиват при нов източник\", написа Тръмп в \"Туитър\".Вчера китайска делегация пристигна в САЩ за нов кръг преговори.Китай обяви, че ще отговори на митата на Вашингтон.", "date": "2019.05.10", "title": "Тръмп: Митата върху китайски стоки ще донесат по-голямо богатство от търговска сделка"}
{"url": "https://news.bg/crime/targovtsi-sadyat-stolichna-obshtina-zaradi-remonta-na-grafa.html", "text": "Търговци, които развиват дейността си на столичната улица \"Граф Игнатиев\" съдят общината заради ремонта на улицата.Търговците са завели колективен иск срещу Столична община. Искът е на стойност 387 059,75 лева и е заведен в Софийски градски съд за пропуснали ползи и претърпени вреди, възникнали вследствие от ремонта на култовата улица. От исканата сума 364 182,76 лева са за пропуснати ползи, а 22 876,96 са за претърпени вреди.Мотивите на търговците са, че ремонтът на улицата не е съобразен с тяхната дейност.\"Никъде в документацията по провеждане на обществената поръчка за ремонта на ул. \"Граф Игнатиев\" Столична община не е отчела, че това е район с търговски обекти и не е поискала от кандидатите да се съобразят с този факт. Не е отчетено наличието на 300 търговски обекта по протежение на участъка в ремонт. Единствените критерии на общината са свързани с \"местното население\", както то е наречено в обществената поръчка. Именно затова и е позволено всички обекти да бъдат поставени в невъзможност да работят през целия период на ремонта\", се казва в иска.Някои от бизнесмените разкриват, че удълженият срок на реконструкцията на улицата е довел до фалити на обекти в района.\"Затварянето на целия периметър на ремонта за целия период от време на ремонта е направено единствено и само за удобство на фирмите изпълнители и поставя търговците по улицата в невъзможност да работят. Някои от точките на ремонта са затворени от първия до последния ден, който ще настъпи неизвестно кога, и щетите върху търговските обекти там надхвърлят и най-песимистичните очаквания. Такива точки са площад \"Гарибалди\" и площад \"Славейков\", посочва се още.Все пак търговците в района претендират за справедливи обезщетения само за 6 месечен период от време, приемайки останалите 6 месеца за обективно необходими за осъществяването на този мащабен ремонт.В иска до този момент са се включили 13 търговци.", "date": "2019.05.10", "title": "Търговци съдят Столична община заради ремонта на \"Графа\""}
{"url": "https://news.bg/int-politics/irlandiya-stana-vtorata-strana-koyato-obyavyava-izvanredno-polozhenie-s-klimata.html", "text": "Ирландия се превърна във втората страна в света, която обяви извънредно положение във връзка с климата и биологичното разнообразие.Това се случи, след като докладът на ирландския парламент за действията по климата беше приет от правителството и опозиционните партии без гласуване, съобщават ирландските медии.Ирландия последва примера на Великобритания, която обяви извънредно положение във връзка с климата по-рано този месец, след като 16-годишната шведска  се обърна към британските депутати, призовавайки за повече действия в областта на климата и след протестите на групата за действия по климата \"\".Развитието беше приветствано от председателя на комисията за действия по климата Хилдегард Наутън, която добави: \"Сега е необходимо действие.\"Лидерът на Зелената партия Иймон Райън също приветства новината, като добави, че е важно да се действа сега по доклада.Тунберг приветства новината.Други обаче бяха по-скептични за това какво всъщност означава това.Депутатката Брид Смит от партията \"Солидарност/Хората преди печалбата\" попита дали това означава, че правителството ще подкрепи законопроекта ѝ за ограничаване на проучванията за нефт и газ, за инвестиране в крайбрежни вятърни перки и безплатно използване на обществения транспорт.Засега няма определена дефиниция за това какво е \"извънредно положение с климата\", така че всяко правителство ще трябва да определи как се подготвя за това ново развитие.Ала според последните данни на \"Евростат\" борбата на Ирландия срещу климатичните промени може да се подобрява. Островната страна е третата страна след Португалия и България, която намалява емисиите си на СО2 през 2018 г.Ирландия обаче не е сред осемте страни от ЕС, които  във връзка с климатичните промени преди срещата на лидерите на страните членки на Европейския съюз в румънския град Сибиу.", "date": "2019.05.10", "title": "Ирландия стана втората страна, която обявява извънредно положение с климата"}
{"url": "https://news.bg/int-politics/novite-raketi-na-kndr-sa-ot-tezi-koito-mogat-da-zapochnat-voyna.html", "text": "Вторият тест с ракети в Северна Корея сигнализира, че е сериозна за разработването на нови оръжия с малък обсег на действие, които биха могли да се използват рано и ефективно във всяка война с Южна Корея и САЩ, коментират анализатори, изучаващи снимки с последните тестове, съобщава \"Ройтерс\".Миналата седмица севернокорейският лидер Ким Чен-ун проследи първия полет на непроверено преди това оръжие. Според експерти, сравнително малките и бързи ракети, са по-лесни за скриване и маневрира по време на полет. Снимки, публикувани от държавни медии в петък, показват, че тестът в четвъртък включва тези оръжия.Тестовете повишиха напрежението след последната среща САЩ-Северна Корея в Ханой, която бе неуспешна и без никакво споразумение за ядрените оръжия и програмата за балистични ракети на Пхенян.Южнокорейският президент Мун Дже-ин коментира, че тестовете изглеждат като протест срещу провалената среща на върха, докато Северна Корея защитава тестовете като рутинни и за самозащита. Според някои анализатори многобройните тестове показват, че ракетите не са само за политическо шоу.\"Този втори тест утвърждава, че тези изстрелвания не са само да предизвикат отговор на САЩ за възобновяване на преговорите. Те разработват надеждна, работеща ракета, която може да победи ракетната отбрана и да извърши точен удар в Южна Корея\", обяснява Грейс Лиу, ракетен експерт в CNS - Центъра за неразпространение Джеймс Мартин в Калифорния. Отговорите на САЩ и Южна Корея по отношение на изстрелванията бяха заглушени, тъй като американският президент Доналд Тръмп и други официални лица подчертават, че ракетите не са големи междуконтинентални балистични ракети (МБР), способни да достигнат САЩ. Анализаторите обаче твърдят, че военните приложения на новите ракети не трябва да се подценяват.\"Администрацията на Тръмп продължава да омаловажава тези ракети, защото те не са МБР, но въпреки, че не могат да стигнат до континенталната част на САЩ, ракети като тези, ще започнат войната\", коментира Мелиса Ханам, експерт по оръжия в \"Датайо\", които следят международните заплахи за сигурността.\"Те са малки, лесни за скриване, лесни за маневриране и не можете да кажете каква бойна глава носят. Те могат да носят ядрено оръжие.\"В предварителен доклад от сряда, уебсайтът за проследяване на КНДР 38 North коментира, че новата ракета изглежда подобна на руската СС-26  \"Искандер\" и би могла да използва пропуски в противоракетното покритие на Южна Корея и САЩ.Американските и южнокорейските ПРО Patriot и THAAD са предназначени да свалят различни балистични и крилати ракети, но техните способности са оспорвани.Докато произходът на севернокорейската ракета остава неясен, екип от анализатори в CNS коментират пред \"Ройтерс\", че тестът от четвъртък потвърждава, че ракетата е способна да маневрира, за да избяга от защитата и да защити екипажът който я изстрелва от откриване.\"Може да се каже, че тази ракета маневрират по-силно, за да преодолеят ракетната отбрана и самолетите, които могат да проследят екипажа, който ги изстрелва\", коментира Джефри Луис от CNS.Ракетата използва твърдо гориво, което позволява на оръжието да се движи лесно и да се изстрелва по-бързо от онези, които използват течно гориво, твърдят анализатори. В крайна сметка новите ракети добавят ново ниво на непредсказуемост към вече напрегната ситуация, допълва Ханам.\"Ако Северна Корея изстреля МБР, всички знаят, че ще е с ядрена бойна глава. За тези малки ракети не се знае, трудно е да се подготвите\", коментира тя.Маневреността на новото оръжие и ниският полет карат някои южнокорейски служители да се поколебаят да обозначат оръжието като \"балистична ракета\", оръжие, което вероятно би нарушило резолюциите на Съвета за сигурност на ООН.\"Като се има предвид малката надморска височина, е необходим по-внимателен анализ. Трябва да се внимава и да не се влошава ситуацията с прибързани действия\", заявява депутатът от управляващата партия Ан Гю-баек, цитирайки военни служители.Депутатът допълва, че южнокорейските военни са преценили редица потенциални политически мотиви зад изстрелването на ракети. Те включват увеличаване на натиска за облекчаване на санкциите и протест за военното натрупване в Сеул, включително закупуването на нови изтребители F-35, както и съвместни военни учения САЩ-Южна Корея, за които Северна Корея се оплаква в изявленията, защитаващи тестовете.Тестовете вероятно също съдържаха послание за местната аудитория, предназначено да се увеличи подкрепата за правителството на Ким, коментира той.\"Режимът на Ким е решен да се бори срещу натиска с натиск. Това заплашва да повиши регионалното напрежение и да създаде политически проблеми за Мун и Тръмп, ако не се предложат икономическите отстъпки, които не се случиха в Ханой\", обяснява Лейф-Ерик Езли, професор в университета Евха в Сеул.Докато Ким може да не изстрелва МБР или незабавно да тества ядрени оръжия, той може да търси други провокативни начини да преодолее безизходицата. ", "date": "2019.05.10", "title": "Новите ракети на КНДР са от тези, които могат да започнат война"}
{"url": "https://news.bg/regions/nad-7-000-detsa-ostanaha-bez-myasto-v-stolichnite-detski-gradini-i-yasli.html", "text": "Приключи първото класиране за столичните детския ясли и градини.В конкурса кандидатстваха общо 19 903 деца. 2 227 от тях са пожелали преместване в друго възпитателно или учебно заведение.Обявените свободни места бяха 13 948. Днес за тях се класираха 10 530 деца.7 146 деца останаха некласирани, информира bTV.Тези деца ще се борят за оставащите 3 500 свободни места на второ класиране. То ще се проведе на 24 май.Третото класиране ще бъде на 7 юни, а четвъртото - на 21 юни.Всички кандидатствали родители ще получат писмо по електронната си поща в 5 часа утре с информация дали са получили място.", "date": "2019.05.10", "title": "Над 7 000 деца останаха без място в столичните детски градини и ясли"}
{"url": "https://news.bg/regions/mayka-s-dve-detsa-v-bolnitsa-sled-katastrofa-kray-shumen.html", "text": "Майка с две деца катастрофира на главен път Русе - Варна, съобщи БНР.Инцидентът е станал около 7.35 часа тази сутрин в близост до пътния възел с пътя Шумен - Силистра.Пристигналият на мястото екип на \"Пътна полиция\" установил, че лек автомобил \"Мазда\" с шуменска регистрация е излязъл извън пътното платно и се преобърнал.Колата била шофирана от 31-годишна жена от Шумен. В автомобила пътували и нейните деца - момче и момиче на 6 и 9 години.Тримата са откарани за преглед в МБАЛ - Шумен. По първоначални данни децата са без сериозни наранявания, но са оставени за наблюдение.Жената е с травма на лявата ключица и фрактури на четири ребра вдясно. Не е изпробвана с техническо средство за употреба на алкохол. Взета е кръвна проба за химичен анализ.Работата по случая продължава.", "date": "2019.05.10", "title": "Майка с две деца в болница след катастрофа край Шумен"}
{"url": "https://news.bg/crime/otlozhiha-deloto-za-atentata-na-letishte-sarafovo.html", "text": "Отложиха делото за атентата на летище \"Сарафово\" заради неявяване на свидетели от Румъния, пише \"\".Припомняме, при терористичния акт на 18 юли 2012 г. автобус с израелски граждани бе взривен. Освен атентаторът - самоубиец, загинаха петима израелски граждани и българският шофьор на автобуса Мустафа Кьосов.Подсъдими задочно са двама ливански граждани - Мелиад Фарах и Хасан Ел Хадж Хасан, които вече пета година се издирват с червена бюлетина на \"Интерпол\". И до сега няма напредък по издирването им.Делото започна по същество през януари 2018 г. Преди това няколко пъти съдебният процес претърпя фалстарт. Първото заседание по него беше насрочено още през септември 2016 г., а още през юли 2016 г. обвинителният акт за терористичния атентат бе внесен в Специализирания съд.Материалите по делото бяха 80 тома. Свидетелите са около 170 души, експертизите - около100.Следващото заседание е насрочено за 16 май.", "date": "2019.05.10", "title": "Отложиха делото за атентата на летище Сарафово"}
{"url": "https://news.bg/world/30-shans-za-otmyana-na-brekzit-vyarva-donald-tusk.html", "text": "Референдумът за Брекзит през 2016 г. се проведе \"в най-лошия възможен момент\" и е резултат на \"лоша политическа сметка\". Този коментар направи председателят на Европейския съвет Доналд Туск пред вестник \"Газета виборча\".Според него има 30% шанс Великобритания да остане в ЕС.Той смята, че британското общество е било запознато за Брекзит чак след референдума през 2016 г.Описвайки решението на бившия британски премиер Дейвид Камерън за свикване на референдум като политически провал, Туск заяви, че очаква различен резултат при гласуване днес, тъй като британците вече са запознати с последствията.\"Референдумът се проведе в най-лошия възможен момент, в резултат на лоша политическа сметка\", каза той в интервю за полския вестник. Статията е споделена с \"Гардиън\" като част от сътрудничество на шест европейски вестника в Европа.\"По време на кампанията за референдума нямаше реален дебат за последствията от Брекзит, а след вота. Днес резултатът вероятно ще бъде различен. Парадоксалното е, че Брекзит събуди проевропейско движение във Великобритания\", поясни той.Туск, чиито мандат като председател на Европейския съвет ще приключи през ноември, отбеляза, че е бил трогнат от анти-Брекзит марша в Лондон по-рано тази година.Намеквайки, че има \"криза сред лидерите\" на организациите, които желаят оставане в ЕС, което отразява позицията на лидера на Лейбъристката партия Джереми Корбин, Туск вярва, че е възможно въпросът отново да бъде подложен на референдум.По-рано тази седмица Корбин заяви, че \"След британския референдум през 2016 г. си помислих, че ако приемем, че случаят е приключил, това е краят. Днес шансовете Брекзит да не се случи, по мое мнение, са 20-30%. Това е много. Месец след месец става все по-ясно, че излизането на Великобритания от ЕС ще изглежда напълно различно от този Брекзит, който беше поощряван. Не виждам причина за капитулация\", обясни Туск позицията си.Бившият полски премиер беше интервюиран по повод 30 г. от издаването на вестника.През април ЕС реши да отложи Брекзит за 31 октомври.", "date": "2019.05.10", "title": "30% шанс за отмяна на Брекзит, вярва Доналд Туск"}
{"url": "https://news.bg/crime/povdignaha-obvineniya-na-38-godishen-za-obir-na-detska-gradina-v-sofiya.html", "text": "Повдигнаха обвинения на 38-годишният К. Ангелов за обир на детска градина в София, съобщи Той откраднал йоника марка \"Ямаха\", външна платка за климатик, както и други ценни вещи от детско заведение в квартал \"Младост\".На Каменов е повдигнато обвинение и за това, че се опитал да открадне от детската градина още мегафон, микрофон, музикална уредба, удължител, принтер и копиращо устройство, компютърна кутия.От прокуратурата уточняват, че мъжът е осъждан, като това е негово повторно престъпление.Намираща се в близост жена го видяла, снимала го и информирала служителите на реда. Кражбите са извършени 16-ти и 17-ти юли 2016 г.Предстои делото срещу Ангелов да бъде насрочено за разглеждане в Софийски районен съд.", "date": "2019.05.10", "title": "Повдигнаха обвинения на 38-годишен за обир на детска градина в София"}
{"url": "https://news.bg/crime/politsiyata-se-podgotvya-za-evrovota.html", "text": "МВР се готви да защити евровота. Това стана ясно от коментара на министър Младен Маринов в парламента.Той поясни, че на срещата с ЦИК са координирани действията и механизма, по който да се обработват отделните сигнали за нарушения на изборния процес. По думите му е коментирана и физическата охрана и опазване на обществения ред по изборните секции.Маринов посочи, че е обсъдена и киберсигурността, като там ангажиментът е на ГДБОП.\"Срещата премина изключително ползотворно\", изтъкна вътрешният министър. Машините, с които ще се гласува машинно, също ще бъдат охранявани.Малко по-късно в кулоарите на парламента Младен Маринов заяви, че не е забелязана активизация по нашата граница във връзка с евентуална мигрантската вълна от Турция.По думите му споразумението с южната ни съседка работело и турските власти вземали нужните мерки срещу желаещите да нахлуят на наша територия.\"На този етап няма да предприемаме допълнителни мерки\", подчерта Маринов.", "date": "2019.05.10", "title": "Полицията се подготвя за евровота"}
{"url": "https://news.bg/regions/prodalzhavat-problemite-sas-svlachishteto-na-patya-kam-rilskiya-manastir.html", "text": "Продължават проблемите със свлачището по пътя към Рилския манастир, предаде Нова телевизия.Отново големи камъни са блокирали движението към Светата обител, след като тази нощ е имало ново срутване.В четвъртък пътят е бил почистен, но заради обилния дъжд е паднала нова земна маса заедно с дървета и огромни парчета скали.Тази сутрин пътят беше затворен напълно, а малко преди обяд екипите са успели да го разчистят и да пуснат движението в едното платно.Припомняме, в участъка по пътя от Рила до най-големия манастир в България, над село Пастра, В район от около 100 метра вече повече от година се свличат скални маси, което възпрепятства движението. Ограничението в скоростта за преминаващите е сведена до 20 км/ч.Отсечката се укрепваше многократно и имаше многобройни уверения, че проблемът може да се реши генерално.", "date": "2019.05.10", "title": "Продължават проблемите със свлачището на пътя към Рилския манастир"}
{"url": "https://news.bg/world/parizh-konfliktat-mezhdu-sasht-i-kitay-e-nay-golyamata-zaplaha-za-svetovniya-rast.html", "text": "Финансовият министър на Франция Бруно льо Мер предупреди, че ескалиралият търговски спор между Китай и САЩ представлява най-голямата заплаха за световния икономически растеж и заплашва пазара на труда в Европа, информира \"Ройтерс\".\"Няма по-голяма заплаха за световния растеж\", подчерта той пред Cnews. \"Означава, че търговските мита се увеличават, по-малко стоки ще циркулират по света...и работни места във Франция и в Европа ще бъдат унищожени\", добави Льо Мер.Днес влязоха в сила мита от 10 на 25% върху китайски стоки за 200 милиарда долара. Пекин се закани да отвърне.", "date": "2019.05.10", "title": "Париж: Конфликтът между САЩ и Китай е най-голямата заплаха за световния ръст"}
{"url": "https://news.bg/int-politics/poroshenko-zove-merkel-da-podkrepi-zasilvane-na-sanktsiite-sreshtu-rusiya.html", "text": "Отиващият си президент на Украйна Петро Порошенко, по време на телефонен разговор с германския канцлер Ангела Меркел, я е призовал да подкрепи засилването на санкциите срещу Русия във връзка с решението за издаване на руски паспорти на жителите на Донбас. Това съобщиха от пресслужбата на украинския държавен глава.\"Петро Порошенко призова Берлин да подкрепи засилване на санкциите срещу Москва в отговор на т. нар. паспортни укази\", отбелязаха от пресслужбата.Страните също така са обсъдили разглеждане от Международния морски трибунал на въпроса за освобождаването на 24-те украински моряци, които бяха  на 25 ноември за незаконно преминаване на границата.В съобщението се посочва, че страните са обърнали специално внимание на \"по-нататъшно увеличаване на натиска върху Москва за ускоряване на освобождаването\" на украинските моряци.Освен това по време на разговора било отбелязано, че през последните пет години партньорството между Украйна и Германия е достигнало \"стратегическо равнище\".През април Меркел проведе телефонен разговор с новоизбрания украински президент Володимир Зеленски, който все още не е встъпил официално в длъжност.", "date": "2019.05.10", "title": "Порошенко зове Меркел да подкрепи засилване на санкциите срещу Русия"}
{"url": "https://news.bg/crime/5-godini-zatvor-za-kmeta-na-septemvri-iska-prokuraturata.html", "text": "Прокуратурата в Пазарджик поиска пет години затвор и конфискация на имуществото на кмета на Септември Марин Рачев, предаде БНР.Той е обвиняем за укриване на данъци в големи размери в качеството му на търговец на горива, преди да стане кмет. Според обвинението Рачев е продавал част от горивото без документи. Прокуратурата настоява да му бъде конфискувано цялото декларирано имущество, което включва четири автомобила и апартамент в Пазарджик.Припомняме,  Операцията срещу корупцията по високите етажи на властта бе проведена под ръководството на Специализираната прокуратура. Над 50 полицаи извършваха обиски в общината, в дома на  в града.Рачев беше обвинен за ощетяване на общината с над 200 000 лв. чрез умишлена безстопанственост и неизгодна сделка. , а по-късно тя бе намалена на 130 000 лева.", "date": "2019.05.10", "title": "5 години затвор за кмета на Септември иска прокуратурата"}
{"url": "https://news.bg/politics/preglezhdat-otnovo-porachkite-na-ploshtadki-v-elhovo-lyubimets-i-malko-tarnovo.html", "text": "Разпоредил съм преглед на документацията на обществените поръчки за площадките в Елхово, Любимец и Малко Търново. Това коментира в парламента вътрешният министър Младен Маринов., както обясни той. Те имали за цел . Площадките се финансират с европейски средства в размер на 160 милиона лева., посочи Младен Маринов. Обществената поръчка била прекратена заради проблеми в документацията. Длъжни сме да сме готови за всяка криза, смята силовият министър. Площадките щели да се използват не само за бежански кризи, но и при бедствия.", "date": "2019.05.10", "title": "Преглеждат отново поръчките на площадки в Елхово, Любимец и Малко Търново"}
{"url": "https://news.bg/world/komandir-na-sasht-mozhe-da-izpratim-samoletonosach-v-ormuzkiya-protok.html", "text": "Командирът на Военноморските сили (ВМС) на САЩ в Близкия изток съобщи пред \"Ройтерс\", че американска разузнавателна информация, която показва заплаха от Иран, няма да му попречи да изпрати самолетоносач в Ормузкия проток, ако е необходимо.Вицеадмирал Джим Малой, командир на базирания в Бахрейн Пети флот на ВМС на САЩ, не каза дали ще изпрати ударната група USS Abraham Lincoln (Ейбрахам Линкълн) в стратегическия проток до Иран, през който преминава 1/5 от консумирания петрол в света.Самолетоносачът е разположен в региона като предупреждение към Иран. Вчера той премина през . Сега е под командването на Малой.\"Ако е нужно да се влезе в протока, ще го направя\", каза вицеадмиралът в телефонно интервю за \"Ройтерс\" и поясни, че не е ограничен по никакъв начин.Иран омаловажи предупреждението на САЩ като \"фалшиво разузнаване\".Пентагонът обяви, че разполагат USS Abraham Lincoln в Персийския залив и са изпратили бомбардировачи в региона, след като американското разузнаване сигнализира за възможна подготовка от Техеран за атака срещу американски сили или интереси. Малой поясни, че разузнавателната информация е свързана \"с реални действия, които наблюдаваме\".\"И това със сигурност е достатъчно за мен...да кажа, че ние разглеждаме това като заплаха\", добави вицеадмиралът.Американски източници, пожелали анонимност, споделиха, че част от разузнавателната информация показва, че Иран е разположил ракети на лодки. Една от ракетите е способна да бъде изстреляна от малък кораб.Представителите също отбелязват, че САЩ са обезпокоени от заплаха от подкрепяни от Иран шиитски милиции в Ирак, които отдавна избягваха сблъсък с американските сили, тъй като споделяха една цел - разгром на сунитската екстремистка организация \"Ислямска държава\" (ДАЕШ).Малой не разкри конкретни данни за ракетите на Иран, но поясни, че вероятно е нова технология и попада под категорията дестабилизиращи и нападателни по своите характеристики.Той също потвърди, че американските сили са в бойна готовност, но САЩ не търсят и не се подготвят за война с Иран.", "date": "2019.05.10", "title": "Командир на САЩ: Може да изпратим самолетоносач в Ормузкия проток"}
{"url": "https://news.bg/energy/shefat-na-kevr-privika-shefa-na-balgarskata-nezavisima-energiyna-borsa.html", "text": "Във връзка с резките изменения през последните дни на цените на електроенергията на свободния пазар председателят на КЕВР доц. Иван Иванов е провел среща с изпълнителния директор на Българската независима енергийна борса ЕАД (БНЕБ) Константин Константинов.Иван Иванов е поискал да се предостави подробна информация за сключените сделки през този период във всички сегменти на борсовата търговия.Искането е в изпълнение на законовите правомощия на КЕВР за мониторинг и контрол на пазара на електроенергия на едро, посочват в прессъобщението от КЕВР.Припомняме, че срещата идва след като тази сутрин , че има признаци на \"организирана престъпна група\" в сектор енергетика и в сферата с търговията на ток. Изявлението на Велев последва обща позиция от вчера на четирите големи работодателски организации  в Националната електрическа компания (НЕК), трите енергоразпределителни дружества (ЕРП), Комисията и за енергийно и водно регулиране (КЕВР). Искането бе адресирано до премиера Бойко Борисов, вицепремиера Томислав Дончев и енергийния министър Теменужка Петкова.Високите цени от последните дни са породени от резки спадове на предлагането на електроенергия от страна на НЕК ЕАД, констатират работодателите, а днес Велев заяви, че работодателите са сигурни, че определени хора се облагодетелстват от това.Във връзка с обвиненията се очаква и изявление от страна на НЕК.", "date": "2019.05.10", "title": "Шефът на КЕВР привика шефа на Българската независима енергийна борса"}
{"url": "https://news.bg/politics/yasna-pozitsiya-na-pravitelstvoto-za-strategiyata-za-deteto-iskat-ot-nmd.html", "text": "От Национална мрежа за децата настояват за ясна позиция от българското правителство за овладяване на изкуствено раздухваната истерия около . Те подозират, че гневът се разпалва от определени политически сили, но не ги назовават.В открито писмо до българските родители и семейства те признават, че истерията около новите документи, които засягат отглеждането и развитието на децата, започва да застрашава обществената сигурност.\"В последните дни страната ни е изправена пред една наистина истерична ситуация. В социалните медии се води война и родители се изправят срещу родители, за да бранят децата си от . Спори се да си бием ли децата и как така ще ни забраняват \"символичното пошляпване\" и \"дисциплиниращия шамар\" - така ни отнемат авторитета на родители.Поставя се под съмнение патронажната грижа, защото била начин да следят семействата и да набелязват бели деца за продан в чужбина\", пише в писмото от неправителствената организация.От Национална мрежа за децата признават, че този гняв се излива не върху политиците, а върху малкото останали хора в подкрепящите професии, които и без това са доведени до ръба - .Осъзнаваме ли всъщност, че държавата, това не са политиците, а това сме всички ние гражданите и общественият договор, който следваме, за да живеем заедно, питат реторично родители и хора, ангажирани с добруването на децата.В писмото си те признават, че не винаги институциите, ангажирани с опазване правата на децата работят добре, но ролята ни като граждани е да участваме в процеса на подобряване на тези обществени услуги и на законите. Изискването от институциите става с конкретни предложения и с конкретна работа, с посочване на конкретни параграфи от документите, които не подкрепяме, обясняват от Национална мрежа за децата.Твърде . Премиерът оттегли стратегията. Никой от хората на високи държавни позиции, с малки изключения и твърде вяло, не излезе да обясни на притеснените хора каква е тази Стратегия, защо се подготвя и какво предвижда тя. Въвежда ли някакви промени и какви. Това нормално ли е, питат от неправителствената организация. открито подкрепят ли Националната стратегия за детето, подкрепят ли ценностите в нея или не, ангажират ли се да провеждат политики в помощ и подкрепа на родителството.Ние като избиратели искаме отговори от вас, за да гласуваме информирано, завършва писмото от Националната мрежа за децата.Те призовават българските родители да бъдат критично мислещи граждани, а не пасивен електорат, който се води от евтина пропаганда.Припомняме, за събота, 11 май, се планират поредните протести срещу Стратегията за детето в над 20 града на страната.", "date": "2019.05.10", "title": "Ясна позиция на правителството за Стратегията за детето, искат от НМД"}
{"url": "https://news.bg/regions/uchenik-zadigna-200-leva-ot-chantata-na-svoya-uchitelka.html", "text": "Ученик открадна 200 лева от дамската чанта на учителка, съобщават от полицията.15-годишното момче от Симеоновград успяло да вземе парите по време на междучасие.След като кражбата била разкрита обаче, ученикът признал за деянието си и върнал парите с протокол.", "date": "2019.05.10", "title": "Ученик задигна 200 лева от чантата на своя учителка"}
{"url": "https://news.bg/int-politics/sarbiya-provezhda-voenen-parad-na-fona-na-naprezhenie-s-kosovo.html", "text": "Сърбия провежда военен парад по случай Деня на победата на нацистка Германия по време на Втората световна война, в явно показване на сила на фона на нарастващото напрежение с Косово, съобщава АП.Парадът в Ниш включва 4000 войници, 300 превозни средства и 40 самолета, включително два руски бойни хеликоптера с руски екипажи - демонстрация на .В региона се увеличи напрежението, след като Сърбия и Косово се обвиняват взаимно в подкопаването на усилията за помирение след войната от 1998-99 г., която приключи след интервенцията на НАТО.Косово, бивша сръбска провинция, обяви независимост през 2008 г., но Белград не я признава.Всяка военна намеса на Сърбия в Косово ще предизвика пряк сблъсък с ръководените от НАТО миротворчески сили, разположени там.", "date": "2019.05.10", "title": "Сърбия провежда военен парад на фона на напрежение с Косово"}
{"url": "https://news.bg/world/frantsiya-nyama-da-dopusne-novo-otlagane-na-brekzit.html", "text": "Франция няма да допусне повторно удължаване на крайния срок за Брекзит, обяви съветник на френския президент и изрази надежда, че европейските избори на Острова ще принудят политическите партии да постигнат споразумение за напускане на ЕС, информира \"Ройтерс\".През миналия месец Франция настояваше за кратко отлагане на Брекзит, за да продължи натискът върху Лондон. Но Германия се обяви за по-дълъг период. В крайна сметка евролидерите договориха 6-месечно отлагане.Ние не трябва да бъдем въвличани в повторно отлагане, подчерта съветникът и добави: \"Нашето послание е ясно: трябва да се намери решение до 31 октомври\".Френският съветник не затвори окончателно вратата за допълнително отлагане след 31 октомври, но е категоричен, че Франция ще продължи да се обявява срещу ново отлагане.Може би европейските избори във Великобритания ще доведат до шок и постигане на многопартийно споразумение, каза представителят.", "date": "2019.05.10", "title": "Франция няма да допусне ново отлагане на Брекзит"}
{"url": "https://news.bg/regions/zamervat-kachestvoto-na-vazduha-kray-tets-bobov-dol.html", "text": "Днес приключва второто за годината замерване на качеството на въздуха в района на ТЕЦ \"Бобов дол\", съобщава БНР.В най-близкото населено място до централата - Големо село, е разположена мобилна станция. Измерванията ще продължат през цялата година.Изследването се прави заради получени сигнали в РИОСВ за замърсяване на въздуха в района на ТЕЦ \"Бобов дол\" заради изпускане на черен дим от комините на централата. Димът е свързан с определени фази от технологичния процес, когато изпускателните газове се насочват към изпускателно устройство. Такъв режим на работа е разрешен до 120 часа и при превишаването им РИОСВ предприема административно-наказателни мерки.В продължение на 51 денонощия качеството на атмосферния въздух ще се проследи по показателите озон, въглероден оксид, азотен оксид, азотен диоксид, серен диоксид, сероводород, амоняк и фини прахови частици.Първото измерване беше в периода 15 - 29 март тази година. От представените резултати става ясно, че няма превишения на нормите по изследваните показатели. Второто замерване приключва днес и резултатите ще бъдат ясни след дни.Третото и четвъртото замерване ще стане по график на Регионалната екоинспекция до края на годината.", "date": "2019.05.10", "title": "Замерват качеството на въздуха край ТЕЦ \"Бобов дол\""}
{"url": "https://news.bg/int-politics/sasht-zapodozryaha-rusiya-che-manipulira-valutata-si.html", "text": "Министерството на финансите на САЩ може да включи Русия в списъка със страните, които, по мнението на американската администрация, манипулират валутата си, за да постигнат търговски предимства, предава агенция \"Блумбърг\", цитирайки източници, запознати със ситуацията.Публикуването на новия списък се очаква през май. Предполага се, че той ще бъде разширен от 12 на 20 страни. Освен Русия в него могат да бъдат включени Тайланд, Индонезия, Виетнам, Ирландия и Малайзия - всички те имат положителен търговски баланс със САЩ.В същото време Индия и Южна Корея щели да бъдат премахнати от списъка.Както отбелязва агенцията, въпреки че списъкът има предимно символичен характер, включването в него може да доведе до негативни пазарни последици за държавите.Според новата система от критерии, разработена в САЩ, за да може дадена страна да се нарече валутен манипулатор, тя трябва да има голям търговски излишък със САЩ (повече от 20 млрд. долара годишно), да поддържа активно салдо на текущия платежен баланс от повече от три процента от БВП, както и редовни интервенции на валутния пазар.", "date": "2019.05.10", "title": "САЩ заподозряха Русия, че манипулира валутата си"}
{"url": "https://news.bg/politics/evropeysko-li-e-davaneto-na-letishte-sofiya-na-kontsesiya-na-turtsiya-pita-ninova.html", "text": "\"Какво европейско вижда ГЕРБ в даването на летище \"София\" на концесия на Турция? Къде е европейската политика в това?\". Този въпрос отправи към управляващите лидерът на БСП Корнелия Нинова.\"Заявихме предварително, че прогнозираме, че българското летище ще бъде дадено на концесия на турска фирма. Времето доказа нашата правота\", заяви тя и допълни, че при  вчера, на първо място е било предложението на френско-турския консорциум.Нинова припомня, че БСП от 3 години се , тъй като летището е обект от националната сигурност, засяга стратегически въпроси на държавността и на сигурността и трябва да бъде под контрола на държавата. Лидерът на БСП повтаря отново тезата и че печалбата на летище \"София\" в последните години само се увеличава и затова и дори икономически не е изгодно да се отдава на концесия.\"В последните години приходите на летището се увеличават с 20% и стигат до 168 млн. лв. Печалбата се увеличава с 10% и е почти 13 млн. лв. годишно. Расте и броят на пътниците. Защо трябва да се дава на концесия?\", попита тя.От БСП вече внесоха предложение летището да бъде включено в забранителния списък, сигнализирала е Главната прокуратура, и  Нинова подчерта, че ГЕРБ раздава всичко държавно, което носи приходи и може да служи за благото на народа. Тя наблегна, че има ясна алтернатива - когато БСП дойде на власт, обекти от стратегическо значение за България ще се управляват от държавата, няма да се приватизират и да се дават на концесия, както е в половин Европа.Очаква се отговор от министъра на транспорта Росен Желязков. Припомняме, че вчера при отварянето на офертите бяха На 20 март стана ясно, че Тогава Желязков припомни, че срокът за подаване на предложение, но след приемането на Закона за концесиите срокът ще бъде удължен до 11 април.Първоначално  След това по препоръка на консултанта на Министерството на транспорта През юли миналата година от БСП обявиха, че  Товага от левицата През октомври червените заявиха, чеСлед това през януари тази година от БСПна летище \"София\". Идеята за  бе възобновена веднага след формиране на третия кабинет \"Борисов\" в началото на  обяви намеренията на правителството да възобнови процедурата, спряна от служебния кабинет.", "date": "2019.05.10", "title": "Европейско ли е даването на летище \"София\" на концесия на Турция, пита Нинова"}
{"url": "https://news.bg/society/proveryavame-izbiratelnata-si-sektsiya-po-internet-s-sms-ili-po-telefona.html", "text": "Гражданите могат да проверят номера на избирателната си секция и мястото на гласуване в предстоящите европейски избори по интернет, с SMS или по телефона, съобщават от Министерството на регионалното развитие и благоустройството.Справките се осигуряват от главна дирекция \"Гражданска регистрация и административно обслужване\" към Министерство на регионалното развитие и благоустройството.Информация чрез интернет може да получите на адрес: https://www.grao.bg/elections/. Той предоставя и възможност да се подават \"Искане за гласуване по настоящ адрес\" по електронен път и да се регистрират издадените \"Удостоверения за гласуване на друго място\" от общинските администрации след идентификация с електронен подпис.Информация може да бъде получена и чрез SMS - той трябва да бъде изпратен на 18429, като номерът е единен и за трите мобилни оператора - А1, Теленор и Виваком. Цената на един SMS e 0,25 лв. без ДДС. В текста гражданите трябва да изпишат единствено десетте цифри на своето ЕГН. Системата връща отговор с номера и адреса на избирателната секция.Информация ца секцията може да се получи и по телефона на номер 0800 1 4726 (\"0800 1 GRAO\"). Той е безплатен за цялата страна.", "date": "2019.05.10", "title": "Проверяваме избирателната си секция по интернет, с SMS или по телефона"}
{"url": "https://news.bg/int-politics/tramp-uvelichava-mitata-do-25-kitay-s-dalboko-sazhalenie-shte-otvarne-na-udara.html", "text": "Тръмп повишава митата за 200 млрд. китайски стоки, след рязка ескалация на търговската война, увеличението е до 25% от 10%, а Пекин обеща да отвърне на удара, съобщава БиБиСи.Китай \"дълбоко съжалява\" за този ход, но ще трябва да предприеме \"необходимите мерки за противодействие\". Ситуацията ескалира в момент когато високопоставени служители от двете страни се опитват да спасят търговска сделка във Вашингтон.САЩ и Китай изглеждаха близо до решение на напрежението в търговията, но китайското министерство на търговията потвърди най-новото увеличение на тарифите на САЩ на своя уебсайт.Китайският вицепремиер Лиу Хе, търговският представител на САЩ Робърт Лайтизер и американският министър на финансите Стивън Мнучин проведоха 90-минутен разговор вчера и се очакваше да подновят преговорите днес. Длъжностни лица не разговаряха с репортери, докато напускаха преговорите.\"Надяваме се, че САЩ и китайската страна ще работят заедно ... за разрешаване на съществуващите проблеми чрез сътрудничество и консултации\", се казва в изявление на китайското министерство.Митата са данъци, плащани от вносителите на чуждестранни стоки, така че увеличението от 25% ще се плаща от американски компании, които внасят китайски стоки в страната. Миналата година САЩ наложиха 10% мита за китайските продукти на стойност 200 млрд. долара - включително риба, чанти, дрехи и обувки.Митата трябваше да се повишат в началото на годината, но увеличението бе забавено, когато преговорите напреднаха. Търговската война между САЩ и Китай през последната година  и създава несигурност за бизнеса и потребителите.Въпреки че Тръмп омаловажава влиянието на митата върху икономиката на САЩ, това повишение вероятно  и потребители, твърдят анализатори.Дебора Елмс, изпълнителен директор на Азиатския търговски център, коментира, че \"това ще бъде голям шок за икономиката. Това са всички американски компании, които изведнъж са изправени пред 25% увеличение на цената и в допълнение трябва да си спомните, че китайците ще отвърнат на удара.\"В изявление Американската търговска камара в Китай заяви, че е поела ангажимент да помогне на двете страни да намерят \"устойчиво\" решение.\"Въпреки че сме разочаровани, че залозите са вдигнати, ние все пак подкрепяме продължаващите усилия на двете страни да постигнат споразумение за силна, изпълнима сделка, която решава фундаменталните, структурни въпроси, с които нашите членове отдавна се сблъскват в Китай\", допълва камарата.Няма пробив и няма сделка - просто повече мита, с този ход американският президент Доналд Тръмп нанесе ефективен удар не само на китайската икономика, както се предполагаше, но и на САЩ.Предходните мита от 10% за 200 млрд. долара китайски стоки донякъде са поети от американските вносители, но икономистите твърдят, че 25% мита ще бъдат много по-трудни за тях. Почти сигурно ще трябва да прехвърлят тези разходи на американските потребители - а това означава по-високи цени.Това е сериозна ескалация и търговската война между двете най-големи икономики в света се завръща. Това означава, че останалите трябва да бъдат подготвени за повече проблеми занапред.Въпреки ескалацията на напрежението от тази седмица, след вчерашните разговори във Вашингтон, говорител на Белия дом заяви, че американските власти са се съгласили с вицепремиера на Китай да възобновят преговорите в петък сутринта.Въпреки че в последно време се наблюдаваше по-голям оптимизъм по отношение на напредъка в търговските преговори, все още имаше проблеми. Те включват въпроси, свързани с защитата на интелектуалната собственост, колко бързо може да се отменят митата и как да се постигне споразумение.Анализаторите твърдят, че китайците все още са склонни да преговарят, за да запазят моралната си позиция и защото разбират важността от разрешаването на търговската война.\"Търговската война ще бъде лоша за Китай, както за реалната икономика, така и за финансовите пазари. По-добре за Китай да играе ролята на спокоен държавник, отколкото гневен отмъстител\", обясняват анализатори.Китай е честа мишена за гнева на Тръмп, като президентът на САЩ, той критикува търговските дисбаланси между двете страни и китайските правила за интелектуална собственост, които според него задържат американските компании.Някои в Китай разглеждат търговската война като част от опита на САЩ да ограничат китайското развитие, като западните правителства все по-нервно се притесняват от нарастващото влияние по Китай в света.Двете страни вече са наложили мита на стоки за милиарди долари. Ситуацията би могла да се влоши още повече. Не е ясно какво точно предизвика последните действия на американския президент, което очевидно е изненадало Китай.Преди обсъжданията, Тръмп обвини Китай, че е \"нарушил сделката\" в търговските преговори и ще си плати, коментира БиБиСи.В Токио заместник-главният секретар на кабинета Котаро Ногами заяви, че Япония се надява САЩ и Китай да разрешат търговските си спорове, а ескалацията не е от полза за никого, съобщава АП. Японската икономика е пострадала от по-ниския китайски износ за САЩ. Япония също е подложена на натиск от страна на президента Тръмп да намали защитата на своите земеделски производители и да насърчи повече покупки на американски превозни средства.Ногами допълва, че всички търговски мерки трябва да бъдат в съответствие с правилата, определени от Световната търговска организация, а Япония се надява, че \"и САЩ, и Китай ще работят за конструктивно решаване на проблемите чрез диалог\".", "date": "2019.05.10", "title": "Тръмп увеличава митата до 25%, Китай с \"дълбоко съжаление\" ще отвърне на удара"}
{"url": "https://news.bg/world/osvobodiha-chelsi-maning-sled-62-dni-v-zatvora.html", "text": "Челси Манинг е освободена от затвора, след като беше задържана за 62 дни за отказ да свидетелства пред голямо жури, пише \"Гардиън\".Бившият аналитик от военното разузнаване, който предаде стотици хиляди държавни тайни на \"Уикилийкс\" през 2010 г., е освободен от центъра за задържане William G Truesdale в Александрия, Вирджиния, в четвъртък след изтичане на наказанието.Но тя може да не остане дълго на свобода. Според нейния адвокат, дори преди да бъде освободена, тя получи нова призовка да се яви пред другo голямо жури, вероятно най-рано на 16 май.31-годишната транссексуална ще влезе в затвора отново, ако продължи да пренебрегва съда. Челси Манинг намекна, че е решена да се съпротивлява.Не се разкрива защо е призовавана да свидетелства пред съда.Манинг беше осъдена на 35 г. затвор за разкриване на военна разузнавателна информация, която беше публикувана от \"Уикилийкс\". През 2017 г. Барак Обама я помилва след седем години зад решетките.Манинг е родена като Брадли Манинг, бивш младши аналитик в разузнаването. Ден след осъждането на Манинг през 2013 г. той обяви, че от дете се чувства като жена и иска да живее като жена с името Челси. При престоя си в затвора той подаде заявление за смяна на името и пола си, като започна и хормонална терапия за осъществяване на физическата промяна. Адвокатите на Манинг съобщиха, че е извършила два опита за самоубийство заради невъзможност да понесе условията в затвора.", "date": "2019.05.10", "title": "Освободиха Челси Манинг след 62 дни в затвора"}
{"url": "https://news.bg/society/rozoproizvoditelite-nastoyavat-za-edinen-elektronen-registar.html", "text": "Производители на розов цвят настояват за по-висока изкупна цена на суровината, предаде БНР. До дни те ще се срещнат с представители на преработвателния бранш, за да проведат преговори по въпроса.Това ще бъде първата подобна среща между розопроизводители и розопреработватели.По думи на председателя на Съюза на производителите на етерично-маслени култури Зара Клисурова се очаква до няколко дни да започне розоберът в Карловското поле. Тя посочва, че на старта и на тази кампания остават двата най-сериозни проблема в сектора - ниските изкупни цени, които предлагат преработвателите, и заплащането за работниците.Не може изкупна цена от 1,80 лв/кг да покрие разходите на производителите, надницата на работниците, която е 1 лв/кг цвят, и да стимулира производството на качествен розов цвят, категорична е Клисурова.Тя допълни, че стопаните все още обмислят своите предложения, които да залегнат в , приет на 25 април на първо четене. Според Клисурова е необходимо да се въведе регламент за изкупуване на сертифициран разсад, който да гарантира качеството.За да се разреши въпросът с регистрацията на малките и средни розопроизводители, тя предложи да бъде въведен единен електронен регистър на розопроизводителите. По този начин ще стане ясно колко декара са засети с маслодайни рози и колко от тях са засадени със сертифициран разсад.", "date": "2019.05.10", "title": "Розопроизводителите настояват за единен електронен регистър"}
{"url": "https://news.bg/politics/komandirovame-balgarski-uchiteli-v-albaniya.html", "text": "Поддържаме българската култура и идентичност в Албания. Това стана ясно от думите на външния министър Екатерина Захариева по време на парламентарния контрол.В Албания вече малцинство. От тази година по албанската телевизия за пръв път прозвучаваха предавания на българския език, изтъкна Захариева.Все още има да се приемат редица нормативни актове за пълна защита на . Работи се за командироване на учители от България в Албания, стана ясно още от думите й.Те ще преподават книжовен български език и четене. От ГЕРБ застанаха зад защита на интересите на сънародниците ни в Албания.", "date": "2019.05.10", "title": "Командироваме български учители в Албания"}
{"url": "https://news.bg/world/dzheyms-komi-dokladat-na-malar-sadarzha-dokazatelstva-za-obvineniya-sreshtu-tramp.html", "text": "Бившият директор на ФБР Джеймс Коми заяви, че докладът на Робърт Мълър съдържа достатъчно доказателства за повдигане на обвинения срещу Доналд Тръмп за възпрепятстване на правосъдието, ако не беше държавен глава, пише \"Гардиън\".Коми е последният в растящия списък от бивши федерални прокурори и високопоставени фигури в правосъдието, които твърдят, че фактите в доклада на Мълър за руска намеса на президентските избори през 2016 г. са основа за повдигане на обвинения срещу Тръмп за възпрепятстване на правосъдието. 803 души са се подписали под общо писмо.Запитан от Си Ен Ен дали е съгласен със заключенията, Коми отговори утвърдително.Има много факти в доклада на Боб Мълър, които повдигат сериозни въпроси относно дали има случай за повдигане на обвинения за възпрепятстване на правосъдието и подкупване на свидетели срещу този президент, коментира Коми.Коми беше уволнен от Тръмп като директор на ФБР през май 2017 г., което доведе до назначаването на Мълър за специален прокурор. Събитието на Си Ен Ен се проведе на втората годишнина от уволнението на Коми.Според бившия директор на ФБР ключът към повдигане на обвинения във възпрепятстване на правосъдието е престъпно намерение от страна на извършителя, има най-малко два подобни случая в доклада на Мълър. Първият е, когато президентът е наредил на бившия адвокат на Белия дом Доналд Макган да уволни Мълър.Коми смята, че вторият епизод е, когато президентът се опитва да ограничи мащаба на разследването на специалния прокурор. В доклада се разкрива, че Тръмп е поискал от бившия шеф на президентската кампания Кори Левандовски през юни 2017 г. да каже на тогавашния главен прокурор на САЩ Джеф Сешънс да ограничи разследването само до бъдещите избори, да се изключи разследване на поведението на американския лидер през 2016 г.Коми е убеден, че тези два епизода са пример за повдигане на обвинения. Но според указанията на правосъдното министерство действащ президент не може да бъде обвинен. Решението да се повдигнат обвинения срещу президента е оставено на Конгреса чрез импийчмънт процедура.Запитан дали трябва да бъдат повдигнати обвинения срещу Тръмп след приключване на управлението му, Коми отговори: \"Мисля, че правосъдното министерство ще трябва да погледне сериозно на това. Дали е разумно да се направи това, не знам\".", "date": "2019.05.10", "title": "Джеймс Коми: Докладът на Мълър съдържа доказателства за обвинения срещу Тръмп"}
{"url": "https://news.bg/int-politics/bombardirovachi-b-52-na-sasht-pristignaha-v-katar-tramp-ne-izklyuchva-konfrontatsiya.html", "text": "Бомбардировачи B-52, изпратени от Белия дом в Персийския залив, за да се противопоставят на неуточнени заплахи от Иран, пристигнаха в голяма американска въздушна база в Катар, съобщават американските ВВС, цитирани от АП.Снимки, показани от Централното командване на ВВС на САЩ, показват бомбардировачи B-52H Stratofortress, които пристигат в авиационната база \"Ал Удейд\" в Катар.Други бомбардировачи са на неразкрито място в \"югозападна Азия\", допълват ВВС. Американските военни в миналото са описвали присъствието си както в авиационната база \"Ал Дафра\" в Обединените арабски емирства, така и в \"Ал Удейд\" като \"югозападна Азия\".Белият дом обяви по-рано, че ще изпрати ударната група на самолетоносача на Линкълн и бомбардировачите в Персийския залив, за да се противопоставят на Техеран. В четвъртък самолетоносачът премина през Суецкия канал по пътя си към Персийския залив.Администрацията на президента Доналд Тръмп не е предоставила конкретни подробности за заплахата, за която се твърди, че представлява в момента Иран.В сряда Иран обяви, че  със световните сили, година след като Тръмп изтегли САЩ от споразумението.Президентът Хасан Рохани даде на европейските лидери 60-дневен краен срок за намиране на начин да защитят Иран от санкциите на САЩ, насочени към икономиката и петролната индустрия, иначе Техеран ще започне да обогатява уран на нива, близки до нивата за оръжия.Вчера ЕС призова Иран да уважава международното споразумение за ограничаване на ядрените амбиции на Ислямската република и добави, че блокът възнамерява да продължи да търгува със страната въпреки санкциите на САЩ.Засега ЕС и държавите-членки не са предложили никакви нови планове.От своя страна Тръмп заяви, че иска да разговаря с иранските лидери. \"Това, което бих искал да видя от Иран, да видя как ми се обаждат\", обясни Тръмп вчера пред Белия дом.Заместник-ръководителят на иранската революционна гвардия коментира, че Техеран няма да проведе разговори със своя враг САЩ и че Вашингтон \"няма да посмее да започне военни действия срещу нас\", съобщава \"Тасним\", цитирана от \"Ройтерс\".Тръмп призова ръководството на Иран да седне и да разговаря с него за оттеглянето на ядрената програма и заяви, че не може да изключи военна конфронтация предвид засиленото напрежение между двете страни.\"Няма да се водят преговори с американците и американците няма да посмеят да предприемат военни действия срещу нас. Нашата нация ... вижда Америка като ненадеждна\", обяснява Ядолах Джавани, зам.-ръководителят на гвардията по политическите въпроси. ", "date": "2019.05.10", "title": "Бомбардировачи Б-52 на САЩ пристигнаха в Катар, Тръмп не изключва конфронтация "}
{"url": "https://news.bg/education/sbu-iska-balgariya-da-bade-obyavena-za-tsentar-na-globalno-grazhdanstvo-na-evropa.html", "text": "От Синдикатите на българските учители (СБУ) настояват България да бъде обявена за център на глобално гражданство на Европа.Това заяви председателят на Синдиката на българските учители (СБУ) Янка Такева при откриването на официалната церемония за избор на учител №1 на двадесет и втория Националния конкурс \"Учител на годината\", която се провежда в столичен хотел. 35 учители са номинирани в десет направления.По думите й СБУ много се работи по проблема за гражданското образование, преодоляването на насилието, агресията, запазването на добрите и добросъседски отношение, както и за глобалното гражданство, което е свързано в целия свят.Шефът на СБУ се надява, че в навечерието на 24 май - Деня на славянската писменост и култура, когато ще дойде директорът на ЮНЕСКО да обяви България за център за глобално гражданство на Европа.\"Уцелихме десетката в образованието с МОН\", похвали се Янка Такева и благодари за доброто социално партньорство с институциите в страната.Председателят на СБУ изрази надеждата си в българското образование да няма насилие върху учителите в училищата и детските градини.Такева постави въпроса, ако 18-20% от децата не ходят на училище, утре в каква държава ще живеем и какви политики ще се развиват.\"От учителя зависи какво ще бъде обществото\", акцентира тя и допълни, че ако българският учител има подкрепата на институциите, той ще направи чудеса.Министърът на образованието Красимир Вълчев подчерта, че учителят е бил и ще остане основен фактор в образованието. Той отбеляза, че ако преди век и половина се е разчитало учителят да учи децата на четене, смятане и писане, то сега учителите трябва да подготвят децата за след 40-50 г. на пазара на труда.Вълчев изтъкна, че очаква от учителите да направят децата добри хора и да възпитават подрастващите.\"В учителите трябва да се инвестира чрез увеличението на заплатите, защото ако имаме добри учители, ще имаме добри специалисти по всички останали професии\", допълни още министърът.Такева благодари на всички официални лица, сред които вицепрезидентът Илияна Йотова, образовтелният министър Красимир Вълчев и кметът на София Йорданка Фандъкова да се гласува доверие на СБУ да бъдат организацията, която да проведе семинари в присъствието на представител на ЮНЕСКО за глобалното гражданство.", "date": "2019.05.10", "title": "СБУ иска България да бъде обявена за център на глобално гражданство на Европа"}
{"url": "https://news.bg/crime/razsledvat-vereya-i-tsska-za-kupen-mach.html", "text": "Районната прокуратура в Стара Загора разследва футболните отбори \"Верея\" и ЦСКА за купен мач, съобщиха от държавното обвинение.На 8 май тази година в прокуратурата в Стара Загора е образувано досъдебно производство по сигнал след проверка на дирекция \"Национална полиция\" в София. Според сигнала през месец декември 2018 година в Стара Загора е предложена облага за повлияване на резултата на мача ППФЛ ФК \"Верея\" - Стара Загора с ПФК \"ЦСКА\" - София.Няма данни кой на кого е предложил парите и каква е сумата.Разследването е възложено на Областната дирекция на МВР в града и трябва да приключи в 2-месечен срок.", "date": "2019.05.10", "title": "Разследват \"Верея\" и ЦСКА за купен мач"}
{"url": "https://news.bg/society/blizo-32-000-detsa-sa-poseshtavali-yasla-prez-2018-g.html", "text": " самостоятелни детски ясли и яслени групи в състава на детски градини са функционирали в страната към 31 декември 2018 г., сочат данни на Националния статистически институт. В тях има 33 226 места.Децата в детски ясли в края на годината са 31 939, като 16 449 от тях са момчета, а 15 490 - момичета.Осигуреността с места в детски ясли към края на 2018 г. за страната е 17.3%, а обхватът на децата, които се отглеждат в тези заведения - 16.6%.", "date": "2019.05.10", "title": "Близо 32 000 деца са посещавали ясла през 2018 г."}
{"url": "https://news.bg/regions/mvr-komandirova-947-politsai-po-moreto-za-letniya-sezon.html", "text": "МВР в готовност за летния сезон. Това стана ясно от отговора на вътрешния министър Младен Маринов по време на парламентарния контрол. Заедно със страни като Румъния, Полша, Германия се работи съвместно, за да се гарантира сигурността на туристите от тези държави. Работните срещи се провеждали на английски език.Ще се проведат редица срещи с местната власт и консултативните органи по сигурността в съответните общини. Сериозно внимание се взима за пожарната безопасност, изтъкна силовият министър. Заявена е необходимост от допълнителни полицейски сили във Варна, Бургас, Добрич. Планира се командироването на 947 полицаи по морето, стана ясно от отговора на министър Маринов. Той отчете повишаване на доверието в чуждите туристи в България.Непрекъснато се увеличавали техническите и експертни способности на МВР за противодействие на тероризма, по думите му. По рисковете зони на морето са командировани и служители на СОБТ.", "date": "2019.05.10", "title": "МВР командирова 947 полицаи по морето за летния сезон"}
{"url": "https://news.bg/world/torite-na-ostrova-mogat-da-zavarshat-shesti-na-evrovota.html", "text": "Представители на Консервативната партия се безпокоят, че торите могат да завършат шести на изборите за Европейски парламент, като подкрепата за тях ще падне до едноцифрено число, пише \"Гардиън\".Кандидати за евродепутати заявиха, че партията \"почти отрича\", че изборите се случват и продължава да настоява, че няма нужда да заемат местата си в Европейския парламент, въпреки че изгледите за сключване на споразумение между правителството и лейбъристите Брекзит да се случи преди 2 юли не са обнадеждаващи.Опасенията за слабо представяне на консерваторите са продиктувани от факта, че партията не планира да отдели средства за предизборната кампания на кандидатите, няма да публикува предизборна програма и отказва да започне кампания.Един евродепутат заяви, че кандидатите са принудени сами да финансират кампаниите си. Съобщено им е, че им се позволява да имат свои регионални платформи.Източник от Консервативната партия заяви, че вътрешни данни показват, че торите могат да се представят по-лошо от Партия \"Брекзит\", лейбъристите, Либералните демократи, Change UK и дори по-лошо от Зелените, като получат под 10% подкрепа. Това може да се разтълкува като шепа места за разлика от сегашните 22 места в Европейския парламент.Част от проблема е активистката база на партията, която не е мотивирана да води кампания за консерваторите, тъй като не е изпълнено обещанието за Брекзит. Проучвания показват, че около трима на всеки петима членове планират да гласуват за Партия \"Брекзит\" на Найджъл Фараж.", "date": "2019.05.10", "title": "Торите на Острова могат да завършат шести на евровота"}
{"url": "https://news.bg/education/pp-vazrazhdane-nahluha-pri-uchiteli-da-tarsyat-smetka-ot-mon.html", "text": "ПП \"Възраждане\" с председател Костадин Костадинов нахлуха на церемонията по избор на учител №1 да търсят сметка на МОН. Те носеха плакати \"МОН, за кого работите\" и \"Съд, оставка, затвор\".Костадинов обясни пред насъбралите се журналисти, че имат обещана среща с министъра на образованието Красимир Вълчев другата седмица.Шефът на \"Възраждане\" алармира, че на семинари през годината, организирани от МОН са били поканени учители, които са обучавани по новите методите за обучение по история. Те предвиждат една цялостна преоценка на българската история, в която нямало турско робство и хората доброволно са си давали децата на еничари. Твърдяло се още, че по този начин хората са искали да осигурят социален просперитет на децата си или че \"имали по 6-7 момчета и с едно повече или по-малко, все тая\".Имало и заплахи към учителите, които преподават и казват, че имало турско робство. Затова от \"Възраждане\" искат среща с просветния министър Красимир Вълчев дали това е политика на министерството или самосиндикални действия на обучителите, които са присъствали на обучителни семинари.От \"Възраждане\" изпратили писмо до МОН миналата седмица, но не получили отговор. По думите на Костадин Костадинов министрите се чувстват като полубогове и богоизбрани.Той припомни, че от партията са изпратили подобно писмо до Министерство на външните работи и получили отговор, като през следващата седмица ще имат среща и с Външно министерство.\"Никой не трябва да пипа нашата история, никой!\", настоя Костадин Костадинов и допълни, че гаврата с българската история не е правилна и трябва да се криминализира.Церемонията не беше спряна, тъй като полицията се намеси навреме и спря представителите на \"Възраждане\".", "date": "2019.05.10", "title": "ПП \"Възраждане\" нахлуха при учители да търсят сметка от МОН"}
{"url": "https://news.bg/disasters/dve-zemetreseniya-blizo-do-vrancha-tazi-nosht.html", "text": "Две земетресения бяха регистрирани тази нощ в съседна Румъния.По данни на Европейския средиземноморски сеизмологичен център (EMSC) и двата труса са били с магнитуд от по 3.6 по Рихтер.Първото земетресение е регистрирано в 3.41 часа през нощта.Второто - в 7.36 часа сутринта.И двете земетресение са възникнали в окръг Бузъу, който е съседен на силно сеизмичната зона Вранча.Първият трус е бил на дълбочина от 122 километра, а вторият - на 116 километра.", "date": "2019.05.10", "title": "Две земетресения близо до Вранча тази нощ"}
{"url": "https://news.bg/crime/davat-2-8-mln-lv-za-sireni-v-stara-zagora-i-galabovo.html", "text": "Започва изграждането на нов проект за ранно предупреждение при извънредни ситуации в Стара Загора и Гълъбово, където са ТЕЦ \"Марица-Изток\". Проектът бе представен от зам.-министър Милко Бернер и 10 експерти от МВР и администрацията на Стара Загора в БТА.Проектът се казва: \"\". Общата стойност на проекта е 2,8 млн. лева.Целта му е да изгради защитени връзки и ефективна комуникация на системите за оповестяване при извънредни ситуации. Специфичната цел на проекта е увеличаване капацитета на страната като член на ЕС и по-добра реакция за защита на населението и на критичната инфраструктура, тъй като в този район има доста предприятия, уточниха изпълнителите на проекта.От местната полиция припомниха и природните особености на областта - в Гълъбово имаше наводнения през 2014 -2015 г., в областта бушуваха и горски пожари.Според Николай Николов от община Стара Загора в района има сеизмични зони с висока интензивност, газопреносна система, химични предприятия. До сега имаше коли с високоговорители, което забавя информирането на между 1000 и 5000 души, уточни Николов.Реалното изпълнение на проекта е - изграждане на сиренна система за оповестяване на населението и превенция за защита на здравето и живота на хората, адекватна защита на обектите от критична инфраструктура. Ще има записани гласови съобщения с оператор.Според Младен Петров, който отговаря за комуникациите в МВР, подобна система има в 10 областни града и в 10-км зона около АЕЦ Козлодуй, където са подменени системите, изградени преди десетилетия. С този проект ще се увеличи до 39,3% възможността за оповестяване.Целите на проекта са да се увеличи капацитетът за управление рискове и кризи - подготовка за защита на населението на терористични нападения - здравето на хората, живеещи в районите с риск от аварии и обекти от европейската инфраструктура, поясни Петров.Освен изграждане на сирени и записи за вида опасност, в проекта се предвижда и обучение на служителите от МВР, които да ползват и администрират сиренната система. Ще бъдат обучени и служители от общинската администрация.По време на представянето на проекта бе и Цветомир Цеков, директор на системата за спешни повиквания 112. Той обясни, че от 2018 г. е приет нов Европейски кодекс за електронни съобщения, регламентиращ оповестяване на населението в застрашените райони.Междуведомствена група разработва концепция за обновяване на системата на 112, така че да може да се предава видео, глас, изображения и сигнали от различни датчици, които предупреждават за опасност. Новата система би дала възможност за гласово оповестяване на локално ниво и по-добра свързаност със системите, които участват за оказване на помощ при бедствия и аварии. Целта на обновяването на системата за спешни повиквания 112 е да има единна платформа за всички институции.", "date": "2019.05.10", "title": "Дават 2,8 млн. лв. за сирени в Стара Загора и Гълъбово"}
{"url": "https://news.bg/crime/iskat-postoyanen-arest-za-organizatori-na-falshivi-brakove-s-indiytsi-i-pakistantsi.html", "text": "От Специализираната прокуратура обвиниха четирима души за участие в група за трафик на жени, които принудително се женели за индийци и пакистанци, съобщиха от Спецпрокуратурата.В групата има индийски гражданин с постоянен адрес в София и трима българи. Те са задържани за 72 часа на 8 май 2019 г. при съвместна операция на граничари, столични полицаи и спецпрокурори. Очаква се по-късно днес, 10 май 2019 г., от Спецпрокуратурата да поискат постоянен арест за четиримата. Имената на арестуваните са Мухамад Юсуф, Трайчо Найденов, Таня Тодорова и Славка Тодорова, съобщиха от Спецпрокуратурата.Трафикът бил в страни от Западна Европа и Кипър. Крайната цел е била \"съпрузите\" по незаконен начин да получат законно пребиваване в страните от Европейския съюз.В кулоарите на парламента вътрешният министър Младен Маринов обяви, че трима български граждани и един индиец са обвинени за фиктивните бракове. Продължава работата по документиране на цялостната престъпна дейност, каза още той.Групата е действала от юни 2015 г., според събраните до момента доказателства. Участниците набирали не всички от тях получили обещаваното им възнаграждение.Жените били транспортирани предимно в Белгия, Австрия, Дания и Кипър, където били принудително държани, докато се съгласят да сключат граждански брак там или в България с непознати чужденци. Това е престъпление по чл.159а, ал.2, т.6 от НК.След това Азия се регистрирали на адреси в съответните държави и кандидатствали за продължително пребиваване в тях на основание на гражданския брак с лице от Европейския съюз.Жените били принуждавани да съдействат пред съответните миграционни власти за получаване на желания статут от чужденците.", "date": "2019.05.10", "title": "Искат постоянен арест за организатори на фалшиви бракове с индийци и пакистанци"}
{"url": "https://news.bg/world/eksploatirani-ot-sharlatani-udalzhavaneto-na-penisa-ne-raboti-pokazva-prouchvane.html", "text": "Процедурите за уголемяване на пениса не работят, те са \"неефикасни и рискови\". Оставят на много мъже физически и психически рани, разкрива проучване, цитирано от \"Гардиън\". Експерт предупреждава, че никога не трябва да се провеждат, и мъжете са експлоатирани от \"шарлатани\".Всъщност има доказателства, че различните процедури, на които мъжете се подлагат за уголемяване на пениса, носят резултати. Манипулациите носят висок риск от усложнения, включително постоянна вкочаненост, а в повечето случаи мъжете не са доволни, показва проучване на британски експерти.Изследването е установило, че като цяло резултатите от манипулациите са лоши, ниско ниво на удовлетвореност и значителен риск от големи усложнения, включително деформация, скъсяване и еректилна дисфункция, поясняват авторите.Откритията са публикувани в журнала Sexual Medicine Reviews. Те са изготвени от Гордън Мюр, уролог в болница \"Кингс Колидж\" в Лондон, и изследователи от Института по психиатрия, психология и невронаука към \"Кингс Колидж\".Тези процедури почти никога не трябва да се извършват, категоричен е Гордън Мюр. По думите му те струват 30-40 хиляди британски лири, а в крайна сметка почти винаги пенисът е обезобразен. Той поясни, че по-малко от 20% от мъжете, подложили се на такива процедури, остават доволни.Изследователите са прегледали 17 проучвания, които са оценили 21 различни процедури, хирургически и без хирургическа намеса, направени върху 1192 мъже във Великобритания и чужбина.Гордън Мюр коментира, че повечето мъже, които искат уголемяване на пениса, имат напълно нормална дължина, но те често смятат, че пенисът им е твърде малък.", "date": "2019.05.10", "title": "Експлоатирани от шарлатани – удължаването на пениса не работи, показва проучване"}
{"url": "https://news.bg/regions/grazhdani-predavat-opasni-otpadatsi-v-mobilen-punkt-v-sofiya.html", "text": "Мобилен пункт за опасни отпадъци ще бъде разположен от 8.30 до 14.30 часа на столичната улица \"Пиротска\" и бул. \"Константин Величков\" до парк Света Троица, съобщи БНТ.Там ще се събират опасните отпадъци на районите \"Красна поляна\", \"Илинден\" и \"Възраждане\".Гражданите отново ще могат да предават живак и термометри, останали след поредния ремонт кутии с бои, като и лекарства, на които срокът на годност е изтекъл.", "date": "2019.05.10", "title": "Граждани предават опасни отпадъци в мобилен пункт в София"}
{"url": "https://news.bg/regions/kmetat-na-tutrakan-gotov-za-ostavka-zaradi-sdelkata-s-nivite-mu.html", "text": "Кметът на Тутракан е готов да даде оставка заради . Не съм се облагодетелствал от това, че съм кмет на Тутракан, коментира по темата кметът Димитър Стефанов. В продължение на повече от две години съм купил 15 декара земеделска земя и декар и половина изоставено лозе, което не знам даже къде се намира, обяснява кмет. През 2017 г. по молба на самия продавач закупил шест декара земя.В декларацията е вписана стойността по данъчна оценка, но нека някой в България каже, че декларира имотите при продажба не на данъчна, а на пазарна оценка, оправдава се Стефанов.Около 900 лева на декар платил като реална цена. \"В интерес на истината за рентата, която се полагаше за миналата година, изпратих човек да я вземе, за да помогна на едно семейство, което беше много зле финансово. Бяха толкова закъсали, че не можеха да си изпратят децата на училище\", казва още кметът. Първите шест декара, които се цитират в сайтовете - земеделска земя и това изоставено лозе, за него купувачът ми каза: \"И него ти го давам, не ми трябва\". Може би повече от 30 години този терен, на който се намира лозето, е необработваем. Самозалесил се е с храсти\", обяснява Стефанов.\"Тези шест декара и трите декара от 2018-та година се намират близо до моята орехова градина, която съм я садил много преди да стана кмет. Исках да си увелича площите с ореховия масив. Предложиха ми шест декара и три декара, които са в съседство\", разказва кметът на Тутракан.Проблемът според него е, че в имотната декларация е записал данъчната оценка, на която ги е купил, а не реалната, която е платил. \"Ако съм искал да направя нещо незаконно, нямаше да ги декларирам. Но аз съм декларирал съвсем коректно всичко, което притежавам като имоти\", добавя градоначалникът.Категорично заявявам, че никога не съм се облагодетелствал от това, че съм кмет, не съм се облагодетелствал с общински терени или сгради, категоричен е Стефанов. Ако наистина обществеността смята, че това е абсолютно незаконно и нямам право да бъда кмет на тази община, съм готов още утре да напусна кметското място без да ме притеснява нищо, изтъква кметът.", "date": "2019.05.10", "title": "Кметът на Тутракан готов за оставка заради сделката с нивите му"}
{"url": "https://news.bg/regions/alarmiraha-za-nezakonna-sech-kray-lovno-stopanstvo-sherba.html", "text": "Граждани алармираха за незаконна сеч в Държавно ловно стопанство \"Шерба\" край Варна, съобщи БНТ.В сигнала се посочва, че районът е защитена територия и вододайна зона, а на мястото са докарани мелачка и трактори за извозване на незаконно добитата дървесина.Държавно ловно стопанство \"Шерба\" се намира на територията на община Дългопол. От сигнала става ясно, че мястото, където се извършва сечта, е под стената на язовир \"Елешница\"-само на няколко стотин метра от защитената територия.По думите на Тодор Гичев, директор на РУГ-Варна това не е горска територия и на място не е установено вдигане на дървесина, както и преработване.След проверка е установено, че се извършва почистване на отводнителното съоръжение там.Съоръжението е на \"Напоителни системи\" и отвежда водите на язовира до река Камчия.\"Почистването му е планирано и за това са уведомени всички институции\", заяви Ведат Сакаллъ директорът на \"Напоителни системи\" - Варна . За целта държавното предприятие е наело външна машина, която трябвало само да складира изсечените трупи.От \"Напоителни системи\" са категорични, че незаконна сеч в защитената територия няма.", "date": "2019.05.10", "title": "Алармираха за незаконна сеч край ловно стопанство \"Шерба\""}
{"url": "https://news.bg/regions/pitbul-napadna-zhena-v-asenovgrad.html", "text": "Питбул е разкъсал крака на жена в Асеновград. Инцидентът е станал в жилищен блок в центъра на града, пише bTV.Животното вече 2 пъти е нападало хора, без да бъде провокирано, разказват хора.Живеещите в сградата се страхуват от животното и искат то да бъде изселено.До нападението на жената се стигнало, след като кучето било на каишка и при собственика си. То спонтанно се отскубнало от ръцете на собственика си и нападнало жената на стълбището в сградата.\"Стопаните нищо не направиха, за да предотвратят това нещо. Даже по-скоро като че ли нарочно беше пуснато кучето. С извинението, че той не е видял, че има човек на терасата. Той ползва обща част от тераса, която всеки от нас трябва да има достъп до нея. Ние от години не можем да припарим горе, защото кучето се отглежда там\", разказва пострадалата Елена Кръстева.Жената все още е с отворена рана. Наложило се заради инцидента да лежи в болница.Преди години кучето нахапало и друг човек.Собственикът на питбула има своя версия за последния инцидент. По думите му на терасата не ходи никой.Елена продължава да се страхува. По думите ѝ няма кой да защити нея и близките ѝ. Хората в кооперацията събират подписка за изселване на питбула.", "date": "2019.05.10", "title": "Питбул нападна жена в Асеновград"}
{"url": "https://news.bg/politics/muravey-radev-prezidentat-da-si-ostavi-politicheskite-pristrastiya-vkashti.html", "text": "\"Всеки човек има право на политически пристрастия, но когато станеш президент тези пристрастия трябва да си ги оставиш вкъщи.\" Това заяви пред bTV бившият финансов министър Муравей Радев по повод размяната на реплики от последните дни между президента Румен Радев и премиера Бойко Борисов.По думите му държавният глава твърди, че е равноотдалечен от всички партии, но връзката с БСП е повече от видна.По отношение на критиката на президента, че премиерът Борисов харчи държавни пари за кампания, бившият финансов министър подчерта, че парите от бюджета се дават за това. Средствата не можели да бъдат спрени затова, че има кампания.\"На президента не му отива а говори, че някой харчи държавни пари\", подчерта Радев.Той е категоричен, че това е най-нечистата от всички кампании, които познава.Според него е недопустимо размяна на такива престрелки между президента и премиера. По думите му обаче единият може да говори за политика, а другият трябва да се съобразява с конституцията.Радев подчерта, че нивото е много ниско.Бившият финансов министър посочи, че сега въпросът е дали ГЕРБ и няколко десни партии да управляват или БСП и Корнелия Нинова, което според него е опасно за държавата.\"БСП се връща към болшевиските си корени\", изтъкна Радев.Той поясни, че по време на техни управления е имало четири погрома. Бившият финансов министър допълни, че не вижда автентична дясна коалиция в България.", "date": "2019.05.10", "title": "Муравей Радев: Президентът да си остави политическите пристрастия вкъщи"}
{"url": "https://news.bg/energy/vasil-velev-ima-priznatsi-na-organizirana-prestapna-grupa-v-energetikata.html", "text": "При пазара на ток в България се наблюдават всички признаци на организирана престъпна група. Това заяви пред Нова председателят на Асоциацията на индустриалния капитал в България (АИКБ) Васил Велев.Сезирали сме КЕВР и прокуратурата, обясни Велев.\"Пазарът на ток за бизнеса е манипулиран и има всички признаци на организирана престъпна група. При такъв НЕК на нас не ни трябват врагове, не ни трябва конкуренция\", натърти още председателят на бизнес организацията. Думите му идват не само от името на АИКБ, но и от други бизнес организации като Българската стопанска камара (БСК), Българската търговско промишлена палата (БТПП) и Конфедерацията на работодателите и индустриалците в България (КРИБ). Повод за изказването на Велев са рекордно високите цени на тока за промишлеността.Вчера работодателите изпратиха и отворено писмо по темата до министър-председателя Бойко Борисов, вицепремиера Томислав Дончев и министъра на енергетиката Теменужка Петкова.По казуса е сезирана и прокуратурата.\"Да проверят защо се получава тази ситуация и къде отива, на кой се дават тези поръчки след това за балансираща енергия, която е 2.5 пъти по-скъпа от тази цена. После има още един мултипликатор, понеже се задействат енергоблокове, които произвеждат много повече, отколкото е нужно, отколкото е дисбалансът, а трябва да се плати цялото количество по тази висока цена и всъщност се изземват от предприятията по 400 лв. , по 500 лв. за мегават час, чрез ЕСИ и НЕК, за да се дадат на американски централи, ТЕЦ \"Варна\" и Ковачки\", коментира той.Работодателите искат не само оставката на ръководството на Националната електрическа компания (НЕК), но и преструктуриране на дружеството.Според работодателите умишлено се създава дефицит на електроенергия.\"На 7 май имаше нормално и адекватно предлагане и нормална цена на тока. След това количеството енергия, която НЕК предложи на пазара ден напред беше три пъти по-малко и цените изхвърчаха. В пъти по-висок ток от съседите. Ние имаме 84 евро на мегават час, а всички около нас са на 44\", натърти Велев.По думите му при един такъв дефицит за един ден от хората се изземват стотици хиляди, дори милиони левове, защото като се плати скъп ток, се плащат по-малки заплати, или се вдигат цените и съответно хората плащат по-скъпи стоки.\"Чрез НЕК, ЕСО се дават тези пари в последствие на американски централи, ТЕЦ \"Варна\", Ковачки, защото за следващия ден се създава дефицит, дисбаланс. При дисбаланс цените са два пъти и половина по-скъпи над тази цена\", обясни още шефа на АИКБ.Според Велев причината е, че България не може да търгува ток в рамките на деня. \"Всички около нас могат да правят търговия в рамките на деня, но ние не. Сърбите и румънците търгуват в рамките на деня и затова при тях няма такива разминавания\", добави той.\"Не можем да повярваме, че това е от некадърност, защото и така да е, е крайно време да се променят нещата\", завърши Велев.", "date": "2019.05.10", "title": "Васил Велев: Има признаци на организирана престъпна група в енергетиката"}
{"url": "https://news.bg/regions/izlizat-rezultatite-ot-1-vo-klasirane-za-detskite-gradini-v-sofiya.html", "text": "Днес излизат резултатите от първото класиране на децата, кандидатствали за прием в общинските детски градини, ясли и училища в София.Класирането ще се извърши в сградата на Столична община под граждански контрол.Резултатите се очаква да бъдат публикувани в събота, 11 май.Припомняме, тази година има промени в точките, които получават родителите при кандидатстване.През 2018 г. за хиляди деца нямаше места в детските заведения, пише bTV.", "date": "2019.05.10", "title": "Излизат резултатите от 1-во класиране за детските градини в София"}
{"url": "https://news.bg/society/zapochva-prodazhbata-na-bileti-za-patuvane-s-paren-lokomotiv-baba-metsa.html", "text": "Започва продажбата на билети за пътуване с парния локомотив Баба Меца между София и Банкя.БДЖ предоставя възможност за пътуванe с парен локомотив на своите клиенти на 18 май.Атракционният влак от София до Банкя ще тръгне от Централна гара София в 09:00 ч.В обратното направление композицията ще потегли от гара Банкя в 14:30 ч.Ретро влакът ще се движи в състав от шест пътнически вагона, като билетите за тях ще се продават предварително и ще бъдат със задължителна резервация на седящи места.Цената на билета за влака с парния локомотив ще бъде 17.50 лв. за пътуване в двете посоки (с включени запазени места).Децата до 7-годишна възраст ще пътуват безплатно без да ползват отделно седящо място. Възрастта на децата ще се удостоверява с акт за раждане или копие от него при закупуване на билети.Националният железопътен превозвач напомня, че децата на възраст до 10 години задължително пътуват с придружител.Билети могат да бъдат закупени от билетните каси и железопътните бюра във всички гари в страната.Ретро пътуването се организира съвместно със Столична община район \"Банкя\" по повод провеждането на фестивала Уличните артисти.", "date": "2019.05.10", "title": "Започва продажбата на билети за пътуване с парен локомотив Баба Меца"}
{"url": "https://news.bg/education/malka-matura-po-matematika-za-chetvartoklasnitsite.html", "text": "Четвъртокласниците днес се явяват на \"малка матура\" по математика.С точките от изпита учениците могат да кандидатстват в профилираните гимназии с профил \"Математически\" и \"Природни науки\", пише bTV.Очаква се днес на изпита от 10 часа да се явят около 60 000 четвъртокласници, съобщиха от Министерството на образованието и науката.Малчуганите ще трябва да отговорят на 19 въпроса в хода на теста.Целта на така наречените \"малки матури\" е да се измерят индивидуалните постижения на учениците по различните предмети.Вчера се проведе теста за .Тестовете по \"Човекът и обществото\" ще бъдат на 14 май, а по \"Човекът и природата\" - на 16 май.", "date": "2019.05.10", "title": "Малка матура по математика за четвъртокласниците"}
{"url": "https://news.bg/politics/deputatite-sabraha-kvorum-ot-vtoriya-pat.html", "text": "Няма кворум. 115 депутати дойдоха в петък на работа, но това не е достатъчно, за да започне работа законодателния орган.След 15 минути ще бъде направен втори опит. ДПС и БСП не са в зала.Първите заради Рамазан, а левицата чака евровота, за да реши дали да се върне в законодателния орган.След почивката от втория път се събра кворум. Точно 121 депутати се регистрираха и председателстващият заседанието Емил Христов удари звънеца. ", "date": "2019.05.10", "title": "Депутатите събраха кворум от втория път "}
{"url": "https://news.bg/world/mashtabna-aktsiya-droga-v-makedoniya.html", "text": "Властите в съседна Македония провеждат мащабна спецакция за борба с наркотиците, съобщи местна албанска телевизия \"Алсат-М\".По източници на медията в рамките на Скопие - на 11 различни места - се провежда интензивна операция \"дрога\". естата - булеварда \"Цветан Димов\" в столицата, в скопското село Арачиново, както и на още 6 места в Хасанбег.Броят на задържаните не е ясен към момента. Съобщава се за ареста на 8 души, но е възможно те да са повече.Операцията се води от сектора за организирана престъпност и звеното за бърза реакция в Скопие, допълват от медията.", "date": "2019.05.10", "title": "Мащабна акция \"дрога\" в Македония"}
{"url": "https://news.bg/politics/nashi-voenni-si-meryat-mernika-s-izraelski-snayperisti.html", "text": "Военният министър Красимир Каракачанов праща трима наши военни да се състезават с израелските снайперисти.Това съобщи в началото на днешното заседание председателстващият заседанието Емил Христов.Това е част от международното сътрудничество. Също така обучението на нашите военни е част от изпълнение на Закона за въоръжените сили.Нашите войници заминават със съответната екипировка за международното състезание в Израел. То ще се проведе от 10 до 17 май.", "date": "2019.05.10", "title": "Наши военни си мерят мерника с израелски снайперисти"}
{"url": "https://news.bg/int-economics/mitata-na-sasht-sreshtu-kitay-udryat-apple-i-nike.html", "text": "Увеличението на митата върху вноса на китайски стоки за 200 милиарда долара влезе в сила. Поредната стъпка на администрацията на президента Доналд Тръмп доведе до опасения за разрастване на конфликта и сериозен негативен ефект върху глобалната икономика.Какви стоки обаче и кои марки може да се окажат \"жертви\" на това решение? За това обясняват от .Според CNN Business новите мита на САЩ ще засегнат емблематични американски брандове като iPhone и Nike.Увеличението на ставките от 10 на 25% ще засегне различни групи продукти - от потребителска електроника, през играчки, до обувки.Според анализатори тъй като голяма част от експорта от Китай е засегнат от митата, е възможно с влизането в сила на промените, в списъка да влязат почти всички продукти, които се внасят в САЩ.\"Това може да засегне 100% от играчките и спортните стоки, внасяни от Китай в САЩ, както и 93% от обувките и 91% от текстилните стоки\", посочва анализ на експертите от Peterson Institute for International Economics.Фил Леви от Chicago Council on Global Affairs пък обяснява, че тези групи стоки досега не са били включени, защото по-високите тарифи върху тях щели да се усетят сериозно от американските потребители.\"Списъкът с електроника е дълъг и вероятно ще бъдат засегнати смартфони, компютри, телевизори, дронове и други джаджи\", посочва Сейдж Чандлър, който е вицепрезидент в Consumer Technology Association/", "date": "2019.05.10", "title": "Митата на САЩ срещу Китай удрят Apple и Nike"}
{"url": "https://news.bg/politics/promenite-za-neizbezhna-otbrana-vnasyat-neyasnota-v-zakona-spored-emanuil-jordanov.html", "text": "\"Не мисля, че с тези предложения се поощряват убийствата, но ми се струва, че се внася неяснота в закона, ако тези промени бъдат приети на второ четене.\" Това заяви пред bTV Емануил Йорданов, адвокат и бившият министър на вътрешните работи по повод Според него най-голямата неяснота идва от начина, по който са формулирани нормите. Той е на мнение, че новопредложените текстове се припокриват с тези от 1997 година.Йорданов припомни, че опит за промяна по отношение на неизбежната отбрана е правен и преди 20 години и тогава Конституционният съд се произнася, че въпросните текстове противоречат на конституцията.С промените за в Закона за неизбежната отбрана не се противопоставя живот на собственост и няма замисъл за въоръжаване на хората, поясни Искрен Веселинов, депутат от Обединени патриоти, който е и вносител на поправките за неизбежната отбрана.По думите му това е едно детайлизиране на текста и дава възможност на човек да си търси правата.Той уточни, че в настоящия текст имаме право на защита, когато в жилището се влезе с взлом или с насилие.\"Имаме осъдителни присъди на хора, които им разбиват вратите, защитават се със законното си оръжие и въпреки това са осъдени\", отбеляза Веселинов.Веселинов допълни още, че се обсъжда не институтът за неизбежната отбрана, тоест случаите, в които човек има възможност да се защити, а кога той превишава пределите на тази неизбежна отбрана и кога не.", "date": "2019.05.10", "title": "Промените за неизбежна отбрана внасят неяснота в закона според Емануил Йорданов"}
{"url": "https://news.bg/health/nyama-da-ima-limiti-za-priem-v-pediatrichnata-bolnitsa-uspokoi-boyko-penkov.html", "text": "Няма да има ограничения за приема на деца в педиатричната болница.Това заяви пред БНТ зам.-министърът на здравеопазването д-р Бойко Пенков.Той допълни, че повечето искания на педиатрите, които излязоха на трети протест, могат да бъдат изпълнени, но в определени срокове.По думите на д-р Пенков установяването на специален статут на сега съществуващата болница би отнело много време, но бъдещата педиатрична болница, която се изгражда в момента, ще има такъв специален статут.\"Планирано е исканията на педиатрите да бъдат изпълнени\", подчерта зам.-министърът. Според него максимумът за това е две години.Той обясни, че между 10 и 30 март е имало софтуерни проблеми с отчитането на приема на болни, но проблемът сега отстранен.Зам.-министърът допълни още, че стъпките за увеличаването на заплатите се взимат една по една.Припомняме, че по-рано днес  ако исканията им не бъдат изпълнени. Те дадоха 10 дни на управляващите да се заемат с проблемите им. На 18 април педиатри от специализираната детска болница \"Проф. д-р Иван Митев\" Медиците настояват за промяна на статута на болницата, така че да има кой да се грижи за пациентите. В отговор на призива от Министерството на здравеопазването увериха, че  когато стане част от бъдещата национална детска болница.На 23 април педиатрите от столичната болница ", "date": "2019.05.10", "title": "Няма да има лимити за прием в педиатричната болница, успокои Бойко Пенков"}
{"url": "https://news.bg/politics/65-ot-parvoklasnitsite-shte-rabotyat-v-napalno-novi-profesii.html", "text": "65% от децата, които започват образованието си, ще работят напълно нови професии. Данните представи заместник-министърът на труда и социалната политика Султанка Петрова на форума, посветен на \"Бъдещето на труда и младите хора\".Тя посочи, че . Ресорният заместник-министър настоява, че трябва да се създаде диалог между бизнеса, образованието и младите хора в България. По думите на Петрова информационните технологии създават качествени и нови работни места.Поради откриването на нови работни места чрез информационните технологии, трябва да продължи да се развива подходът за учене през целия живот и осигуряване на достъп на всички деца до възможност за учене, призова Султанка Петрова.Тя изтъкна, че , по-голямо разнообразие от режими на работа и други. Освен това дигитализацията ще създаде нови инструменти на правителството за електронното управление, което ще има ефект в страната и пазара на труда. .Инициативата на социалното министерство в контекста на дигитализацията и пазара на труда са разработване и поддържане на уеб-базирана информация за представяне на прогнози за пазара на труда в страната, средносрочни и дългосрочни прогнози за развитието на пазара на труда, европейски социален фонд като инструмент за развитие на човешкия капитал в страната и изграждане и поддържане на интернет портал за гаранцията на младежта в България.\"Изправени сме пред една революция, която коренно ще промени начина на живот и работа. Предстоят процеси, които ще променят облика ни и нашето бъдеще е в ръцете на младите хора\", допълни социалният зам.-министър.Султанка Петрова се надява всеки, който иска да учи, да се квалифицира и преквалифицира, за което има много възможности и програми. Тя би искала още повече млади и възрастни хора да бъдат подкрепени за обучаването в областта на информационните технологии.Зам.-министърът е убедена, че електронното управление на правителството ще ни  за всички системи - здравната, социалната, образователна, както и да разходват правилно и публичните средства на държавата.", "date": "2019.05.10", "title": "65% от първокласниците ще работят в напълно нови професии"}
{"url": "https://news.bg/press/armiyata-remontira-tehnika-s-voennovremenni-zapasi-lozan-panov-petni-balgariya-pred-ekspertite-ot-bryuksel.html", "text": "Конституционният съд (КС) допусна за разглеждане казус, свързан с делото \"Царска Бистрица\". Така той за втори път ще се занимава с т.нар. царски имоти.КС трябва да даде отговор на въпроса: Какви са правните последици от решението му от 1998 г. С него като противоконституционен бе определен Закона за обявяване за държавна собственост на имотите на бившите царе Фердинанд и Борис и техните наследници от 31 декември 1947 г.\"Паметни бележки\" от срещите на представителите на съдебната власт с експерти от Европейската комисия по Механизма за сътрудничество и проверка (МСО) бяха публикувани вчера по единодушно решение на Висшия съден съвет.\"Труд\" пусна пълния текст в електронното си издание и подбра за читателите ни най-ярките примери от изявленията на председателя на Върховния касационен съд Лозан Панов.Ако премиерът прецени, подавам оставка. Това каза земеделският министър Румен Порожанов, след като бе разпитан като свидетел по разследването за злоупотреби с евросредства срещу бизнесмена Миню Стайков.Той уточни, че по темата за оставката е разговарял и с премиера Бойко Борисов. Земеделският министър бе привикан в спецпрокуратурата на близо двучасов разпит в качеството му на бивш директор на Държавен фонд \"Земеделие\".Служители от Главна дирекция \"Гранична полиция\" разкриха и задържаха организирана престъпна група за трафик на хора чрез фиктивни бракове. Това съобщиха от пресцентъра на МВР.Четирима членове на организираната престъпна група - две жени и мъж български граждани, както и един индиец, са задържани вчера в хода на предприети действия, осъществени от оперативни служители и разследващи полицаи на ГД \"Гранична полиция\" и полицаи от СДВР. Операцията е проведена под ръководството на Специализираната прокуратура. Извършени са претърсвания на адреси в столицата, откъдето са иззети веществени доказателства.Парламентарната комисия по отбрана прие доклада за състоянието на армията, въпреки че за поредна година в него беше записано, че има ограничения по изпълняване на задълженията. Докладът отчита, че армията изпълнява задълженията си, но с известни ограничения, съобщи БНР.\"Преди една седмица се наложи да изпратя докладна записка до министъра на отбраната за освобождаване на част от военновременните запаси от части, за да можем да възстановим техниката. Причината част от ученията да не се проведат е авариралата техника през годината\", каза началникът на отбраната ген. Андрей Боцев. Учения не са били провеждани и заради задачата армията да помага по охрана на границата.Макар Борисов да не назова името на голямата компания, е ясно, че става дума за германския автогигант Volkswagen Group, който през последните месеци търси терен за бъдещето си мащабно производство в Източна Европа. България е една от проучваните държави, като според германската преса именно страната ни и Турция са останали последните два кандидата за проекта, а преди това са били Румъния, Сърбия, Северна Македония и други страни в региона.По информация на \"Капитал\" в България инвеститорът оглежда два терена - индустриална зона Раковски (част от \"Тракия икономическа зона\") до Пловдив и бившия комбинат \"Кремиковци\". Решението за инвестицията от 1.4 млрд. евро трябва да бъде взето до средата на май.Министърът на земеделието Румен Порожанов е декларирал готовност пред премиера Борисов да подаде оставка, ако той му я поиска.Това коментира самият той, след като близо час бе на разпит в спецпрокуратурата във връзка с разследването срещу бизнесмена Миню Стайков. Собственикът на \"Винпром Карнобат\" е обвинен в престъпно сдружаване, чиято цел е била злоупотреба в европейски средства. Порожанов е призован в съда в качеството си на бивш директор на Държавен фонд \"Земеделие\".", "date": "2019.05.10", "title": "Армията ремонтира техника с военновременни запаси, Лозан Панов петни България пред експертите от Брюксел"}
{"url": "https://news.bg/world/severna-koreya-provede-voenni-manevri.html", "text": "Севернокорейският лидер Ким Чен-ун е ръководил военни маневри на ракетните сили на Корейската народна армия, съобщи държавната информационна агенция КЦНА. По-рано в четвъртък южнокорейският президент Мун Дже-ин заяви, че Пхенян е изстрелял ракети, \"способни да достигнат относително по-дълги разстояния\", след като за първи път е съобщено, че режимът е използвал снаряди с малък обхват.Ким Чен-ун дори е заявил, че \"истинският мир и сигурност на страната са гарантирани само от силната физическа сила, способна да защитава своя суверенитет\" и е наредила допълнителни задачи, насочени към \"по-нататъшно увеличаване на способността за отбрана на отбранителните сили\".", "date": "2019.05.10", "title": "Северна Корея проведе военни маневри"}
{"url": "https://news.bg/crime/otkriha-izcheznalite-v-pleven-2-momichentsa.html", "text": "Двете момичета Бистра и Антония, които изчезнаха днес следобед в Плевен, са открити невредими. Това съобщи във \"Фейсбук\" тяхна роднина, която съобщи за изчезването им чрез публикация в социалната мрежа.\"Децата са намерени, били са заключени в училището\", пише Яна Методиева. Тя благодари на всички, които се включиха в търсенето на двете ученички.В издирването на момичетата, едното на 11, а другото на 10 години, се включи и полицията. Сигналът до органите на реда е бил подаден в късния следобед от майката на по-голямото дете.", "date": "2019.05.10", "title": "Откриха изчезналите в Плевен 2 момиченца"}
{"url": "https://news.bg/world/dzhef-bezos-pokaza-lunniya-modul-blue-moon.html", "text": "Време е да се върнем на Луната, този път, за да останем. Това каза при представянето на луния си модул Blue Moon Джеф Безос. Той уточни, че по проекта се работи от три години. Представеният лунен модул е най-големият апарат в мисиите за покоряване на Луната.Той се нарича BE-7 и е проектирана да извърши всички сложни маневри, необходими за безопасно приземяване на лунната повърхност.Джеф Безос посочи, че разработва своя ракета, която да може да изведе в космоса лунния модул.Шест клиента вече са заявили интерес към него.", "date": "2019.05.10", "title": "Джеф Безос показа лунния модул \"Blue Moon\""}
{"url": "https://news.bg/regions/balon-s-hora-se-zakleshti-v-skali-blizo-do-plovdiv.html", "text": "Балон за летене се заклещи в района на Пловдив, предаде .Инцидентът е станал в района на село Устина, в местността известна като \"Кулата\". Балонът, в който е имало хора, се е заклещил в скалите около 20,30 часа тази вечер.\"Излетял е от Перущица, където днес има празник и има тържествена програма, като няколко минути по-късно загубил височина и се е заклещил в скалите\", разказа очевидец.Преди минути стана ясно, че с балона са летели трима души. Те са се отървали без наранявания.", "date": "2019.05.10", "title": "Балон с хора се заклещи в скали близо до Пловдив"}
{"url": "https://news.bg/int-politics/patrik-shanahan-ofitsialno-poema-pentagona.html", "text": "Американският президент Доналд Тръмп възнамерява да номинира началника на Пентагона Патрик Шанахан за постоянен шеф на военното ведомство САЩ, каза говорителят на Белия дом Сара Сандърс.Издигането на Шанахан става факт след отпадането на обвиненията, които му пречиха да стане глава на Пентагона. Става дума на незаконно използване на официална позиция за насърчаване на интересите на Boeing, в която той е работил 31 години, преди да се присъедини към Пентагона.Службата на Главния инспектор на Службата е разпитала 33 служители и е разгледала 7,3 хиляди страници документи и не е открила доказателства за обвиненията.Шанахан стана и.д. шеф на Пентагонът от 1 януари 2019 година. Неговият предшественик Джеймс Матис подаде оставка, след като Тръмп обяви изтеглянето на американски войски от Сирия.", "date": "2019.05.10", "title": "Патрик Шанахан официално поема Пентагона"}
{"url": "https://news.bg/world/wsj-sasht-imat-tayna-visokotochna-raketa.html", "text": "САЩ вече разполагат с тайна високоточна ракета, съобщи в. \"Уолстрийт джърнъл\". Медията уточнява, че ЦРУ и Пентагонът поне два пъти са използвали нова ракета, но са запазили нейното съществуване в тайна. Става дума за модификация на ракетата Hellfire.Новата ракета носи името R9X. Тя има инертна бойна глава, която не експлодира, но изхвърля метален снаряд с тегло около 45 кг. Така, с помощта на R9X, можете да убиете целта, без да навредите на стоящите наоколо хора и собственост, обяснява \"Уолстрийт джърнъл\".Има и друг вариант на R9X. В този модел ракетата носи пръстен от шест дълги остриета и ги застрелва секунда преди сблъсъка. Някои експерти наричат ​​R9X \"бомба - нинджа\".Според в. \"Уолстрийт джърнъл\", една от причините за развитието на тази ракета е, че терористите са се адаптирали към въздушните удари на военновъздушните сили на САЩ и са започнали да се крият сред големи групи цивилни. Създаването на ракета започна през 2011 г., по време на председателството на Барак Обама, който изтъкна необходимостта да се избягват цивилни жертви в резултат на въздушни удари в Афганистан, Пакистан, Ирак, Сирия, Сомалия и други страни.Информирани източници разкриват, че тайната ракета е била една от опциите за ликвидирането на лидера на \"Ал Кайда\" Осама бин Ладен.През януари 2019 г. в Йемен е убит терорист Джамал ал-Бадауи, един от участниците в нападението срещу американския разрушител \"Коул\". При атаката загиват 17 американски моряци. В допълнение, R9X е бил използван през 2017 г. в операцията за елиминиране на Ахмад Хасан Абу Хаир ал Масри, който е смятан за \"номер две\" в \"Ал Кайда\". В същото време един от източниците на вестника твърди, че ракетата е била използвана поне шест пъти.", "date": "2019.05.10", "title": "WSJ: САЩ имат тайна високоточна ракета"}
{"url": "https://news.bg/world/telefonna-vrazka-mezhdu-tramp-i-si.html", "text": "Очаква се президентът на Съединените щати Доналд Тръмп и китайският президент Си Дзинпин да говорят по телефона след  между двете най-големи икономики в света, при които не бяха постигнати резултати, съобщи телевизия \"Фокс\". Според източниците от търговските делегации, вицепремиерът на Китай Лиу Хе каза, че \"нищо повече не може да направи\" и всичко вече е \" в ръцете на двамата световни лидери\".преди китайският внос от 200 млрд. долара да получи тарифи, увеличени от 10% на 25%. Според последните новини двете страни не успяха да постигнат обвързващо споразумение.Преди срещата във Вашингтон Лиу Хе каза, че се надява на \"рационална и откровена обмяна на мнения\" с американските си колеги, докато Тръмп заяви, че търговска сделка с Китай може да се случи тази седмица, както и че той е създал \" отлична алтернатива \"на търговската сделка след получаване на писмо от Си.", "date": "2019.05.10", "title": "\"Телефонна връзка\" между Тръмп и Си"}
{"url": "https://news.bg/world/silno-zemetresenie-udari-ostrov-kyushu.html", "text": "Силно земетресение с магнитуд 6,4 по Рихтер удари японския остров Кюшу, предаде АП.Епицентърът е бил по крайбрежието на японската префектура Миядзаки на дълбочина от 20 км.Не е издадено предупреждение за цунами. Няма данни за нанесени щети, съобщават от Японската метеорологична агенция.", "date": "2019.05.10", "title": "Силно земетресение удари остров Кюшу"}
{"url": "https://news.bg/world/shvetsiya-udalzhi-granichniya-kontrol.html", "text": "Швеция ще удължи временния граничен контрол до ноември, съобщи АП.Решението на правителство следва подобните рестриктивни мерки, които бяха взети от нейните скандинавски съседи Дания и Норвегия.Шведското правителство посочи, че удължаването на граничния контрол е заради съображения от сигурност и липсата на контрол по външните граници на ЕС.Швеция въведе граничния контрол през ноември 2015 г., когато регистрира рекордните 163 000 молби за получаване на убежище. Оттогава мерките бяха удължавани на няколко пъти.", "date": "2019.05.10", "title": "Швеция удължи граничния контрол"}
{"url": "https://news.bg/int-economics/sled-kitay-sladoledite-kri-kri-poemat-kam-kanada.html", "text": "Първият товар от сладолед \"Кри-Кри\" тръгва за Канада следващата седмица. Това става седмица, след като млечната компания изпрати пратка за Китай.По този начин беше даден основен тласък на износа на базираната в Серес млечна компания.\"Кри-Кри\" очаква и по-нататъшно увеличаване на оборота си чрез продължаващото сътрудничество с веригата супермаркети \"Лидъл\" в Гърция. Компанията се надява ръстът да е сегмента на киселото мляко.\"Кри-Кри\" ще използва \"Лидъл\", за да стъпи на други пазари в Европа.", "date": "2019.05.10", "title": "След Китай сладоледите \"Кри - Кри\" поемат към Канада"}
{"url": "https://news.bg/int-economics/ipo-to-na-uber-zapochva-ot-tsena-za-usd-45-na-aktsiya.html", "text": "Гигантът за споделяне пътуване Uber Technologies Inc. определи първоначалната цена за публичното си предлагане (IPO) от 45 долара за акция, съобщи CNBC в четвъртък, цитирайки неназован източник със знания по въпроса.По-ранен доклад предполагаше, че фирмата ще определи цена от средата на сегашния диапазон от $ 47 на акция.При цената за IPO-то на Uber от 45 долара на акция, набраните средства ще са от 82,4 милиарда долара.", "date": "2019.05.10", "title": "IPO-то на Uber започва от цена за $ 45 на акция"}
{"url": "https://news.bg/weather/dazhd-i-gramotevitsi.html", "text": "Днес все още на много места в страната ще има превалявания, главно в Източна България и гръмотевици, но от запад ще започне разкъсване и намаление на облачността. Вятърът ще се ориентира от запад-северозапад и ще бъде до умерен. Максимални температури между 17° и 22°, в София около 17°.Това съобщава НИМХ.В планините също ще има превалявания от дъжд, над 2000-2100 метра от сняг. На отделни места ще прегърми. По-значителни намаления на облачността ще има по-късно през деня. Ще духа умерен и силен северозападен вятър. Максимална температура на височина 1200 метра около 11°, на 2000 метра - около 4°.Над Черноморието преди обяд ще бъде предимно облачно, но в следобедните часове, главно по южното крайбрежие ще се разкъса. Ще има превалявания, възможни са и гръмотевици. Ще духа до умерен юг-югозападен вятър, който през деня ще отслабне и ще се ориентира от северозапад. Максимални температури на въздуха: 15°-19°. Температурата на морската вода е 13°-14°. Вълнението на морето ще бъде 2-3 бала.", "date": "2019.05.10", "title": "Дъжд и гръмотевици"}
{"url": "https://news.bg/economics/knsb-iska-da-upravlyava-fondovete-za-bezrabotni-sindikalni-chlenove.html", "text": ". За това настоя президентът на КНСБ Пламен Димитров на форума, посветен на \"Бъдещето на труда и младите хора\".Синдикалният лидер смята, че .Пламен Димитров коментира демографските промени и технологичния процес в страната. По думите му,  или че с една ограда на границата може да се спре миграцията, - това е пълна заблуда.Шефът на КНСБ изтъкна, че най-важното в технологичния процес е не толкова да разбираме всичко, а .", "date": "2019.05.10", "title": "КНСБ иска да управлява фондовете за безработни синдикални членове"}
{"url": "https://news.bg/int-politics/guaydo-e-gotov-i-chaka-predlozhenie-za-voenna-namesa-na-sasht.html", "text": "Лидерът на венецуелската опозиция Хуан Гуайдо заяви, че е готов да приеме военна интервенция от САЩ, което ще помогне със справянето с политическата извънредна ситуация в неговата страна, съобщава \"Ройтерс\".\"Ако американците предложат военна интервенция, вероятно ще я приема\", коментира той за италианския всекидневник \"Ла Стампа\".Двама венецуелски депутати потърсиха убежище в чужди посолства в Каракас в четвъртък, тъй като правителството на президента Никола Мадуро се зае със съюзниците на Гуайдо, които подкрепиха .Държавният секретар на САЩ Майкъл Помпео призова за незабавното освобождаване на задържания първи заместник-председател на венецуелския парламент Едгар Замбрано.\"Задържането на Замбрано е неприемливо и незаконно действие, което е още един пример за репресии от режима на Мадуро\", коментира той.По думите му, \" трябва да бъде освободен незабавно\".По-рано парламентът на Венецуела, контролиран от противници на президента Мадуро, съобщи за ареста на Замбрано.Лидерът на венецуелската опозиция Хуан Гуайдо коментира възможно отвличане на заместник-председателя от специалните служби на страната.Във вторник Конституционният съд на републиката реши  от Народното събрание на Венецуела.По-рано Върховният съд на страната им разреши да бъдат обвинени в \"държавна измяна, престъпна конспирация, бунт, узурпация на власт, призив за преврат, неспазване на законите и подбуждане на омраза\", за участие в антиправителствени протести на 30 април.", "date": "2019.05.10", "title": "Гуайдо е готов и чака предложение за военна намеса на САЩ"}
{"url": "https://news.bg/society/pediatri-zaplashvat-s-kolektivna-ostavka.html", "text": "Педиатрите излязоха на трети протест за бъдещето на единствената детска болница у нас, съобщи Нова телевизия.Недоволните лекари, медицински сестри, санитари и подкрепящите ги родители блокираха движението по булеварда \"Акад. Иван Гешов\".Те настояват за по-високи възнаграждения, както и за специален статут на лечебното заведение.Протестиращите обявиха, че дават 10 дни на управляващите да започнат процедурите за решаването на проблемите.Ако това не се случи, те са готови да подадат колективна оставка или да пристъпят към ефективни стачни действия.Протестиращите обясниха още, че нямат официален документ, че какъвто и да е лимит е отпаднал. По отношение на кодировката на легла и те поясняват, че работят по стария начин с точно конкретни кодове по клиники.\"На този етап има дискусия само на едно от ограниченията, а именно отпадане на ограниченията за прием в различните клиники на болницата\", отбеляза д-р Байчева.По думите ѝ нито едно от основните искания не е започнато да се дискутира.Припомняме, че това е третият протест на педиатрите.  беше на 18 април когато настояха за промяна на статута на болницата и за отпадане на лимитите за прием. На 23 април те От Министерството на здравеопазването увериха, че  когато стане част от бъдещата национална детска болница.В ефира на БНТ зам.-министърът по здравеопазването успокои, че ", "date": "2019.05.10", "title": "Педиатри заплашват с колективна оставка "}
{"url": "https://news.bg/politics/mediana-bsp-darpat-s-2-pred-gerb.html", "text": "Две седмици преди изборите за Европейки парламент разликата между двете конкурентни партии в България се увеличава. Според последното социологическо проучване на агенция \"Медиана\" дистанцията между ГЕРБ и БСП се е увеличила с 1.5% спрямо месец април и към момента вече е 2% в полза на социалистите.Според агенцията не се наблюдава значимо увеличаване на електоралната тежест на БСП, а по-скоро отлив от подкрепата за ГЕРБ или \"стопяване на така наречената мека периферия\".Същевременно обаче твърдото ядро на ГЕРБ е силно мотивирано да защити своята партия и да участва на изборите. \"Преди месец те бяха значително по-разколебани от симпатизантите на БСП. Сега мобилизацията и в двете групи е практически еднаква. Вероятно това бележи края на ерозията на доверието в ГЕРБ (разбира се, при липса на скандали, \"гейт-ове\" и други извънредни събития)\", пишат от агенцията и допълват, че партият частично е възстановила доверието (или търпението) към себе си, което беше силно ударено от \"Апартамент гейт\".Отчита се, че двете първи политически сили у нас се изправят с практически изравнени позиции - доминацията на едната или другата може да се реши в последните мигове преди изборите, при това от \"дреболии\", включително натрупването на три почивни дни в деня на изборите.БСП - 31.9%ГЕРБ - 29.9%ДПС - 10.7%\"Воля\" - 4.9%ВМРО - 4.7%НФСБ - 3.9%\"Коалиция за България\" - 3.8%\"Демократична България\" - 3.4%\"Атака\" - 2.6%\"Възраждане\" - 1%Друга партия, независим кандидат - 3.2%Агенцията слага на сигурна трета позиция ДПС - партията ще успее да премина изборната бариера от 5.89%.Впечатление прави обаче четвъртата позиция, която отива във \"Воля\" (4.9%), след които се нареждат ВМРО (с 4.7%).И двете партии обаче не преминават границата, което означава, че според това проучване в Брюксел България ще изпрати представители на 3 политически сили.На шесто място извадката на \"Медиана\" поставя НФСБ с 3.9%, на седмо - \"Коалиция за България\" (АБВ) с 3.8%, а спряганата напоследък за четвърта политическа сила \"Демократична България\" е на далечната осма позиция с 3.4%. Партията на Сидеров \"Атака\" пък взима 2.6% от евровота у нас. В сондажа на \"Медиана\" няма опция \"Не подкрепям никого\".\"Като цяло нито една от тези партии не може да бъде изключена от шансовете за преминаване на бариерата. Причината за това е, че към момента близо 1 милион избиратели заявяват, че ще гласуват, но все още се колебаят за кого, а вероятно се колебаят и дали въобще да гласуват\", тълкуват от агенцията.Според \"Медиана\" е възможно тази огромна маса да се \"люшне\" дори в последния момент в една или друга посока и да \"изстреля\" практически всяка една от тези партии над бариерата.Според изследването хората губят мотивация за гласуване. Само преди месец 51% от гласоподавателите са определяли изборите за ЕП като важни. Днес този процент е 28% или с 13% по-малко.Декларираната изборна активност продължава да е висока, отчитат от агенцията - 70%. 36% заявяват, че ще гласуват, а 33% - по-скоро ще гласуват. Съмненията за нейното реализиране обаче са големи. \"Вероятно пред изборните урни ще отидат около 2.5 млн. избиратели\", ако няма нови \"гейтове\".Относно преференциите - данните показват слабо желание за използването на преференции - едва 8.5% заявяват, че ще използват преференции.Изследването на \"Медиана\" е направено между 1 008 пълнолетни българи в периода от 2 до 7 май.", "date": "2019.05.10", "title": "Медиана: БСП дърпат с 2% пред ГЕРБ"}
{"url": "https://news.bg/regions/arestuvaha-tarnovets-zaplashil-s-pistolet-barman-i-klienti.html", "text": "Арестуваха търновец, заплашил с пистолет барман и клиенти, съобщиха от Областната дирекция на МВР във Велико Търново.Инцидентът станал около 21.30 часа снощи. Служител в заведение подал сигнал в полицията, че един от клиентите без видима причина е заплашил с пистолет бармана и други клиенти, след което тръгнал в неизвестна посока. Полицията установила, че става въпрос за 31-годишен криминално проявен мъж, който бил многократно осъждан.Той е задържан за 24 часа. Срещу него е започнато бързо производство.", "date": "2019.05.10", "title": "Арестуваха търновец, заплашил с пистолет барман и клиенти"}
{"url": "https://news.bg/politics/rabotodatelite-protiv-otkaza-da-se-dava-grazhdanstvo-sreshtu-investitsii.html", "text": "От Асоциацията на организациите на българските работодатели (АОБР) излязоха с официално становище по повод общественото обсъждане на ЗИД на който беше публикуван в края на март тази година.Законът за чужденците в Република България и Законът за българското гражданство предоставят на чуждестранни инвеститори право да придобият разрешение за пребиваване, както и да кандидатстват за българско гражданство въз основа на извършени инвестиции, посочват те, напомняйки, че в края на януари Министерството на правосъдието е обявило, че готви промени в законодателството, с които да лиши чуждестранните инвеститори от възможността да кандидатстват за българско гражданство поради извършени инвестиции.Основна точка в Закона за изменение и допълнение на Закона за българско гражданство (ЗИДЗБГ) е предложението за Според работодателите обаче това предложение на министерството се дължи на \"липсата на релевантни статистически данни, подходяща информация относно актуалното състояние на уредбата и необходимостта от промени с оглед на констатираните несъвършенства и възможности за злоупотреби в производството по придобиване на българско гражданство\".В становището си те посочват, че Законът за чужденците в Република България (ЗЧРБ) предлага алтернативни инвестиционни опции за лицата, решили да вложат средствата си у нас.За да получи право на постоянно пребиваване, а впоследствие и гражданство, всеки чужденец извършва своята инвестиция съгласно изискванията на закона, подчертават от Асоциацията.Според работодателите обаче недостатък на Закона за българското гражданство е липсата на задължение за поддържане на инвестицията до получаване на гражданство.От АОБР подчертават, че въпреки че като основен проблем се посочва \"липсата на реални инвестиции в българската икономика\", не се представят актуални статистически данни и аргументи в полза на такова твърдение.Те посочват, че не се представя и информация за актуалното състояние на уредбата и необходимостта от промени с оглед на констатираните несъвършенства и възможности за злоупотреби.Според работодателите се отчита неправилно, че ограничаването на възможностите за придобиване на гражданство от чуждестранни инвеститори не би имало негативно въздействие върху посочената група като заинтересовани лица.Относно Оценката на въздействието, приложена към ЗИДЗБГ, от Асоциацията изтъкват, че в нея липсва преглед на актуалното състояние на нормативната уредба, който да аргументира направените предложения.Те не са съгласни и че ЗИДЗБГ няма да окаже въздействие върху държавния бюджет.Отмяната на възможността инвеститорите, получили право на постоянно пребиваване на основание инвестиция в държавни ценни книжа (ДЦК), да кандидатстват за гражданство, би направило опцията за пребиваване неатрактивна, категорични са работодателите, допълвайки, че това ще доведе до спад на инвеститорски интерес към българските държавни облигации. Това пък ще се отрази върху държавния бюджет.От АОБР не са съгласни, че предложените промени не биха оказали негативно въздействие върху заинтересованите страни, каквато е тезата на Министерството на правосъдието.Те призовават да се обърне внимание на препоръките на Европейската комисия към държавите членки, които прилагат икономически политики за инвестиции и имиграция. Посочените препоръки не диктуват прекратяване на такъв тип политики, а предоставят набор от мерки, чиято цел е оптимизиране на националните инвестиционни програми, посочват от АОБР.Според работодателите настоящият ЗИДЗБГ е контрапункт както на позицията на компетентните органи на ЕС, така и на обективната икономическа обстановка. Предложенията на ЗИД не са обосновани от наличните фактически обстоятелства, изтъкват от Асоциацията.По тази причина те настояват за предприемане на законодателни мерки, които да усъвършенстват нормативната уредба, за да се запазят възможностите за чуждестранни инвеститори да кандидатстват за гражданство.\"Основните промени съгласно ЗИДЗБГ ограничават правата на чуждестранните инвеститори. Същите биха оказали сериозно негативно въздействие върху процесите по привличане на преки чуждестранни инвестиции в страната. С евентуалното приемане на тези предложения държавата би била лишена от ефикасен икономически инструмент за развитие със сериозен потенциал за реализиране\", казва се още в позицията на АОБР.", "date": "2019.05.10", "title": "Работодателите против отказа да се дава гражданство срещу инвестиции"}
{"url": "https://news.bg/regions/signaliziraha-za-lokalen-vzriv-v-pernik.html", "text": "Сигнализираха за локален взрив в Перник, информира БНР. Полицията изяснява случая.Съобщено е, че на ул. \"Софийско шосе\", на терасата на първи етаж на блок се е чул силен гръм. Няма пострадали хора.Пристигналите на място полицаи установили, че има поражения на дограмата и стъклата, водещи към една от стаите. Собствениците в този момент не са били вкъщи.Извършен е оглед и са назначени съответните експертизи.", "date": "2019.05.10", "title": "Сигнализираха за локален взрив в Перник"}
{"url": "https://news.bg/regions/chernomirieto-bie-sofiya-po-novi-zhilishtni-sgradi.html", "text": "Градовете по Черноморието изпреварват София по отношение на новите жилищни сгради, отворили врати през първите три месеца на тази година, сочат данни на Националния статистически институт (НСИ) за въведените в експлоатация новопостроени жилищни сгради и жилища през първите 3 месеца на настоящата 2019 година. От общо 635 жилищни сгради за цялата страна 85 (с 350 жилища в тях) са били в Бургас, а 82 (с 537 жилища) са били във Варна, пише .На трето място по отношение на новите завършени жилищни сгради е Пловдив със 77 броя и общо 408 апартамента.За периода между януари и март във всички нови 635 сгради в страната има 2 453 отделни жилища. Броят на първите се увеличава с 11.4% или с 65 броя, а на вторите - с 59.8% или с 918 броя.\"От въведените в експлоатация новопостроени жилищни сгради през първото тримесечие на 2019 година със стоманобетонна конструкция са 77.2%, с тухлена - 19.7%, с друга - 1.9%, и с панелна - 1.2%\", пишат от НСИ.Данните показват, че най-голям относителен дял имат новопостроените къщи - 73.9%, при 16.5% за жилищните кооперации. Също така най-голям дял имат тристайните апартаменти (38%), следвани от двустайните (35.1%).Средната полезна площ на едно новопостроено жилище намалява от 96.4 кв. м през първото тримесечие на 2018 година на 85 кв. м. през същото тримесечие на 2019 година.Междувременно по предварителни данни през март месец индексът на продукцията в сектор \"Строителство\" остава без промяна. За отчетения период продукцията расте с 8.4% на годишна база.Увеличение има при сградното строителство от 13.5%, а при гражданско/инженерното строителство то е от 1.6%.", "date": "2019.05.10", "title": "Черномирието бие София по нови жилищни сгради "}
{"url": "https://news.bg/int-politics/zukarbarg-i-makron-mislyat-kak-da-se-spravyat-s-onlayn-omrazata-i-ekstremizma.html", "text": "Главният изпълнителен директор на Facebook Марк Зукърбърг и френският президент Еманюел Макрон се опитват да измислят начини за борба с речта на омразата и екстремизма онлайн, съобщава АП.Кабинетът на Макрон публикува доклад за напредъка по пилотен проект, който позволява на френските регулатори да се включат в съоръженията на Facebook, за да наблюдават как се следи и премахва расистко или друго съдържание.Срещата е на фона на загрижеността относно речта на омразата и дезинформацията около изборите за Европейски парламент този месец.Макрон настоява за повече онлайн регулация на европейско равнище, въпреки опозиция от страна на САЩ и защитници на свободата на словото.Следващата седмица лидерите на Франция и Нова Зеландия ще се срещнат с технологчни лидери в Париж за среща на върха, чиято цел е да забранят проявите на екстремизъм и тероризъм да бъдат показвани онлайн.", "date": "2019.05.10", "title": "Зукърбърг и Макрон мислят как да се справят с онлайн омразата и екстремизма"}
{"url": "https://news.bg/politics/3000-te-mashini-za-evrovota-veche-sa-v-balgariya.html", "text": "Всички машини 3000 машини за гласуване на изборите за европейски парламент вече са в България. Това съобщи Веселин Тодоров от \"Сиела Норма\" пред БНР.Освен тях има и%. Те са в склад, одобрен от ЦИК. Очаква се днес от Комисията да проверят и преброят машините.По думите му . Ако след тези избори законодателят се откаже от машинното гласуване, тези машини до голяма степен остават непотребни, каза Веселин Тодоров.\"До 15-и представители на ЦИК трябва да проверят софтуера. Вчера имаше проверка на софтуера - дали работи така, както е описано в процедурата. Имаме одобрение\", каза Тодоров.По думите му, до 15-и трябва да се провери дали софтуерът е инсталиран на всички машини. Според очакванията са необходими около 5 дни за инсталация на .\"На 15-и или в близките дни след това може да има одит от външна организация, вероятно академична институция, която ще провери дали вътрешните процеси, по които работи системата, са такива, каквито са описани. След това идва \", каза Тодоров.Експертите по обслужване на машините нямат право да са в секциите, но остават на разположение в деня на вота. Веселин Тодоров увери, че имат достатъчно експерти, за да покрият всичките изборни секции.", "date": "2019.05.10", "title": "3000-те машини за евровота вече са в България"}
{"url": "https://news.bg/education/protestite-sreshtu-obucheniyata-na-uchiteli-sa-s-politicheski-motiv.html", "text": "Просветният министър Красимир Вълчев обеща да провери сигнала на ПП \"Възраждане\". В Народното събрание той обясни, че е разговарял с лидера на партията Костадин Костадинов и никога не е отказвал среща. Следващата седмица отново ще има такава.Според Красимир Вълчев очевидно има политически елемент в днешната акция на \"Възраждане\".Припомняме, група протестиращи нахлу по време на церемонията по награждаване на учители от Съюза на българските учители, която се проведе в столичен хотел по-рано през деня. Протестиращите поискаха сметка от представителите на министерството на образованието и науката (МОН) за обученията, които провежда на учители по история. Недоволни учителки са се били оплакали на Костадин Костадинов.В учебната програма по история няма твърдение, че хората доброволно давали децата си за еничари. Програмата по история била балансирана, смята министър Вълчев., коментира Вълчев.Той отново акцентира на недостига на преподаватели. В следващите две години има заложени по 360 милиона лева за достигане на двойното увеличение на учителските заплати.Има ръст на младите, които искат да станат учители. От ведомството на Вълчев ще създадат специализиран корпус от учители, които срещу допълнително заплащане ще преподават и в школата в обособените квартали. Ще се инвестира в преквалификация на учителите особено на тези, които са в малките училища. Ще има стипендии за добрите учениците да запишат педагогика. , категоричен е ресорният министър.", "date": "2019.05.10", "title": "Протестите срещу обученията на учители са с политически мотив"}
{"url": "https://news.bg/crime/19-godishen-vodach-se-obarna-po-tavan-kray-varna.html", "text": "19-годишен младеж от варненското село Щипско вкара четирима свои приятели в болница, след като се обърна по таван в нива по пътя между Вълчи дол и Суворово, съобщи .Няма опасност за живота на ранените. Неопитният шофьор се отървал без никакви наранявания.При навлизане в ляв завой младежът изгубил контрол над автомобила и излетял от пътя. Причината била несъобразена скорост.Постарадалите са - младеж на 20 години, който е със съмнения за фрактура на гръбначни прешлени и луксация на рамо, друг 20-годишен младеж е с контузия на гръден кош и подмишница, 22-годишен техен приятел е с контузия на гръден кош и ляво рамо, а 18-годишна девойка е с комоцио и контузии по тялото.За едно денонощие са пострадали още трима души, сред които и 8-годишно дете. То е блъснато в Провадия след като изскочило внезапно на пътя и 23-годишният шофьор не успял да реагира. Оказана му е медицинска помощ и е освободено за домашно лечение.53-годишна варненка пък се заби с пежото си в дърво по пътя Варна-Бургас, близо до варненското село Приселци. Все още не е ясна причината за катастрофата, по данни на полицията дамата се отклонила вдясно и спряла в крайпътни дървета. При преглед в болница са установени контузии по тялото без сериозни травми и фрактури.При друг инцидент 63-годишен варненец сблъсна 24-годишна пешеходка при ляв завой на кръстовището на улиците \"Мир\" и \"Студентска\" във Варна. Жената пресичала на пешеходна пътека. Откарана е в болница с фрактура на кост на лявото ходило.", "date": "2019.05.10", "title": "19-годишен водач се обърна по таван край Варна"}
{"url": "https://news.bg/world/moskva-i-tokio-vse-oshte-s-golemi-razlichiya-v-pregovorite-za-miren-dogovor.html", "text": "Москва и Токио все още имат големи различия за сключване на мирен договор за прекратяване на Втората световна война между двете държави. Япония се надява да се сложи край на териториалния спор между двете държави.Това заяви руският външен министър Сергей Лавров, предаде \"Ройтерс\", позовавайки се на РИА Новости.Япония търси споразумение с Русия за прекратяване на спор за острови, окупирани от съветските войски в последните дни на Втората световна война. Разногласията по казуса не дават възможност за засилване на двустранните отношения.Лавров направи коментара в началото на третия кръг преговори между двете държави. Той провежда разговори с японския си колега Таро Коно в Москва.Руският министър каза, че по време на предишните два кръга през януари и февруари двете държави са очертали подходите си и подробно са обсъдили историческите и правни аспекти. Топ дипломатът на Русия добави, че се надява дискусиите да позволят двете страни да оценят различните позиции и да установят къде има възможност да сближат позициите си.Наскоро Коно изрази надежда, че страната му ще успее да подпише мирен договор с Русия по  която започна от 1 май, след като принц Нарухито се Въпреки че Съветският съюз и Япония приеха съвместна декларация през 1956 г., Русия и Япония никога не са сключвали официален мирен договор за прекратяване на Втората световна война. Декларацията остави редица неразрешени въпроси, особено този за Курилските острови.", "date": "2019.05.10", "title": "Москва и Токио все още с големи различия в преговорите за мирен договор"}
{"url": "https://news.bg/tourism/i-balgari-i-chuzhdentsi-izbirat-hoteli-4-i-5-zvezdi.html", "text": "През месец март 2019 година в хотелите с 4 и 5 звезди са реализирани 73.1% от общия брой нощувки на чужди граждани и 37% от тези на българи. Това сочат данни на Националния статистически институт (НСИ) относно дейността на местата за настаняване през третия месец на настоящата 2019 година.Във всички места за настаняване у нас с 3 звезди са осъществени общо 18.4% от нощувките на чужди граждани и 31.6% от тези на българи.Местата с 1 и 2 звезди се предпочитат главно от българи. 31.4% от нощувките на българи за март са осъществени именно в тези хотели, мотели, хижи и други. При чужденците този процент е 8.5%.Според данните на института през месец март в страната са функционирали 1 964 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 57.4 хил., а на леглата - 116.3 хиляди.В сравнение с март на миналата 2018 година общият брой на местата за настаняване, функционирали през периода, се увеличава с 1.1%, а на леглата в тях - с 1.2%.Общият брой на нощувките във всички места за настаняване, регистрирани през март 2019 година, е 873.8 хил., или с 4.9% повече в сравнение със същия месец на 2018 година. Най-голямо увеличение на нощувките (с 11.4%) се наблюдава в местата за настаняване с 1 и 2 звезди.Данните сочат още, че броят на пренощувалите лица в местата за настаняване през март 2019 година се увеличава с 8.1% в сравнение със същия месец на миналата година и достига 432.7 хил., като е регистрирано увеличение както при чуждите, така и при българските граждани, съответно с 9.2 и 7.5%.Българските граждани, нощували в местата за настаняване през март 2019 година, са 294.8 хил. и са реализирали средно по 1.8 нощувки. Престоите на чуждестранните туристи са по-дългосрочни - регистрирани са 137.9 хил. души, които са реализирали средно по 2.4 нощувки, като 76% от тях са нощували в хотели с 4 и 5 звезди.Общата заетост на леглата в местата за настаняване през март 2019 г. е 24.9%, като се увеличава с 0.8% в сравнение с март 2018 година.Най-висока е заетостта на леглата в хотелите с 4 и 5 звезди - 33.9%. След тях се нареждат местата за настаняване с 3 звезди - 24%, и с 1 и 2 звезди - 16.1%.Приходите от нощувки през март достигат 48.7 млн. лв., или с 8.3% повече в сравнение с март 2018 година.Регистрирано е увеличение на приходите както от български граждани - с 13.0%, така и от чужди граждани - с 3.7%.", "date": "2019.05.10", "title": "И българи, и чужденци избират хотели 4 и 5 звезди"}
{"url": "https://news.bg/energy/nek-spazvala-zakona-obvineniyata-sa-nepriyatni-za-petar-iliev.html", "text": "Националната енергийна компания (НЕК) е отговорна компания и спазва Закона за енергетиката, решенията на КЕВР и нейните разпоредби и разпореждания.Така изпълнителният директор на НЕК Петър Илиев отговори на пресконференция на недоволството на работодателските организации за скоковете на цените в пазара на ток в България и обвинението на Васил Велев, че се наблюдават \"\".По думите на Илиев, такива твърдения, че на пазара на ток има организирала престъпна група, са доста неприятни, но заради всичко изговорено се е наложило да вземе отношение.Обяснението на високата цена на тока за бизнеса е, че няма достатъчно вода в язовирите. То беше дадено от шефа на НЕК. Припомняме, че в края на април месец обемът на язовирите беше запълнен на 75%, по информация на шефа на Държавната агенция за метрологичен и технически надзор ген. Кирил Войнов. От тогава до този момент снеготопенето продължава, а и валежите продължиха също. От компанията увериха, че никога целта им не е била да ощетят някого или да не дават на бизнеса.Възможно е да изтича информация за предлаганите количества ток на свободната борса в сегмента \"Ден напред\", заяви Петър Илиев. Според Илиев обаче не е работа на НЕК, а на другите отговорни институции да сезират при сигнали за изтичане на информация за търгуваните количества на свободната борса.\"Аз подозирам, че някой знае, че ще се подадат количества и ще се напазарува добре\", заяви той.Според него преминаването към частично свободен пазар се е оказало голямо предизвикателство както за производителите, така и за потребители и търговци на ел. енергия. Петър Илиев призова производителите, търговците и бизнеса да бъдат равноправни на пазара. Той посочи, че се бори за това да няма регулиран пазар, което, по думите му, създава проблеми на България. Правилата обаче са такива и те трябва да бъдат спазвани. Според Петър Илиев цената на свободния енергиен пазар се определя от търсенето и предлагането. \"Цените са такива, каквито се определят на борсата\", допълни Илиев. Въпреки това от 18 април средната цена е под 80 лв.Въпреки че обвинения да е застрашена доставката на електрическа енергия не е имало, Петър Илиев заяви, че гарантира, че няма човек в компанията, който да допуснеда застраши доставката не електрическа енергия за населението, снабдяването с питейна вода, вода за напояване и за промишлените предприятия. \"НЕК не може да допусне това да се случи и да няма ток за населението. Това са немислими неща\", увери Петър Илиеев и обеща, че ще има достатъчно енергия за населението, както и вода за най-различните нужди.Шефът на НЕК заяви, че не вижда причина да подава оставка. По повод поисканата оставка на ръководството на НЕК от работодателите Илиев каза, че за него това е най-малкият проблем. \"Изговориха се доста неща, не само против мен, оставката е най-малкият проблем.\"По думите му всички усилия са насочени да задоволява с електрическа енергия за населението, както и да не създава опасност за язовирите, за които отговаря. От 17 април до 7 май НЕК допълнително е предоставила на енергийната борса между 3 000 и 9 000 мегаватчаса. Въпреки това тези количества ток не са били реализирани. Илиев даде за пример, че на 7 май са били предложени 9 000 мегаватчаса, но са продадени само 5 300 мегаватчаса. Освен това, заради ангажимент към ЕК, НЕК продава на борсата всеки час между 500 и 700 мегавата на начална цена от 44,10 лв. До 2020 г. тези количества ще достигнат до 900 мегавата на час. От 1 юли 2018 до 5 май НЕК е продала допълнително 837 000 мегаватчаса на борсата, посочи Петър Илиев и обясни, че от НЕК нямат задължения да отпускат допълнителни количества енергия от тези, които са вменени в закона.Той добави, че ако НЕК изпълни искането за пускане на допълнителни количества от Марица Изток 1 и 3, това ще доведе до значителна щета за НЕК, тъй като тези разходи няма да бъдат покрити от Фонда за енергийна сигурност, тъй като те са до определените количества от Комисията за енергийно и водно регулиране (КЕВР). Според Илиев ако искането за пускане на допълнителни количества се осъществи от язовири, без да се спазват другите изисквания, има опасност да се застраши снабдяването с вода и да се източат язовирите в България.\"Поради тази причина ние изпълняваме задължението на НЕК към регулирания пазар отговорно и твърдим, че няма увеличение на цената на електрическата енергия поради причини на НЕК\", каза още Илиев.Припомняме, тази сутрин в ефира на Нова телевизия председателят на Асоциацията на индустриалния капитал в България (АИКБ) Васил Велев заяви, че пазарът на ток за бизнеса е манипулиран. \"При такъв НЕК на нас не ни трябват врагове, не ни трябва конкуренция\", заяви шефът на АИКБ. Тази позиция споделят още БСК, БТПП и КРИБ. Работодателите искат не само оставката на ръководството на Националната електрическа компания (НЕК), но и преструктуриране на дружеството. по темата до министър-председателя Бойко Борисов, вицепремиера Томислав Дончев и министъра на енергетиката Теменужка Петкова. По казуса е сезирана и прокуратурата.Днес от КЕВР съобщиха, че председателят  за сключените сделки през този период във всички сегменти на борсовата търговия от изпълнителния директор на Българската независима енергийна борса ЕАД (БНЕБ) Константин Константинов.", "date": "2019.05.10", "title": "НЕК спазвала закона, обвиненията са неприятни за Петър Илиев"}
{"url": "https://news.bg/regions/obshtina-sozopol-iska-nad-3-mln-leva-bezlihven-zaem-ot-darzhavata.html", "text": "Безлихвен заем в размер на 3 300 000 лева иска да изтегли Община Созопол от Министерството на финансите, предаде БНР. Причината е, че през последните години администрацията търпи загуби.Общината вече е изготвила и план за финансово оздравяване до 2021 г. До миналата годината общинските кредити са близо 23 милиона лева. Общината има и просрочени задължения заради мащабните инфраструктурни проекти, като водния цикъл на Созопол и ремонта на рибарското пристанище в Черноморец.Предвижда се заемът да се използва за погасяване на просрочени и текущи задължения, както и за разплащането на приключили договори.С близо 6 милиона лева са намалели приходите в администрацията през последните две години. Направени са много разходи по ремонт на сгради и спонсориране на други дейности в сферата на социалните дейности, културата и спорта. От тях обаче не се очакват приходи.Увеличено е и дофинансирането с общински средства на държавно делегирани дейности за 2018 г. в размер на над 2 млн. лева.Като част от оздравителните мерки администрацията предлага тегленето на безлихвен заем, по-добра събираемост, както и оптимизиране на разходите.", "date": "2019.05.10", "title": "Община Созопол иска над 3 млн. лева безлихвен заем от държавата"}
{"url": "https://news.bg/int-politics/rusiya-opredelya-pro-na-sasht-v-yaponiya-za-zaplaha.html", "text": "Русия разглежда разгръщането на елементи на глобалната система за противоракетна отбрана на САЩ (ПРО) в Япония и ескалацията на американското военно присъствие в региона като заплаха, коментира руският външен министър Сергей Лавров след среща с японския външен министър Таро Коно.\"Ние отново обърнахме внимание на редица действия на Вашингтон, включително разполагането на елементи на глобална система за противоракетна отбрана в Япония, увеличаване на военното й присъствие в региона и, като цяло, действия в областта на разоръжаването и контрола върху въоръженията, където САЩ разрушават всички съществуващи споразумения\", обяснява Лавров.Той подчертава, че \"тези действия са заплаха за страната ни\".В края на януари, . Тя има за цел да предотврати заплахата от ракетно нападение от страна на Северна Корея. За целта до 2025 г. в Япония ще бъде разположен нов радар. Преди това Токио ще има на разположение нови ПВО комплекси от Пентагона.През март,  в явен отговор на това, което Токио възприема като китайска заплаха в северната част на Тихия океан. Задачата им е \"отговор и първа реакция в случай на извънредна ситуация и ще служат като ключова опора за свързани операции\".Министерството на отбраната също така , чийто обхват ще е 400 км. С такива ракети се планират да се въоръжат японските изтребители, които ще могат да атакуват вражески кораби извън обхвата на тяхната противовъздушна отбрана.", "date": "2019.05.10", "title": "Русия определя ПРО на САЩ в Япония за заплаха"}
{"url": "https://news.bg/world/pompeo-se-sreshta-s-putin-i-lavrov-v-sochi-na-14-may.html", "text": "Държавният секретар на САЩ Майк Помпео ще се срещне с руския лидер Владимир Путин и външния министър Сергей Лавров по време на посещение в Русия през следващата седмица, съобщи Държавният департамент на САЩ, цитиран от руски медии.Визитата е организирана на фона на обтегнатите отношения между Москва и Вашингтон, които достигнаха ново дъно заради разногласия за ядрената програма на Иран, ситуацията във Венецуела и обвиненията в руска намеса в американските дела.Държавният департамент поясни, че те ще обсъдят теми от двустранен и международен характер по време на срещата в южния руски град Сочи на 14 май.Помпео ще посети Москва и Сочи от 12 до 14 май.Отбелязва се, че на 13 май той ще се срещне със служителите в американското посолство в Москва, със студенти и американския бизнес в Русия. Помпео ще положи венец пред Паметника на незнайния войн в Москва.По-рано руското външно министерство потвърди, че Помпео пристига в Русия. Ведомството поясни, че визитата е организирана по молба на САЩ.Помпео се срещна с Лавров по-рано тази седмица на Арктическия съвет във Финландия.", "date": "2019.05.10", "title": " Помпео се среща с Путин и Лавров в Сочи на 14 май"}
{"url": "https://news.bg/crime/vleze-v-sila-prisadata-na-severin-za-ubiystvoto-na-viktoriya-marinova.html", "text": "Влезе в сила присъдата на Северин Красимиров, виновен за убийството на журналистката Виктория Маринова в Русе, съобщиха от Окръжния съд в Русе, цитирано от \"Фокус\".На 7 май изтече законовият срок, в който Северин можеше да обжалва присъдата, дадена му от Окръжния съд в дунавксия град за извършените от него тежки умишлени престъпления на 6 октомври миналата година - блудство, изнасилване и убийство.Красимиров можеше да обжалва 30-годишната ефективна присъда в 15-дневен срок след нейното произнасяне. В деловодството на съда обаче не постъпи нито жалба, нито протест.Следователно присъдата влиза в сила считано от 8 май тази година.На проведеното съкратено съдебно гледане на 22 април съдът определи виновният да изтърпи едно общо наказание за трите си престъпления - лишаване от свобода за срок от 30 години при първоначален строг режим. Към присъдата ще бъде приспаднат и периодът, в който той е бил предварително задържан - от 9 октомври 2018 година до 8 май 2019 година.Виновният трябва също така да заплати на всяко едно от трите пострадали лица сумата от 150 000 лева обезщетение за нанесените неимуществени вреди от смъртта на Маринова. Северин трябва да заплати и сумата от 9 000 лева държавна такса върху уважените граждански искове и 7 000 лева за разноски по делото.Припомняме, жестокото престъпление . Тялото на младата жена беше открито до крайбрежната алея в Русе. Четири дни по-късно  укрилият се там Северин Красимиров.Той ще избегне най-тежкото наказание, след като се  и делото тръгна по На 22 април състав на Окръжния съд в Русе  - умишлено убийство, изнасилване и блудство и го осъди на 30 години затвор при първоначален строг режим.Според присъдата Северин Красимиров трябва да заплати и  на семейството на Маринова. На Областна дирекция МВР-Русе Красимиров трябва да заплати 7015 лв. и 9000 лв. държавна такса.", "date": "2019.05.10", "title": "Влезе в сила присъдата на Северин за убийството на Виктория Маринова"}
{"url": "https://news.bg/society/myuftiystvoto-se-oplakva-ot-tormoz-ot-sledovateli.html", "text": "От Висшия мюсюлмански съвет изпратиха декларация, приета на 7 май 2019 г. (преди три дни - б.р.). В нея дипломатично призовават следствените органи по места да имат \"по-разумни, мъдри и добронамерени действия, съответстващи на чувствителността на темата\".На опита на news.bg да потърси повече информация и конкретика - какво е предизвикало подобно изявление, от администрацията на Висшия мюсюлмански съвет и на Главното мюфтийство, не внесоха яснота.В документа се казва, че \"Висшият мюсюлмански съвет изразява своята загриженост към представителите си по райони и населени места и отхвърля подхода на следствените органи, които са длъжни да вдъхват доверие, а не страх в обществото. В тази връзка призоваваме надлежните институции към по-разумни, мъдри и добронамерени действия, съответстващи на чувствителността на темата\".Според декларацията, .От мюсюлманското вероизповедание са разтревожени от: \"практиката на следствените органи да призовават като свидетели широк кръг второстепенно заинтересовани служители на Мюсюлманско изповедание въз основа на н\".Според тях жалби и сигнали били подавани многократно и в резултат на следствени действия останали безрезултатни. Проблемът не е в призоваването, а в начина на призоваването, уточняват от мюфтийството.", "date": "2019.05.10", "title": "Мюфтийството се оплаква от тормоз от следователи"}
{"url": "https://news.bg/regions/navodneniya-blokiraha-sliven.html", "text": "Порой и градушка удариха Сливен, съобщава bTV.Заради тежката метеорологична обстановка в града в следобедните часове някои от улиците са се оказали непроходими.Пороен дъжд се е излял за броени минути, затруднявайки шофьорите.Много от пътищата били наводнени, наложила се и намесата на \"Пътна помощ\", за да бъдат издърпани някои от закъсалите автомобили.Към момента ситуацията в града е нормализирана.", "date": "2019.05.10", "title": "Наводнения блокираха Сливен"}
{"url": "https://news.bg/int-politics/vanshnopoliticheskite-predizvikatelstva-za-tramp-narastvat-v-svetoven-mashtab.html", "text": "Външнополитическите предизвикателства за президента Доналд Тръмп нарастват по целия свят, показвайки границите на самоопределената му способност да сключва сделки, а може би и трудността да се съсредоточи предимно върху вътрешните проблеми за неговата администрация с \"Америка на първо място\", съобщава \"Асошиейтед Прес\".Нови тестове с ,  с Китай, ново ядрено  и също така го принуждават да изкриви позициите си, като например  с противоречиви очаквания за прояви на сила и да заяви, че е готов за преговаря с Иран, докато  в Близкия изток.Тръмп обяснява, че неговите усилия работят. \"Направихме решителен пробив от неуспешния външнополитически курс, който пожертва нашия суверенитет, предаде нашите работни места и ни свързва с безкрайни чужди войни\", обяснява той на привържениците си на митинг във Флорида. \"Във всичко, което правим, сега поставяме Америка на първо място.\"Тръмп има много недовършени дела. След като встъпи в длъжност, той се специализира в публично отхвърляне на приятели и партньори, прегръщане на врагове и съпротива срещу твърде много съвети.Критиците го определят като ненадежден, а съюзниците коментират, че той определено е изпълнил обещанието си да наруши външнополитическите норми.Тръмп наследи някои от своите външнополитически проблеми, като Северна Корея, Сирия и Афганистан, но тепърва трябва да ги реши. Неговият практически подход към Северна Корея с първи срещи между президент на САЩ и лидер на тази страна не постигна споразумение за ограничаване на ядрената ракетна програма на КНДР.На други фронтове, Тръмп загрява ситуацията. Търговският му сблъсък с Китай остава неразрешен, тъй като той продължава да размахва допълнителни мита.Относно Иран, Тръмп извади САЩ от ядрената сделка, която бе договорена с пет други световни сили и наскоро увеличи натиска, определяйки иранската революционна гвардия за терористична организация и разполага военни сили в Персийския залив, а след това обясни че би искал да му се обадят иранските лидери и да преговарят.Клиф Купчан, председател на групата Евразия, описва Китай и Иран като двата най-неотложни въпроси за САЩ, но отбеляза, че действията на Тръмп не са неочаквани. \"С Китай и Иран виждаме стратегически много предсказуем президент, който играе ръката си\".Вчера Тръмп коментира някои от най-големите опасения. Той обясни, че САЩ гледат \"много сериозно в момента\" на последните военни тестове в Северна Корея. По повод на търговските преговори с Китай той каза, че САЩ ще се справят добре, но заяви, че китайският президент Си Дзинпин му е написал \"красиво\" писмо. И на фона на нарастващия сблъсък с Иран, той заяви: \"имаме информация, за която не искате да знаете.\"Други неотложни въпроси са икономическата и политическата криза във Венецуела. Съединените щати и други нации признаха лидера на опозицията Хуан Гуайдо за временен президент, но неотдавнашни  срещу президента Мадуро се провалиха. На хоризонта е и  от старши съветника на Тръмп и негов зет Джаред Къшнер, както и възможността за мирни преговори с талибаните за прекратяване на 18-годишната война в Афганистан.Тръмп, който продължи да ограничава ангажимента на САЩ в чужбина, подчертава интереса си към вътрешната политика. Майкъл О'Ханлон, анализатор в областта на отбраната и външната политика в института Брукингс коментира, че обединяващата тема в подхода на Тръмп към външната политика е нежеланието му да се ангажира с повече войни.\"Мисля, че досега продължаваме да виждаме нежеланието на Тръмп да се намесва в нови военни операции, което е най-вече добър инстинкт, но има желание да размахва невоенни инструменти\" на националната власт, както и  без никакво сериозно намерение за предприемане на превантивни военни действия, обяснява О'Ханлон.Всяка администрация е изправена пред периоди на засилени и често непредвидени външнополитически проблеми, които могат да отклонят вниманието, ресурсите и политическия капитал от вътрешни въпроси като работни места и икономика, които са по-важни за преизбирането на президента.Нападенията на Световния търговски център и Пентагона на 11 септември се случиха в първата година от президентството на Джордж Буш, а последващите му решения за нахлуване в Афганистан през октомври 2001 г. и Ирак през март 2003 г. превзеха администрацията му с години.Тръмп подчертава, че той решава. Запитан, дали са на едно мнение със съветника по националната сигурност Джон Болтън, той коментира: \"Аз съм този, който го укротява, което е ОК. В крайна сметка, аз вземам решението.\"Това съвпада с централния акцент във външната политика на Тръмп, а именно, че той винаги иска да има последната дума. Неговите съветници бяха сменени по време на мандата му и сега той има втори по ред държавен секретар и трети съветник по национална сигурност. В четвъртък Белият дом съобщи, че  като министър на отбраната.В знак, че Шанахан остава фокусиран върху най-големия проблем за сигурността според Тръмп - изграждането на стената с Мескико, Шанахан трябва да пътува до границата в събота, макар че го съпровождат проблемите с Иран, Венецуела и Северна Корея, коментира \"Асошиейтед Прес\".", "date": "2019.05.10", "title": "Външнополитическите предизвикателства за Тръмп нарастват в световен мащаб"}
{"url": "https://news.bg/int-politics/berluskoni-iska-enp-da-se-sayuzi-s-kraynata-desnitsa.html", "text": "Силвио Берлускони се присъедини към унгарския премиер Виктор Орбан в призива към консерваторите в Европа да сформират съюз с крайната десница, съобщава \"Политико\".Цветистият бивш премиер на Италия се кандидатира за евродепутат на изборите по-късно този месец в листата на партията си \"Форца Италия\", която е член на Европейската народна партия (ЕНП), доминиращия дясноцентристки блок в ЕС.Говорейки пред италианска телевизия, той подчерта, че ЕНП трябва да се откаже от дългогодишната си неформална коалиция с лявоцентристката група на социалистите и демократите, която е вторият по големина блок в Европарламента.\"ЕНП трябва да напусне алианса със социалистите и да се обърне на дясно, към консерваторите и националистите. Убеден съм, че дори Орбан и Матео Салвини\" - италианският вицепремиер и лидер на партията на крайнодясната партия \"Лига\" - \"могат да влязат в този съюз, за да превърнат Европа в Европа на икономически растеж\", настоя Берлускони в \"Туитър\".Орбан, членството на чиято партия ФИДЕС беше замразено от ЕНП по-рано тази година заради нарушенията на върховенството на закона в Унгария, призова дясноцентристкия блок да се присъедини към новия крайнодесен алианс на Салвини. Орбан също така тази седмица оттегли подкрепата си за Манфред Вебер, водещият кандидат на ЕНП за председател на Европейската комисия.Според прогнозите на \"Политико\" \"Форца Италия\" е на път да спечели седем от 73-те места на Италия в Европейския парламент, което е спад в сравнение с 13-те места, спечелени от партията на последните евроизбори през 2014 г.", "date": "2019.05.10", "title": "Берлускони иска ЕНП да се съюзи с крайната десница"}
{"url": "https://news.bg/regions/20-minuten-dazhd-potopi-varna.html", "text": "Улиците във Варна отново са водосборище след поройния дъжд и градушка. По информация на БНР-Варна дъждът валя не повече от 20 минути, но бе много силен. Силна градушка падна във варненския квартал \"Левски\".Според Националния институт по метеорология и хидрология най-много дъжд се е изсипал в Разград - 9 литра на квадратен метър. Слаб дъжд е валял и в Добрич.Минути след проливния дъжд слънцето отново се усмихна над морската столица.В социалните мрежи бе публикувана снимка, на която се вижда, че новоремонтираният , на чието начало и последвали инспекции присъстваше и премиера Бойко Борисов, прилича на река. Шеговито от постовете във Фейсбук се казва, че разрешената скорост по \"плавателния\" булевард е 5 морски възела.", "date": "2019.05.10", "title": "20-минутен дъжд \"потопи\" Варна"}
{"url": "https://news.bg/regions/mayka-s-kolichka-se-razmina-na-kosam-s-padnalo-darvo-v-sofiya.html", "text": "Само за час в София станаха два инцидента с паднали дървета, предаде bTV.В единия от случаите дърво e паднало върху бус, докато шофьорът е бил вътре, а майка с количка се е разминала на косъм от наранявания. Инцидентът е станал в 13.30 часа .\"Дървото просто падна върху буса. Трясък, доста силен и дърво пред нас - огромно... За късмет бусът прихвана дървото, защото имаше майка с количка и добре че беше той. Ако не беше той, не ми се мисли\", разказа шофьорът на буса.По-рано същия ден мъжът се е оказал в същата ситуация, но на бул. \"Стамболийски\".Въпреки че хората, работещи в района, са подавали сигнал за опасното дърво, реакция от страна на властите така и не е последвала.Към момента дървото вече е нарязано, но все още не е премахнато от улицата. Трафикът по булеварда обаче не е затруднен.", "date": "2019.05.10", "title": "Майка с количка се размина на косъм с паднало дърво в София"}
{"url": "https://news.bg/int-politics/10-mln-amerikantsi-podpisaha-petitsiya-za-impiychmant-na-tramp.html", "text": "Над 10 милиона американци са подписали до момента петиция за импийчмънт на президента Доналд Тръмп, съобщи NBC. Документът скоро ще бъде внесен в Конгреса.За импийчмънт се обявиха организациите Need to Impeach, Free Speech For People, CREDO, MoveOn, Democracy for America, Women March, Courage Campaign, които организираха митинг при Капитолия.Демонстрантите бяха подкрепени от Рашида Тлаиб, член на Камарата на представителите.\"Винаги казвам на хората - това е вашата Камара на представителите, вие казвате какво да правим\", заяви тя.През март Тлаиб внесе резолюция, призоваваща правната комисия да се произнесе дали Конгресът трябва да започне процедура по импийчмънт.\"10 милиона души искат да защитят нашата демокрация. 10 милиона души искат да защитим американската Конституция. \" - написа по-късно Рашида Тлаиб в Twitter.", "date": "2019.05.10", "title": "10 млн. американци подписаха петиция за импийчмънт на Тръмп"}
{"url": "https://news.bg/int-politics/tsipras-poluchi-vot-na-doverie-ot-parlamenta.html", "text": "С гласовете на управляващата партия СИРИЗА и подкрепата на независими депутати правителството на Алексис Ципрас получи вот на доверие с 153 гласа, предаде БНР. Мандатът на правителството изтича през октомври тази година.Всички 136-ма депутати от опозицията гласуваха против правителството и приканиха премиера да подаде оставка.По време на дебатите Ципрас изтъкна ролята на СИРИЗА за възстановяване на гръцката икономика и за излизането от кризата.Обявените преди дни данъчни облекчения за пенсионери и социално слаби семейства повлияха на отношението на независимите депутати, които подкрепиха правителството.Лидерът на основната опозиционна сила - консервативната \"Нова Демокрация\", която има преднина в социологическите проучвания, настоя за предсрочни избори.Ожесточените дебати в парламента показаха пълна поляризация и липса на диалог между управляващи и опозиция дни преди вота за Европарламент.", "date": "2019.05.10", "title": " Ципрас получи вот на доверие от парламента  "}
{"url": "https://news.bg/bulgaria/asb-balgariya-podava-kam-nato-statisticheski-nevyarna-informatsiya-po-razhodite-za-otbrana.html", "text": "България подава към НАТО статистически невярна информация по отношение на разходите за отбрана, констатират от .От организацията отбелязват, че безсмислено и вредно наливането на пари в стара съветска техника, но не по-малко важно е какви са реалните разходи и как се отчитат. Експертите цитират и въоръжените сили на Република България през 2018 г., според който средствата за ремонта на самолетите СУ-25 не са изразходвани.\"Ако парите за ремонта на самолетите СУ-25 не са изразходвани и са върнати у нас, тогава поради каква причина те са осчетоводени като направени капиталови разходи за 2018 г. в Доклада за състоянието на отбраната и въоръжените сили на Република България през 2018 г.? По този начин данните за капиталовите разходи като процент от общите разходи за отбрана за годината не са верни! За 2018 г. са отчетени 331.77 млн. лв., или 21.49% от общите разходи на Министерството на отбраната.\" - подчертават от АСБ.Атлантиците допълват, че по този показател България формално се нарежда сред отличниците в НАТО, като поставената цел от Алианса е за 20%.\"Така че за пореден път излиза, че подаваме статистически невярна информация към НАТО. И ще последват корекции в отчетите на Алианса. Което не говори добре за България. Освен това, у нас под капиталови разходи днес некоректно се включват и средствата за ремонта на старата руска техника. Не това е обаче разбирането на нашите съюзници! В Уелс НАТО си постави за цел 20% от бюджетите за отбрана на съюзниците да се изразходват за придобиване на ново основно въоръжение и техника. А не за ремонти, още по-малко на стара руска техника.\" - напомнят от АСБ.На 9 май 2019 г. Комисията по отбрана в Народното събрание прие проекта на Доклада за състоянието на отбраната и въоръжените сили на Република България през 2018 г.\"Пита се, след като парите за СУ-25 не са преведени, не е ли необходимо да се коригират данните за капиталовите разходи, преди да бъде гласуван докладът в пленарна зала? Или в Министерството на отбраната и в Народното събрание съществува убеденост, че в крайна сметка отпуснатите през 2018 г. пари за ремонта на СУ-25 със сигурност ще бъдат изразходвани тази година?\" - питат от Атлантическия съвет.", "date": "2019.05.10", "title": "АСБ: България подава към НАТО статистически невярна информация по разходите за отбрана"}
{"url": "https://news.bg/world/advokat-pred-tribunala-na-oon-ruskata-versiya-za-kerchenskata-kriza-ne-otgovarya-na-istinata.html", "text": "Със задържането на украинските моряци в Керченския пролив Русия е нарушила принципа за имунитет на военните кораби, заложен в конвенцията на ООН по морското право. Това заяви пред Международния трибунал по морско право към световната организация Елена Зеркал - украинският заместник-министър на външните работи по въпросите на евроинтеграцията.\"Действията на Русия при всички случаи биха били в нарушение на конвенцията, дори ако Русия беше задържала корабите в свои териториални води или в изключителната си икономическа зона. Имунитетът на военните кораби е основен имунитет в международната (правна - б.р.) система.\" - коментира Зеркал, цитирана от Дойче веле.Тя подчерта, че украинската страна не е имала друга възможност, освен да инициира арбитражно производство, тъй като усилията за намиране на решение по дипломатически път не са дали резултат. Киев поиска трибуналът да предприеме мерки с временен характер, за да се постигне освобождаването на 24-мата задържани моряци. В иска пред трибунала се настоява също Москва да прекрати съдебната процедура срещу тях, както и да върне на Украйна трите кораба, които също са задържани.Припомняме, сред моряците е и Москва не изпрати свой представител в Хамбург, тъй като твърди, че Международният трибунал по морско право няма юрисдикция по случая.Председателят на трибунала Пак Джин Хън, съобщи, че решението по случая ще бъде обявено на 25 май.Международният адвокат Джонатан Гимблет изтъкна пред съда, че руската версия за станалото преди завземането на корабите по никакъв начин не отменя имунитета на украинските кораби, предаде агенция \"Укринформ\".Той коментира руския меморандум от 7 май, в който Москва обвинява украинските кораби, че са изпълнявали тайна операция в руски води.\"Това просто не отговаря на истината. Задачата на корабите е била да преминат от порт Одеса към украинското пристанище Бердянск на северното крайбрежие на Азовско море, където е трябвало да се дислоцират за постоянно. Други украински кораби успешно изпълниха това през септември 2018 г.\" - коментира адвокатът.Той коментира и аргумента на руската страна, че на украинските кораби е намерен документ, който според версията на Москва им възлага да проникнат тайно в руски териториални води.\"Вицеадмирал Тарасов от военноморските сили на Украйна потвърди, че в действителност целта на инструкциите в документа е да се избегне провокирането на ненужни инциденти с кораби на руското правителство по време на двудневния преход от Одеса през Керченския пролив. Никъде в тези документи не се казва да преминат тайно през пролива. Това е невъзможно физически, като се имат предвид особеностите на навигацията през Керченския пролив.\" - пояснява юристът.Той допълва, че освен всичко това, украинският кораб \"Бердянск\" е уведомил по радиовръзка руските гранични постове за преминаването на трите кораба.Второ, в меморандума от 7 май Русия твърди, че е имало голямо струпване на кораби около Керченския пролив на 25 ноември, за да оправдае действията на собствената си брегова охрана, продължава адвокатът. По думите му, версията на руската страна има много пробойни и не може да се смята за достоверна.Според Москва, руската брегова охрана е предупредила украинските военни кораби през нощта на 24 ноември за временно спиране на правото на военните кораби да преминават през пролива заради буря. Вицеадмирал Тарасов посочва, че към днешна дата не могат да бъдат намерени никакви документални потвърждения за подобни ограничения, въпреки че такива съобщения трябва да се предават онлайн.Адвокатът казва още, че и по отношение на твърдението за извънредно струпване на кораби в медийните публикации и многобройните снимки не се намират никакви потвърждения на руската версия, че в пролива е имало танкер, който е блокирал движението.Ако проливът действителност е бил запълнен с кораби, превозващи \"опасни товари\", както твърди Русия, тогава корабите на руската брегова охрана не биха могли да извършат скоростната маневра, да открият огън срещу украинките кораби без да застрашат живота на цивилните екипажи, аргументира се още адвокатът.На трето място, Русия обвини украинските кораби в \"провокативни действия\", което предполага да са били в бойна готовност, с вдигнати оръдия, без калъфи. Предположението, че тези два малки и леко въоръжени кораба могат да застрашат многобройните руски правителствени кораби в региона не издържа никаква критика, допълва юристът.Във връзка с това вицеадмирал Тарасов свидетелства, че корабите са получили заповед да се въздържат от каквито и да било агресивни действия. Няма никакви данни те да са направили обратното, коментира Джонатан Гимблет.Преминаването на военни кораби с оръдия без калъфи напълно съответства на стандартите на украинските оперативни процедури, както и на руските.С оглед на разстоянието до руските кораби, положението на оръдията под наклон от 45 градуса би трябвало да се възприема като знак за липса на каквито и да било агресивни намерения, тъй като снарядите биха излетели много високо над руските кораби, които са били в непосредствена близост.Адвокатът подчертава, че нито един от приведените от Москва аргументи не отговаря на действителността.Събитията в Керченския пролив от 25 ноември 2018 г. дори при наличието на такива претенции от страна на Русия, са драстично нарушение на морското право, обобщава адвокатът.", "date": "2019.05.10", "title": "Адвокат пред трибунала на ООН: Руската версия за Керченската криза не отговаря на истината"}
