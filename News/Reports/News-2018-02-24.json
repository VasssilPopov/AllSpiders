{"url": "https://news.bg/world/mnogohilyadni-protesti-i-sblasatsi-v-italiya.html", "text": "Многохилядни протести се проведоха и днес в различни градове на Италия, предаде АП. Над 20 000 души са участвали в проява на крайнодясната \"Северна лига\" в Милано. Според организаторите, участниците са били около 50 000 души.Един от лозунгите им е срещу имигрантите, който печели популярност след инцидентите, свързани с имигранти в страната в последните месеци. .  В същото време и техни противници са провеждали подобни прояви. \"Не на фашизма!\", са заявили те. Вчера бе съобщено и за арестувани при сблъсъците. Припомняме, че демонстрациите се провеждат само седмица преди насрочените за 4 март парламентарни избори. Според проучванията, крайнодесните имат големи шансове за успех. Серия от инциденти с насилие през последния месец накараха някои политици и вестници да изразят тревога за завръщане на политическото насилие от 1970-те и 1980-те години, известни като \"годините на оловото\".", "date": "2018.02.24", "title": "Многохилядни протести и сблъсъци в Италия "}
{"url": "https://news.bg/bulgaria/protest-sreshtu-istanbulskata-konventsiya-vav-varna.html", "text": "Жители на Варна организираха протест срещу ратификацията на Истанбулската конвенция и за пълно оттегляне на подписа на България от нея, съобщава БГНЕС.Демонстрацията се проведе пред Катедрален храм \"Свето Успение Богородично\", където беше организирана и подписка срещу конвенцията.Инициативният комитет на Гражданска инициатива \"Варна срещу Истанбулската конвенция\" изразява своята позиция защо настоява да не се ратифицира Истанбулската конвенция, да бъде изтеглена Конвенцията от Народното събрание и да бъде оттеглен подписът на България от нея.Истанбулската конвенция (ИК) е инструмент за промяна на моралните ценности на българското общество, промяна на умовете и сърцата на българите, променяйки моделите на мислене и поведение, подчертават от комитета.Някои от протестиращите носиха лозунги като \"Вън на Истанбулската конвенция\", \"Няма социален пол\" \"България чиста и свята република\" и други.", "date": "2018.02.24", "title": "Протест срещу Истанбулската конвенция във Варна"}
{"url": "https://news.bg/bulgaria/poreden-grazhdanski-protest-blokira-e-79.html", "text": "Пети граждански протест се провежда срещу лошите пътища и трафик във Видин, съобщават БНР и Нова телевизия.Протестиращите блокираха главен път Е-79 около 11 часа тази сутрин.За пета поредна събота те настояват за ясно разписани от Министерски съвет срокове за изграждане на магистрала от Видин до София, както и на тунел под прохода \"Петрохан\".Те се заканват на националния празник 3-ти март да направят 72-часова блокада и палатков лагер на международния път Е-79, както и да блокират границата ни с Румъния преди Дунав мост 2.Демонстрантите конкретно искат решение на Министерски съвет с график, етапи, срокове, индикативна стойност и съгласувано финансиране за целия път до Видин и съответно за процедурите за тунел под Петрохан.Инициативата е гражданска и организаторите държат тя да остане такава до края.Заради демонстрацията е възможно да се образуват колони от изчакващи автомобили, пътуващи за Дунав мост 2. За да не се стига до задръствания и натрупване на превозни средства, препоръчва се на шофьорите, пътуващи към границата, своевременно да се насочват към алтернативни гранични пунктове.По повод протестни действия от 11 до 16 часа на главен път Е-79, се очаква движението през пункт ГКПП Видин да бъде затруднено, предупреждават от МВР.В 12 часа протестиращите затвориха за движение главен път Е-79 в посока ГКПП-Дунав мост 2 /Видин - Калафат/. Главна дирекция \"Гранична полиция\" препоръчва алтернативни маршрути: през ГКПП-Оряхово и ГКПП-Връшка чука, допълват от ведомството.Междувременно Петър Пенчев, член на Обществения съвет на Асоциация на свободното слово \"Анна Политковская\", алармира в съобщение до медиите, че на днешния протест в Монтана \"ЗА автомагистрала Видин-Монтана-тунел под Петрохан-София\", многобройна полиция и жандармерия се е опитала да попречи на провеждането на митинга.Пенчев отбелязва, че мероприятието е допустимо по Закона за събранията, митингите и манифестациите, въпреки че полицията е донесла заповед на кмета на Монтана Златко Живков за забрана на митинга.", "date": "2018.02.24", "title": "Пореден граждански протест блокира Е-79"}
{"url": "https://news.bg/world/nad-2-600-sluchaya-na-morbili-v-sarbiya-za-nyakolko-mesetsa.html", "text": "Общо 2 607 случая на болни от морбили са регистрирани в Сърбия в периода октомври 2017 - февруари 2018 г. Това съобщава Институтът за обществено здраве на балканската държава, цитиран от Македонската информационна агенция.Най-младият заболял е бебе на 15 дни, а най-възрастният пациент е на 65 г.Повечето заболели са на възраст между 5 и 30 г. 94% от всички заболели пациенти не са ваксинирани или статутът им е неизвестен. 33% от пациентите са хоспитализирани.Един от заболелите има мозъчни усложнения, а 292-ма души имат белодробни проблеми вследствие на заболяването.", "date": "2018.02.24", "title": "Над 2 600 случая на морбили в Сърбия за няколко месеца "}
{"url": "https://news.bg/world/tesla-s-hab-v-gartsiya.html", "text": "Илон Мъск открива център на автомобилната си компания \"Тесла\" в Гърция, информира Greek Reporter.Тесла-Гърция ще доведе до създаване на научноизследователски център в Атина.Според гръцки медии тази седмица Тесла-Гърция официално се е регистрирала в страната и през следващите месеци ще бъдат наети 50 служители в центъра.Първоначално изследователският център ще действа в рамките на Национален център за научни изследвания \"Demokritos\" в Атина, който е най-големият многопрофилен изследователски център в Гърция.Според разпространяваната информация технологичната компания води преговори с правителството на Гърция от няколко месеца.Вицепремиерът Костас Фотакис, който отговаря за научните изследвания и иновациите, е убедил компанията да отвори гръцки клон.До момента \"Тесла\" има три научноизследователски центъра в Европа - два в Холандия и един в Германия.", "date": "2018.02.24", "title": "„Тесла” с хъб в Гърция"}
{"url": "https://news.bg/world/gartsiya-ne-e-irak-ili-siriya-predupredi-atina-turtsiya.html", "text": "\"Турция трябва да помисли върху това, което казвам вече две години, че Гърция не е нито Сирия, нито Ирак\".Това заяви гръцкият външен министър Никос Коциас, имайки предвид напрежението между двете държави през последните седмици, пише вестник \"Катимерини\".Той подчерта, че почита и уважава тези две държави и не иска по никакъв начин да ги засегне, но Анкара не може да нарушава международното право по начина, по който го прави в Близкия изток.Гърция е организирана държава, притежава всички инструменти за защита на границата и територията си, предупреди Коциас.По думите му поведението на Анкара в изключителната икономическа зона на Кипър няма да блокира енергийните планове на Никозия.\"Не мисля, че Турция може да направи това. Анкара знае, че енергийните планове на Кипър са свързани с Франция и САЩ\", каза той и допълни, че Турция няма да се перчи пред тези две държави.Министърът описа съобщението на ЕС от вчера в подкрепа на Гърция и Кипър като \"най-силното до момента\".", "date": "2018.02.24", "title": "Гърция не е Ирак или Сирия, предупреди Атина Турция"}
{"url": "https://news.bg/bulgaria/bsp-obmislya-da-sazdade-televiziya.html", "text": "Националният съвет на БСП взе решение за разработване на концепция за телевизия, съобщиха от партията.Съветът е възложил на Изпълнителното бюро на партията, на Съвета по духовна сфера, култура и медии и на Комисията по идейно и програмно развитие анализи и прогнози да разработи концепция за стартиране на телевизионен канал на БСП.Решението е взето по време на проведения днес пленум на столетницата. ", "date": "2018.02.24", "title": "БСП обмисля да създаде телевизия"}
{"url": "https://news.bg/bulgaria/lekarskiyat-sayuz-reshi-da-podpishe-ramkoviya-dogovor-sas-zdravnata-kasa.html", "text": "Българският лекарски съюз (БЛС) взе решение да подпише нов рамков договор със здравната каса, съобщиха от организацията.На провелия се днес събор на съюза 229 членове гласуваха \"за\", 28 \"против\" и 7 \"въздържал се\". В 2018 г. БЛС успя да договори сериозно увеличение на цени в над 130 клинични пътеки в болнична помощ, като завишения има в почти всички пътеки по специалности.\"\", категорични са от съюза.По-голямата част от клинични пътеки, по които работят и общинските болници, са увеличени - пулмология, акушерство и гинекология, раждания, педиатрия, неврология и др. Повишение има в пътеките за рехабилитация и долекуване. В тазгодишния НРД за медицински дейности, приоритетна тежест е дадена на майчинското и детското здравеопазване, както и на ражданията.Значително завишени параметри са постигнати и в извънболничната помощ. В първичната е даден приоритет със завишени цени и обеми на профилактичните прегледи за деца от 0 до 18 г. Повишаване има при диспансеризацията, имунизацията и в капитацията при ОПЛ.При специалистите първичният преглед е завишен с 1 лв. Тази година е обърнато и сериозно внимание на социалнозначимите заболявания в рискова група при жените от 30 до 40 год. Те ежегодно ще се възползват от профилактичен преглед при гинеколог, с възможност за изследване на цитонамазка. Увеличени са и обемите за мамографско изследване, с оглед ранно откриване на злокачествени заболявания на гърдата.В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари.\"\", коментира д-р Венцислав Грозев, председател на БЛС.Във връзка със създалото се напрежение в сектора и вмешателството на министъра на финансите Владислав Горанов в преговорния процес за НРД 2018 г., БЛС прие официална декларация на 67-ия Събор на съсловието, подготвена от РЛК Пловдив. Текстът на документа гласи, че здравето на пациентите, лекувани на територията на България, не може да бъде рискувано с фискални цели.В следващата седмица предстои официалното подписване на НРД 2018 г., като независимо от трусовете в сектора, БЛС се надява за стриктно спазване на договорените параметри и ще отстоява гласа на съсловието.", "date": "2018.02.24", "title": "Лекарският съюз реши да подпише рамковия договор със здравната каса"}
{"url": "https://news.bg/world/v-egipet-otkriha-dreven-nekropol.html", "text": "Министерството на антиките на Египет съобщи, че е открило древно гробище в град Миня в южната част на страната, информира ДПА.Министър Халед ел Анани поясни, че големият некропол съдържа златна маска, 40 саркофага, около 1000 статуи, керамика, бижута и други артефакти.Гробището е разположено на 4 километра северно от района Туна ал Гебел.Това е само началото на ново откритие, смятаме, че се нуждаем от най-малко пет години, за да свършим работата в некропола, каза министърът пред журналисти на мястото на откритието.Археологическите разкопки в района са започнали през 2017 г., стана ясно още от думите на Анани, който добави, че има археолози от Мюнхен, Хилдесхайм и Египет.\"Откритието е важно, тъй като дава обяснение на няколко аспекта от живота на древните египтяни\", заяви още министърът.През последните месеци Египет обяви няколко древни открития, включително няколко гробници в южния град Луксор. По-рано този месец египетски археолози откриха гробница на 4 400 г. в близост до пирамидите в Гиза южно от Кайро. Гробницата е на върховната жрица Хетпет от Пета династия.", "date": "2018.02.24", "title": " В Египет откриха древен некропол"}
{"url": "https://news.bg/world/sto-vseki-edin-moment-mozhe-da-izbuhne-targovska-voyna.html", "text": "Последните наказателни мита на САЩ и гневният отговор на държави като Китай увеличават риска от търговска война.Това предупреди генералният директор на Световната търговска организация (СТО) Роберто Азеведо в интервю за ДПА в Женева.\"\", подчерта той и добави, че е достатъчно една държава да приеме мерки, които да се възприемат от друг член на организацията като едностранни, произволни и ответни., изтъкна шефът на СТО.През януари Вашингтон обяви, че налага високи мита върху внос на перални машини и оборудване за соларни панели, за да защити работните места в САЩ.Китай, Южна Корея, ЕС и други поискаха официални консултации със САЩ в рамките на СТО.Тези държави искат загубите им да бъдат компенсирани.Ако държавите не успеят да разрешат спора със САЩ, те могат да наложат ответни мерки на Вашингтон.Според Роберто Азеведо заплахата от търговски войни е нараснала от икономическата криза през 2008 г.При подобни обстоятелства \"изкушението да се затворят границите и да се погледне навътре е по-голямо\", продължи той и допълни, че подобно поведение може да доведе до търговска война.Азеведо каза, че му липсва конструктивният дух на САЩ като в миналото. Но той не смята, че Вашингтон може да напусне СТО.\"САЩ все още са член и все още участват в разговорите\", посочи той.Генералният секретар не вижда алтернатива на глобализацията., обясни той.Хората вярват, че цифровата революция е абстрактна концепция. Не е, категоричен Азеведо.", "date": "2018.02.24", "title": "СТО: Всеки един момент може да избухне търговска война"}
{"url": "https://news.bg/bulgaria/borisov-poiska-palna-proverka-na-sdelkata-po-prodazhbata-na-chez.html", "text": "Премиерът Бойко Борисов поиска пълна проверка на сделката по продажбата на ЧЕЗ, съобщиха от пресцентъра на Министерски съвет.Борисов възложи на Държавната агенция \"Национална сигурност\" и Националната агенция по приходите да направят пълна проверка на сделката по продажбата на електроразпределителното дружество ЧЕЗ, както и на дружеството купувач - \"Инерком България\".Премиерът също така поиска в разследването на всички обстоятелства да се включат Комисията за енергийно и водно регулиране и Комисията за финансов надзор.Борисов разговаря с ръководствата на НАП и КФН, които го увериха, че наблюдават сделката от четвъртък и ще извършат незабавна проверка.От Министерски съвет припомнят, че правителството няма отношение по сделката между двете частни компании, но ще използва ресурса си да провери всички обстоятелства и да гарантира енергийната сигурност.", "date": "2018.02.24", "title": "Борисов поиска пълна проверка на сделката по продажбата на ЧЕЗ"}
{"url": "https://news.bg/world/izraelski-satelitni-snimki-pokazvat-ruskite-su-57-v-siriya.html", "text": "Израелски сателитни снимки показват руски многоцеливи изтребители Су-57 в Сирия, пише вестник \"Аарец\".През последните дни медии съобщават, че Русия за първи път е разположила от новите изтребители в арабската държава.Компанията iSi обяви в съобщение, че израелският й сателит Eros B е засякъл два изтребителя Су-57 във военновъздушната база \"Хмеймим\". Допълва се, че изтребителят все още е в изпитателен режим и Русия вероятно ще използва Сирия като \"полигон\", за да го тества.Преди няколко дни руски медии обявиха, че Москва ще укрепи силите си в арабската държава с няколко бойни самолета, включително и пето поколение.Така за първи път самолетите са забелязани в Сирия. Остава неясно дали Русия планира да ги използва, тъй като все още са в изпитателен режим.В сряда в \"Хмеймим\" пристигнаха един самолет А-50, четири Су-35 и четири Су-25.Кремъл обяви, че няма да коментира информацията.Междувременно днес руски медии информират, че в Сирия са пристигнали още два изтребителя Су-57, които са били ескортирани от бойни самолети Су-30.Това означава, че в момента Русия има в Сирия четири изтребителя Су-57.", "date": "2018.02.24", "title": "Израелски сателитни снимки показват руските Су-57 в Сирия"}
{"url": "https://news.bg/bulgaria/edin-zaginal-i-sedem-raneni-pri-chelen-sblasak-na-dva-busa-na-patya-sofiya-burgas.html", "text": "Един човек е загинал, а седем са ранени при тежка катастрофа на главния път София-Бургас, съобщава bTV.Два буса са се сблъскали челно край сливенското село Драгоданово около 16,00 часа.Пострадалите и починалият човек са от единия бус, пътувал за село Градец. В другото превозно средство водачът е бил сам и не е пострадал.Шестима от пострадалите са настанени в Центъра за спешна помощ в сливенската болница и са под лекарско наблюдение, съобщи директорът на ЦСМП - Сливен д-р Василиса Симеонова.Пътният участък не е затворен, движението се регулира от екипи на \"Пътна полиция\".", "date": "2018.02.24", "title": "Един загинал и седем ранени при челен сблъсък на два буса на пътя София-Бургас "}
{"url": "https://news.bg/world/bratat-na-abdeslam-obvinen-za-vaorazhen-grabezh.html", "text": "Белгийски съд обвини брата на Салах Абдеслам за въоръжен грабеж през януари, предаде \"Ройтерс\". Мохамед Абдеслам, заедно с още трима души, се опитал да ограби общински служители в брюкселския квартал Моленбек. Те депозирали в банка 70 000 евро, когато е направен опитът за обир. Четирима били арестувани, като двама от тях по-късно са били освободени. На Мохамед и още един от групата обаче са били повдигнати обвинения. Абдеслам обаче не се признава за виновен. Припомняме, че Салах Абдеслам е последният оцелял заподозрян за , при които загинаха над 130 души.В началото на февруари той се изправи пред съда в Брюксел и избра да се защитава с мълчание, което било негово право. Процесът във Франция ще се гледа през следващата година.", "date": "2018.02.24", "title": "Братът на Абдеслам обвинен за въоръжен грабеж "}
{"url": "https://news.bg/world/islyamska-darzhava-poe-otgovornost-za-poreden-atentat-v-jemen.html", "text": "Групировката \"Ислямска държава\" пое отговорност за пореден атентат в Йемен, предаде \"Ройтерс\".Това направиха джихадистите по познатия за тях начин - чрез информационната си агенция \"Амак\". При днешната двойна самоубийствена атака в пристанищния град Аден са загинали или били ранени десетки. Убитите са най-малко 14, а ранените - 40 души. Хиляди са жертвите от войната, която се води от години в страната. Йемен е разтърсвана и от епидемии и глад. ", "date": "2018.02.24", "title": "\"Ислямска държава\" пое отговорност за пореден атентат в Йемен "}
{"url": "https://news.bg/crime/politsiyata-zadarzha-vaorazhen-barikadiral-se-v-doma-si-vav-velingrad.html", "text": "Полицията задържа при операция продължила часове въоръжен мъж във Велинград днес, предаде bTVМъжът се барикадирал по-рано днес в дома си. Той нападнал сестра си и заплашил охранител.През цялото време с него е била и дъщеря му, която е в пети клас.В дома му е открит цял боен арсенал, за който мъжът не е имал разрешително. ", "date": "2018.02.24", "title": "Полицията задържа въоръжен, барикадирал се в дома си във Велинград "}
{"url": "https://news.bg/world/etnicheski-albantsi-iskat-izvinenie-za-gratski-genotsid.html", "text": "Етнически албанци поискаха от гръцкото правителство извинение за геноцида, извършен срещу тях в миналото, предаде \"Ройтерс\".Няколко хиляди души организираха протест пред гръцкото посолство в албанската столица Тирана, на който издигнаха своите искания. Организаторите декларираха, че не търсят отмъщение, а протестът е мирен. \"Искаме си родината\", казаха те. Става въпрос за етническото малцинство шами, изповядващо исляма, прогонено след Втората световна война. То е населявало областта Чамерия, намираща се в северната част на страната. Наследниците му настояват за извинение от настоящите гръцки власти и разрешение да се върнат в страната. Атина обаче отхвърля това. Според нея такова малцинство не съществува. Между Гърция и Албания текат преговори, които трябва да договорят серия от въпроси. От тях зависи Албания да няма проблеми за членството си в ЕС. ", "date": "2018.02.24", "title": "Етнически албанци искат извинение за гръцки геноцид "}
{"url": "https://news.bg/int-politics/obviniha-manafort-podkupval-evropeyski-polititsi-v-polza-na-yanukovich.html", "text": "Спецпрокурорът Робърт Мълър повдигна обвинение срещу бившия шеф на щаба на Доналд Тръмп - Пол Манафорт, че е подкупвал влиятелни европейски политици в интерес на проруския експрезидент на Украйна Виктор Янукович, съобщиха информационните агенции.По информация на \"Франс прес\", според обвинението Манафорт е платил на политици над 2 милиона евро, за да дават привидно независими положителни оценки за действията на правителството на Янукович. Сред подкупените е и \"бивш канцлер на европейска страна\".Средствата са изплащани от името на политическата сила на Виктор Янукович - Партията на регионите. През 2012 г. в Белгия е създаден лобистки \"Европейски център за съвременна Украйна\", с цел да бъде рупор на проруския президент и партията му. Той е съществувал до събитията през 2014 г.По-рано Рик Гейтс, делови партньор на Манафорт се призна за виновен за укриване на доходи от чуждестранни източници, данъчни и банкови измами. Стана ясно, че той е дал показания срещу Манафорт.CNN съобщи, че Гейтс е признал, че е излъгал в показанията си, че на срещата във Вашингтон в средата на март 2013 г. не е обсъждана темата за Украйна. В разговорите тогава са участвали представителят на Манафорт и бивш съветник на Янукович.Лъжливите показания са дадени на 1 февруари при разпит пред следователи.Сега Манафорт е под домашен арест. На 22 февруари съдът отново му отказа да замени мярката му за задържане с подписка.", "date": "2018.02.24", "title": "Обвиниха Манафорт - подкупвал европейски политици в полза на Янукович"}
{"url": "https://news.bg/bulgaria/patishtata-sa-mokri-na-mesta-ima-magli-1.html", "text": "Пътните настилки са мокри, има заснежени и заледени участъци, на места видимостта е намалена поради мъгла, съобщиха от АПИ.Температурите са в интервала от -8° до 8°. Времето над цялата страна е облачно.Дъжд вали в района на гр. Пещера, с. Церово, с. Сестримо, АМ \"Тракия\" /обл. Пазарджик/, с. Паничково и с. Кърнаре /обл. Пловдив/, както и в района на проход \"Шипка\" и гр. Гурково /обл. Стара Загора/.Слаб сняг вали в Прохода на републиката.Намалена видимост поради мъгла:- до 20-30 м има в района на с. Паничково, проход \"Шипка\" и с. Белотинци /обл. Монтана/;- до 50 м има на места в областите Видин, Ловеч и Плевен, както и в района на прохода \"Петрохан\";- до 100 м има на места в областите Ловеч и Плевен, както и в района на гр. Пещера /обл. Пазарджик/;- до 150 м има в района на Вълачново ханче /обл. Бургас/, гр. Враца и с. Борован /обл. Враца/, както и в района на с. Вълчитрън /обл. Плевен/.Слаб вятър има в областите Варна, Добрич, Разград, Силистра, Смолян и София.  до 30.04.2018 г. е ограничено движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167.Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. няма ограничения. до 11.03.2018 г. шофьорите да се движат с повишено внимание, спазвайки пътната сигнализация и ограничението на скоростта до 70 км/ч, в района на с. Чучулигово от км 437 до км 438 в посока София поради изграждане на забавителен шлюз и вход към локално платно на търговски комплекс. Срок няма ограничения. няма ограничения. няма ограничения. - Върбишки - целогодишно е затворен за всички МПС;- Златишки - целогодишно е затворен за всички МПС;- Троянски - забранен за всички МПС;- Айтоски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - целогодишно е забранено движението на МПС над 10 т;- Дюлински - целогодишно е забранено движението на МПС над 3,5 т;- Котленски - отворен за всички МПС;- Пампорово - целогодишно е забранено движението на МПС над 3,5 т;- Петрохан - забранен за МПС над 12 т;- Твърдишки - целогодишно е забранено движението на МПС над 10 т;- Шипка - целогодишно е забранено движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 12 т до 13.09.2018 г.;До 31.03.2018 г. е въведено реверсивно движение по път I-1 София - Перник в участъците от км 276+162 /Александров мост/ до км 277+610 /начало четирилентов път/ и от км 278+910 /край четирилентов път/ до км 282+038 /бензиностанция \"Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от СофияПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т 13.09.2018 г.;До 31.03.2018 г. е въведено реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока СофияПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път II-81: Движението път ІІ-81 Берковица - Монтана от км 86+200 до км 97+800 се осъществява в една лента поради ремонтни дейности.Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г. Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099).Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут;Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: до 25.03.2018 г. движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради ремонтни дейности в участъка.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС:Път II-48: Движението по път II-48 Градец - Омуртаг в района на гр. Котел от км 42+200 до км 42+300 се осъществява в една лента поради пропадане на банкет. Срок до 25.02.2018 г. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.02.24", "title": "Пътищата са мокри, на места има мъгли"}
{"url": "https://news.bg/bulgaria/chestvame-todorovden.html", "text": "Отбелязваме Тодоровден. Празникът е известен още като Конски Великден. По традиция празникът винаги е в събота - Тодорова събота, на първата седмица от Великия пост.Традиционно на днешния ден се организират кошии - надбягване с коне. Празникът е в памет на Свети великомъченик Теодор Тирон, който се почита от векове.Според легендите светията се явил на Цариградския Архиепископ Евдоксий, известил му наредбата на Юлиан Отстъпник и му заръчал да съобщи това на верните - да предупреди християните през тази седмица да не вземат никаква храна от пазара. На запитването на Архиепископа: какво да ядат през тия дни, св. Теодор отговорил: да си приготвят жито, то да им бъде храната. Архиеп. Евдоксий запитал: кой е този, с когото говори, и св. Теодор му известил името си. Предупредени за наредбата, християните не взимали никакви храни от пазара. Юлиан разбрал, че лукавият замисъл е разкрит, останал посрамен и пуснал неосквернена стока на пазара.Народното поверие гласи, че на този ден Свети Тодор съблича своите девет кожуха, яхва бял кон и отива при Бога да измоли лято.Днес празнуват всички, които носят имената Тодор, Теодор, Тодора, Теодора, Тошо, Божидар, Божидара, Божана, Дарина.", "date": "2018.02.24", "title": "Честваме Тодоровден"}
{"url": "https://news.bg/politics/anton-kutev-pravitelstvoto-se-svalya-otvatre.html", "text": "Върви процес на сяамосваляне на кабинета. Правителството се сваля отвътре, не отвън. Това заяви в ефира на bTV зам. - председателят на БСП Антон Кутев. Волен Сидеров е човекът, който ще свали правителството, отсече Кутев.По думите му управлението върви от един гаф към друг.Според Антон Куртев до  са довели вътрешни сили в ГЕРБ и управлението. Оставката била борба за власт, а не съображения за сделката.\"Дали е кума не ме интересува, проблем е кой управлява електропреносната мрежа. Това не бива да е частна фирма, която очевидно няма капацитета и финансите да го прави. Верният ход беше да стане държавно, да се изкупи ерп-то. Те са по определение отговорност на обществото\". Така Кутев коментира продажбата на ЧЕЗ.Припомняме, преди дни чешката  и купувача \"Инерком Груп\". По предварителна и непотвърдена информация стойността на сделката е около 320 милиона евро.За да няма съмнение около сделката и заради близките й отношения с купувача на ЧЕЗ, Петрова депозира оставката си пред премиера Бойко Борисов.От своя страна премиерът прие оставката на Теменужка Петкова и обясни, че той лично я е посъветвал да отиде в парламента и да обяви оставката си.Приватизацията не може да доведе до печалба, каза Кутев и добави, че държавата трябва да се върне към управлението на ключови сектори. \"Не разбрах какво спечелихме при хиляди предприятия, които се приватизираха и се продадоха на скрап. Държавата трябва да се върне не само в енергетиката, в много сектори - инфраструктура ВиК\", изрази мнение социалистът.Конкретен отговор на въпроса относно кандидатура за вакантния от вчера пост Кутев не даде. Претенциите на социалиста не са към личността на енергийния министър, а към действията и работата. Атомна енергия и ерп-тата да станат държавни, иска народният представител.Левицата планува да даде отстраняването на Валери Жаблянов от поста зам. председател на НС на Конституционния съд. БСП са убедени, че Жаблянов ще се върне на поста. По думите на Кутев исканата оставка е незаконна. Те нямат намерение да излъчват нов човек, а вярват, че Жаблянов ще се върне.Припомняме, в Народното събрание от името на ПГ на ГЕРБ  и постави ултиматум. От ГЕРБ скочиха на социалиста заради . Първаночално позицията, написана като обръщение до премиера Бойко Борисов, беше разпратена до медиите, но в последствие редактирана на сайта на БСП.\"Той беше свален незаконно. Ще сезираме Конституционния съд за това и смятаме, че ще бъде възстановен и то след няколко месеца\", отсече Антон Кутев.", "date": "2018.02.24", "title": "Антон Кутев: Правителството се сваля отвътре "}
{"url": "https://news.bg/crime/kola-padna-na-zhp-liniya.html", "text": "Кола падна на жп линия тази сутрин. Един човек е загинал в катастрофата, съобщава БГНЕС. Автомобилът е паднал на жп линията край Благоевград.Инцидентът е станал около 9:20 часа тази сутрин. Колата излязла от стария път от кв. \"Струмско\" за местността \"Полигона\".В тежката катастрофа е загинал 67-годишния водач на такси. Такси \"Тойота\" се блъска челно в автомобил \"Рено\". Реното излиза от пътя и пада на жп линията, а жълтата кола се блъска. Шофьорът на втората кола не е пострадал.На мястото се извършва оглед.", "date": "2018.02.24", "title": "Кола падна на жп линия"}
{"url": "https://news.bg/energy/temenuzhka-petkova-e-bushon-samnyava-se-parvanov.html", "text": "Оставката на енергийния министър Теменужка Петкова е засилила съмнението, че тя е \"един бушон\". Това заяви в ефира на Нова президентът (2002-2012) Георги Първанов.По думите му Петкова много хладнокръвно и спокойно е понесла ситуацията.Относно сделката с ЧЕЗ той смята, че държавата трябва да се включи.\"Държавата трябва да защити своя интерес и интереса на тези 3 млн. потребители\", категоричен е Първанов. Той не вижда потенциал. По думите му сделката с ЧЕЗ не буди довери в обществото и това е сериозен проблем.\"Съмнението остава и ако от другата страна имаме държава, защо България не проявява интерес. Ние няма да се намесваме в правилата на сделката, но държавата трябва да защити своя интерес и интереса на тези 3 млн. потребители. Има много неща, които чакат своя отговор. На първо място това е въпросът \"Кой?\", изтъкна президента Първанов.Държавният глава в периода 2002-2012 г. не вижда АЕЦ \"Козлодуй\" като алтернатива на АЕЦ \"Белене\". Той иска да се работи по двата проекта.\"На Белене имаме готова площадка. Имаме реактор, който е построен точно заради тази площадка. Тепърва проучванията трябва да продължат, да се търсят лицензи. Тоест, забавянето ще бъде повече от 10 години. Време, в което ние вече трябва да произведем ядрена енергия. Така че без да отричам варианта за седми блок в АЕЦ \"Козлодуй\", а още повече, че там имаме свръхнатовареност - имаме 6 реактора, от които два работещи и четири се извеждат\", обясни Първанов.Той е категоричен, че ако говорим за сигурност, АЕЦ \"Белене\" е много по-сигурен проект.Първанов коментира спорът за отразяването на комунизма в учебниците.\"От всички спекулации с историята, тази с учебниците по история е най-тежка. Има крещящо двоен стандарт в отношението към периода до 9-и септември 1944 г. и след 9-и септември 1944 г. Аз съм за това да се покаже насилието в лагерите, репресиите. Но ако ги има след 9-и септември, защо ги няма в учебниците преди 9-и септември 1944 г.\", заяви Първанов.", "date": "2018.02.24", "title": "Теменужка Петкова е \"бушон\", съмнява се Първанов"}
{"url": "https://news.bg/politics/bsp-betonira-gerb-zaradi-tretorazryadnoto-si-rakovodstvo-skochi-gergov.html", "text": "БСП да бъде истинска опозиция. За това настоя пловдивският социалист Георги Гергов преди днешния пленум на столетницата.Партията трябвало да е алтернатива, а не да е опозиция на приказки и да бетонира ГЕРБ. Не червените са извоювали  , по мнението на Гергов.Припомняме, енергийният министър подаде оставка вчера. За да няма съмнение около сделката и заради близките й отношения с купувача на ЧЕЗ, Петрова депозира оставката си пред премиера Бойко Борисов.Преди дни чешката  и купувача \"Инерком Груп\".Самата сделка за ЧЕЗ говори за нещо, което е скрито, е позицията на Гергов. Трябвало да е ясно кой купува активите на ЕРП-то. Несериозно било фирма с 50 000 лева капитал да придобие дружество, което отговаря за икономиката и може да бута правителства.За Валери Жаблянов и дали партията го е защитила адекватно Гергов каза: \" Много грешки правим, дали е случайно не зная, но много грешки правим. Аз мисля, че Валери Жаблянов е поредната жертва на такива емоционални и бързи действия, които водят до това, което преди време казах, че партията се управлява от треторазрядни хора\".Припомняме, в Народното събрание от името на ПГ на ГЕРБ  и постави ултиматум. От ГЕРБ скочиха на социалиста заради . Първаночално позицията, написана като обръщение до премиера Бойко Борисов, беше разпратена до медиите, но в последствие редактирана на сайта на БСП.То се доказа, категоричен бе Георги Гергов. Михаил Миков е недоволен пък от начина, по който се вземат решенията и по който се изпълняват. А за ситуацията в държавата отсече:\" Толкова неща се случват в държавата, че не ми остават сили да коментирам\".Георги Божинов също смята, че оставката на Теменужка Петкова не решава проблемите в енергетиката. Дипломатическите тенис кортове бяха апробация на това можеш ли да се гавриш с обществото, посочи той. Не може да бъде допусната гаврата с обществото. Щом няма надежден купувач на ЧЕЗ, държавата може да влезе във владение. Трябва да покажем, че има държава, смята още Божинов.За случилото с Жаблянов той каза, че се е проявила тенденцията БСП да е безхарактерно приспособяваща се. Партията все още има способност да има историческо съзнание, коментира Георги Божинов.Партията направила отстъпление от принципите си, разграничавайки се от мнението на Валери Жаблянов за Народния съд. Оставката на Теменужка Петкова няма да направи партията по-силна и сплотена, е мнението му. БСП трябвала да има мнение с аргументи, критикува още Божинов.Янаки Стоилов смята, че е важно да се постави въпросът за собствеността и управлението на енергетиката. Оставката на министъра на енергетиката не решава този проблем сам по себе си, категоричен е социалистът.Иначе дебатът за фашистката идеология трябвало да бъде продължен. Стоилов също критикува ИБ, че не действа като колективен орган. Големият въпрос е как функционира партията, смята Стоилов. БСП депутатите трябвало да предприемат редица действия за изслушване на КФН, КЕВР,ДАНС и да не се допускат неясни сделки.Според него държавата трябва да има по-голямо участие в енергетиката. За оставката на Теменужка Петкова Янаки Стоилов допусна, че та може да е предварително калкулирана.", "date": "2018.02.24", "title": "БСП бетонира ГЕРБ заради треторазрядното си ръководство, скочи Гергов"}
{"url": "https://news.bg/economics/noviyat-sobstvenik-na-chez-investira-v-sigurnost-na-dostavkite.html", "text": "Името на собственика на фирмата \"Интерком\", която ще купи ЧЕЗ, стана ясно тази седмица. Гинка Върбакова предизвика смут в политическото пространство и доведе до . Енергийният министър подаде оставка вчера, за да няма съмнение около сделката и заради близките й отношения с Върбакова. Петрова депозира оставката си пред премиера Бойко Борисов, който прое оттеглянето й. Преди дни стана ясно, че чешката  и купувача \"Инерком Груп\".Публикуваме първото и единствено интервю на собственика на \"Интерком\" Гинка Върбакова пред БТА:- На финалната права сте да сключите сделката на годината в България. За вашата компания има малко информация в публичното пространство. Кои са \"Инерком\"?- Гордеем се, че сме сред малкото български компании, които инвестират в толкова мащабен проект в енергетиката. Това е голяма стъпка в развитието на нашата компания и ние се отнасяме много професионално и отговорно към нея. \"Инерком България\" е част от група компании, които вече 10 години работят в областта на енергетиката, енергийната инфраструктура и строителството. Основната ни дейност до момента е свързана с изграждане на централи и производство на електроенергия от ВЕИ. Групата притежава 6 действащи фотоволтаични централи, с обща мощност около 23 МВт. Успоредно работим за изпълнение на проект за фотоволтаична централа с мощност от 80 МВт, която ще функционира изцяло на пазарен принцип. Имаме опит в изграждане на енергийна инфраструктура - нови присъединявания, кабелни и въздушни трасета - средно напрежение, реконструкция на съоръжения от преносната електроенергийна система, свързани с нови присъединявания. Реализирали сме редица такива проекти. Занимаваме се и със строителна дейност. Членуваме в секторните бизнес организации - Българската фотоволтаична асоциация и Камарата на строителите. Имаме партньорства с много големи български и международни компании. Досега не сме присъствали активно в публичното пространство, защото естеството на бизнеса ни не го налагаше. Ние, както и нашият екип, напълно осъзнаваме обществената значимост и интерес към дружествата, които ще придобием. Ще поддържаме отношения на диалог с всички заинтересовани страни.- Как средна българска компания беше избрана да придобие бизнеса на ЧЕЗ в страната?- В бизнеса е важно какво предлагаш, колко надежден си и какъв потенциал имаш. Бяхме избрани в една изключително тежка процедура, която привлече множество международни участници, организирана и проведена по законите на Чешката република. Ние, както и всички останали кандидати, преминахме през много проучвателни етапи и трябваше да покрием редица изисквания на продавача - ЧЕЗ и мажоритарния й собственик в лицето на чешката държава. Предоставихме множество документи, одити, финансова и търговска информация, изискана в процедурата. Доказахме, че имаме опит и капацитет да придобием и управляваме дружествата, които ЧЕЗ продава. Благодарим на целия екип от консултанти по сделката - адвокатска кантора Allen and Overy, нашите консултанти по английско право, Адвокатско съдружие Спасов и Братанов, и финансовия консултант Mane Capital, както и на партньорите от банковите и финансовите институции, всички от които работиха много професионално. Остава последният етап - сделката да бъде одобрена от антимонополния орган Комисия за защита на конкуренцията. Едва след това тя може да бъде финализирана и ние да станем собственик. След придобиването ще направим и търгово предложение до миноритарните акционери, съгласно изискванията на закона. - Сами ли участвате в тази сделка? Имаше спекулации, че различни бизнес интереси стоят зад вас?- \"Инерком\" участва самостоятелно в процедурата. Ще бъдем подкрепени единствено от уважавана банкова институция, която ще ни предостави кредит. Това ще стане на базата на конкретни критерии, свързани с нашия бизнес и кредитно досие. Собствеността ни е напълно прозрачна и публично достъпна. Групата се състои от 9 компании, в които аз съм единствен или мажоритарен собственик. Това е факт от създаването на дружествата и може лесно да бъде проверено.- Споменахте банкова институция. С коя банка преговаряте и каква част от финансирането ще осигури тя? - Утвърдена практика е подобни придобивания да се финансират основно с привлечен капитал. По време на преговорите договорихме подкрепа за нашето участие в сделката от страна на голяма международна банка с висок кредитен рейтинг. Когато се използва привлечено финансиране, условията по споразумението с банката се финализират едва след избора на купувача. На този етап не можем да дадем повече информация, но сме предоставили всички необходими документи, касаещи финансирането на продавача ЧЕЗ. - Как успяхте да убедите банкови институции да ви финансират като купувач? Какво е състоянието на вашия бизнес? -\"Инерком\" притежава активи и кредитна репутация, които ни дадоха възможност да използваме привлечено финансиране. Активите на групата ни се оценяват на около 100 милиона лева. Приходите ни нарастват устойчиво със среден темп от около 30 процента през последните години. По предварителни финансови данни приходите на групата за миналата година са около 50 милиона лева и ще отчетем печалба от около 10 млн. от дейността си. Дружеството, което ще придобие активите на ЧЕЗ след одобрението на КЗК, е \"Инерком България\" ЕАД и е част от нашата група. То бе създадено специално във връзка с придобиването на активите на ЧЕЗ. Това е утвърдена практика при подобни сделки, тъй като позволява прозрачност и ефективност на управление на бизнеса.- Какво ви дава увереност, че ще се справите с огромен бизнес, който засяга 3 милиона клиенти?- Купуваме от ЧЕЗ един добре работещ бизнес и ще го развиваме устойчиво в интерес на клиентите и с отговорност към сигурността и стабилността на енергийната система. Познаваме добре енергийния пазар. Минали сме през всички промени до момента в сектора на производство на електроенергия от ВЕИ. Запознати сме с местните регулации и лицензионни изисквания към дружествата, които предстои да придобием. Познаваме международните тенденции и добрите практики в сектора. Електроразпределението и електроснабдяването са вероятно едни от най-регулираните бизнеси в България и подлежат на контрол от Комисията за енергийно и водно регулиране (КЕВР). В толкова регулирана среда компаниите работят в строго определени рамки. Като собственик \"Инерком\" ще задава стратегическите приоритети и посока за развитие и ще следи за стабилността и ефективността. За оперативното управление ще разчитаме в голяма степен на експертизата на мениджърите и служителите в компаниите, които ще придобием. Ще заложим на приемственост и експертност. Екипът на ЧЕЗ е с доказано висок професионализъм и опит. Това са над 3000 човека, които години наред се грижат за сигурността и качеството на доставките на електроенергия за всички клиенти на дружествата. За председател на Съвета на директорите на \"Инерком България\" поканихме Милена Стоева, юрист с дългогодишен опит в енергетиката. Тя е запозната с бизнеса, който придобиваме, работила е дълги години на отговорни позиции в дружества от групата на ЧЕЗ. - В каква посока смятате да развивате дружествата, които придобивате?- Осъзнаваме обществената значимост на бизнеса, който придобиваме. Нашата цел е в рамките на регулаторните изисквания да предоставим най-добра услуга на клиентите и да развиваме успешно дружествата в новите пазарни реалности. Знаете, пред енергийния сектор предстоят важни промени, свързани с пълната либерализация на пазара на електроенергия. Ще работим, за да направим най-доброто предложение на потребителите и да разширяваме пазарното присъствие на дружествата. Планираме въвеждане на иновативни технологии на база утвърдени международни практики. Ще насочим инвестиции и в проекти, които водят до оптимизиране на оперативните разходи. Ще продължим добрите практики, свързани с развитие на човешките ресурси. Усилията ни ще бъдат фокусирани върху постигане на максимална сигурност на доставките и устойчив ръст на качеството на услугите.", "date": "2018.02.24", "title": "Новият собственик на ЧЕЗ инвестира в сигурност на доставките"}
{"url": "https://news.bg/crime/razbiha-mrezha-za-prostitutsiya-v-bansko.html", "text": "Благоевградската полиция разкри мрежа за проституция в зимния курорт Банско, съобщи БНР.Четирима са задържани при спецоперацията в града. Общо 20 момичета, които са предлагали сексуални услуги срещу заплащане, са открити в две заведения.Главсекът на МВР Младен Маринов обясни, че операцията е проведена на 23 срещу 24 февруари през нощта.Той информира, че за разкрити две заведения, които реално са използвани за проституция и разпространение на дрога.\"Има задържани четири души - двама организатори, двама, които са съдействали по намиране на клиенти и обслужване на клиентите, 20 момичета, които са използвани за тази дейност и много пари и наркотични вещества от различен вид, за които в момента се назначава експертиза, за да се установи количеството и от кой вид са точно\", даде допълнителна информация Маринов.", "date": "2018.02.24", "title": "Разбиха мрежа за проституция в Банско"}
{"url": "https://news.bg/world/kndr-yadreniyat-ni-arsenal-e-nasochen-samo-kam-sasht.html", "text": "Ядреният арсенал на Северна Корея е насочен само към САЩ. Това предупреди Корейска централна новинарска агенция, цитирана от южнокорейската медия \"Йонхап\".Агенцията на КНДР допълва, че ядрените оръжия са и инструмент за обединение на Корейския полуостров.Според медията САЩ подклаждат антикорейски настроения, докато Република Корея и КНДР се насочват към разведряване на двустранните отношения, допълвайки, че ядреният арсенал служи за стабилност и мир на полуострова.Вчера президентът на САЩ Доналд Тръмп предупреди, че страната му ще пристъпи към \"Фаза 2\", ако политиката на санкции срещу Пхенян не окаже влияние. По-рано през деня финансовото министерство на САЩ наложи нови санкции на КНДР, описвани от Тръмп като \"най-големите\".", "date": "2018.02.24", "title": "КНДР: Ядреният ни арсенал е насочен само към САЩ"}
{"url": "https://news.bg/world/kiev-iska-da-razreshi-ukrainskiya-konflikt-sas-sila-predupredi-moskva.html", "text": "Новият закон, описващ Донецк и Луганск като \"временно окупирани територии\", е скандален и потвърждава стремежите на Киев да разреши конфликта в Източна Украйна със сила.Това се казва в позиция на руското външно министерство във връзка с подписания преди няколко дни от украинския лидер Петро Порошенко закон за реинтеграция на Донбас, в който Русия се нарича \"агресор\", информира ТАСС.Законът влиза в сила от днес.Според ведомството законът създава условия Киев да окупира неконтролираните територии в Донецк и Луганск, узаконява използването на военна сила срещу цивилни. Министерството алармира, че президентът Порошенко зачерква Минските споразумения за уреждане на конфликта.Русия е на мнение, че законът може да предизвика нов конфликт в региона.На 18 януари парламентът на Украйна прие закон за реинтеграция на Донбас, в който Русия е наричана \"агресор\", а неконтролираните от Киев територии в Донбас се признати за \"окупирани\".Москва обявява, че не се явява страна във вътрешния конфликт и няма нищо общо със събитията в Донбас, но е заинтересована Украйна да преодолее политическата и икономическа криза.", "date": "2018.02.24", "title": "Киев иска да разреши украинския конфликт със сила, предупреди Москва"}
{"url": "https://news.bg/crime/nadziratelite-v-zatvorite-pak-na-protest.html", "text": "Пореден протест на служителите на арестите и затворите у нас събра недоволните пред Министерство на правосъдието в София. Основното им настояване е за 20% увеличение на заплатите. При предишното си недоволство те постигнаха 5-процентов скок. Сега обаче те искат по-сериозни действия от страна на властта - особено след 100-те милиона лева, които получиха полицаите.Разчетите показват, че за надзирателите ще са нужни доста по-малко пари от тези за служителите на реда. В момента разликата между заплатите в двете системи е около 200 лв. От правосъдното министерство признават, че не трябва надзирателите да остават с горчивина в душата и чувство за несправедливост и недооценяване на техния труд. В момента в системата има около 200 свободни места.В затвора в София за 22 човека конкурс се явяват 28 кандидати. В момента затворите се охраняват на мускули и се осигурява единствено охрана, такава позиция изрази Ивайло Григоров от Синдиката на служителите в затворите в България. Категорично ще протестираме до пълното изпълнение на нашите искания, закани се той. Част от протеста са и плакатите с лозунги: \"С обещания затвор не се охранява\", \"Само едно е сигурно в сектор \"Сигурност\" - несигурността\", \"Европа и за нас\", \"Оттук нататък за нас е въпрос на чест\".Министърът на правосъдието Цецка Цачева излезе на протеста, за да разговаря с негодуващите надзиратели, съобщи БНР. Цачева изтъкна, че няма как да бъде изпълнено тяхното искане за 20 % увеличение на заплатите. Тя обясни, че такова увеличение не са получили и служителите на МВР.Ще се търсят възможности за увеличаване на заплащането и щатовете в затворите в бюджета за следващата година, обеща правосъдният министър.Припомняме, това е поредният протест на надзирателите в затворите. В началото на тази седмица Синдикатът на служителите в затворите в България покани мин. Цачева на протеста на служителите на дирекции \"Изпълнение на наказанията\" и \"Охрана\", които ще се проведе в събота.Те искаха с присъствието си Цачева да покаже, че защитава законните интереси на служители и дирекциите.", "date": "2018.02.24", "title": "Надзирателите в затворите пак на протест"}
{"url": "https://news.bg/politics/borisov-opropastyava-vazmozhnostite-na-balgariya-spored-ninova.html", "text": "\"Правителството на Бойко Борисов отнема европейския образ на България\", това заяви соцлидерът Корнелия Нинова на заседанието на НС на БСП.Нинова е категорична, че най-важен приоритет за страната ни в тези няколко месеца остава българското европредседателство. \"То все още е възможност България да бъде двигател, лидер във вземането на решения за бъдещето на Европа. Но правителството на Бойко Борисов опропастява тази възможност всеки ден\", отсече социалистката.Председателството ни започнало с корупция, изтъкна Нинова. Тя припомни скандала за ремонта на НДК, \"кум гейт\" и противоконституционен акт на Народното събрание.Соцлидерът захапа Борисов и за оградата с Турция. \"Строителството на Великата българска стена, гордостта на Борисов, с която пази външните граници на Европа, финализира с досъдебно производство в Специализираната прокуратура за два вида престъпления от общ характер - завишени цени и занижен контрол\", критикува Корнелия Нинова.Тя е притеснена и от скандалът за лобизъм в здравното министерство. Според нея той е довел до оставка на министъра на здравеопазването. Нинова се позова и на скандала в Здравната каса - \"хаос в здравеопазването, този път с последици за европейския ни образ\", обобщи червеният депутат.Лидерът на левицата заяви, че редица европейски държави предявяват претенции към председателстващия Съвета на ЕС за некоректност към договорни задължения.Държавата се тресе от нов задкулисен образ на паралелната държава. Така Нинова коментира продажбата на ЧЕЗ.\"Наистина това е сделка между два свободни пазарни субекта, но тайна, непрозрачна и с много въпроси: как новосъздадената преди 5 месеца фирма, с капитал от 50 хил. лв. купува активи за 320 млн. евро.- с какви ангажименти към българските потребители, с какви гаранции за българската електропреносна мрежа и за българската национална сигурност\", пита социалистката. Позицията на левицата е ясна, отсече Нинова. \"Държавата трябва да има роля в структуроопределящи и важни за сигурността, икономиката и развитието й отрасли, какъвто е енергетиката\", заяви позиция Корнелия Нинова.\"Нека не се опитват да ни упрекват, че сме за национализация. Ние сме за пазарна икономика и възможностите, които тя дава- България, като държава, да закупи ЧЕЗ за 320 млн. евро\"Корнелия Нинова коментира, че за да спаси кожата си, главният виновник Борисов е изгорил поредния бушон - Теменужка Петкова. Тя заяви, че БСП няма да спре до тук, а ще иска изслушване на КЕВР и КЗК, ще потърси и купувача по сделката.", "date": "2018.02.24", "title": "Борисов опропастява възможностите на България според Нинова"}
{"url": "https://news.bg/world/kompanii-v-sasht-kasat-s-orazheynoto-lobi.html", "text": "Американски компании се дистанцират от Националната оръжейна асоциация (NRA). Оръжейното лоби е изправено пред растящ натиск след масовата стрелба във Флорида през миналата седмица, пише \"Гардиън\".Компанията Hertz обяви, че скъсва отношенията си с асоциацията. Компанията за даване на автомобили под наем предлагаше отстъпки на членовете на NRA.Преди това хотелите Best Western и Wyndham, които също предлагаха отстъпки на членове на асоциацията потвърдиха, че прекъсват контактите си с асоциацията.Застрахователната и финансова компания Chubb се отказа да подпомага членовете на NRA. Компанията покриваше съдебните и други разходи на притежатели на оръжие, които са застреляли някого и твърдеят, че е било при самозащита. Неправителствената организация Everytown for Gun Safety, която от месеци притиска Chubb да прекрати застраховката, приветства решението.Членовете на асоциацията получават отстъпки при много услуги, включително при закупуване на стоки, наемане на автомобили, хотели, застраховки и други. Но компаниите са под натиск след стрелбата във Флорида, при която загинаха 17 души.АП съобщава, че в интернет се разпространяват петиции за бойкот на компаниите, които предлагат отстъпки на членовете на асоциацията. В \"Туитър\" има група с хаштаг #BoycottNRA.Застрахователната компания MetLife Inc., софтуерната компания Symantec Corp и други също прекратяват партньорството си с асоциацията.", "date": "2018.02.24", "title": "Компании в САЩ късат с оръжейното лоби"}
{"url": "https://news.bg/world/nad-50-zaginali-i-raneni-pri-chetiri-napadeniya-v-afganistan.html", "text": "Най-малко 31 души са загинали, а 22-ма са ранени при четири нападения в три провинции в Афганистан, съобщава ДПА.В столицата Кабул най-малко трима души са убити, а петима са ранени след самоубийствен атентат на ДАЕШ (\"Ислямска държава\") тази сутрин, каза говорител на афганистанското вътрешно министерство пред германската медия.Нападението е станало в близост до сграда на разузнаването, както и до американското посолство и други афганистански и международни институции.ДАЕШ пое отговорност за атентата. Полуофициалната джихадистка агенция \"Амак\" уточни, че атентатор е нападнал сграда на афганистанското разузнаване.В същото време 25 афганистански войници са убити при нападения на талибаните в западната провинция Фарах. Атаките са започнали в петък вечерта и са продължили до рано тази сутрин.За кратко талибаните са превзели контролно-пропускателен пункт и са откраднали всички оръжия оттам.В провинция Хелманд най-малко трима души са загинали, а 17 са пострадали при две нападения в столицата Лашкар Гах и Над Али.Един човек е убит, 16 са ранени при нападение с кола бомба на паркинг пред сграда на афганистанското разузнаване в Лашкар Гах.В Над Али двама афганистански войници са убити при нападение на талибаните. Екстремистите са атакували военна база и са взривили кола бомба тази сутрин.Нападенията в Афганистан се увеличиха след оттеглянето на натовските сили през 2014 г.", "date": "2018.02.24", "title": "Над 50 загинали и ранени при четири нападения в Афганистан"}
{"url": "https://news.bg/world/reshenieto-na-sasht-za-posolstvoto-v-jerusalim-e-zaplaha-za-mira-alarmira-turtsiya.html", "text": "Решението на САЩ да отворят посолството си в Израел след преместването му в Йерусалим през май нарушава международното право и представлява заплаха за мира.Това алармира турското външно министерство, цитирано от местни медии.Вчера Държавният департамент потвърди, че през май САЩ ще отворят посолството си в свещения град. През декември 2017 г. президентът Доналд Тръмп обяви, че Вашингтон мести посолството си от Тел Авив в Йерусалим.\", се казва в съобщението на ведомството.Според министерството решението на Вашингтон е изключително обезпокоително.", "date": "2018.02.24", "title": "Решението на САЩ за посолството в Йерусалим е заплаха за мира, алармира Турция"}
{"url": "https://news.bg/int-politics/namalyavat-evrodeputatite-ot-751-na-705-zaradi-brekzit.html", "text": "Европейските лидери не успяха да постигнат споразумение за това как да се компенсира намаляването на постъпленията в европейския бюджет след като Великобритания напусне общността, предаде БНТ. На неформалната среща в Брюксел тази вечер те се обединиха около позицията, че трябва да се отделят повече средства за справяне с нелегалната миграция, за сигурност и отбрана, както и за програмата \"Еразмус плюс\".Постигнато е съгласие след Брекзит местата в Европейския парламент да бъдат намалени от 751 на 705.Председателят на ЕК Жан-Клод Юнкер заяви, че ще има намаляване и на средствата за кохезионната политика.Голяма част от държавите-членки са изразили готовност да плащат по-високи вноски в европейския бюджет, сред тях е и България.Председателят на Европейския парламент Доланд Туск призова Турция да се придържа към международните договори и да спазва добросъседните отношения с Кипър и Гърция. Решение за това дали да се състои лидерската среща с Турция във Варна на 26-ти март ще бъде взето на заседание на Европейския съвет три дни по-рано, обяви Туск.\"Потвърждавам нашата подкрепа за суверенното право на Република Кипър да проучва и експлоатира своите природни ресурси в съответствие с европейското и международното право. Действията на Турция противоречат на нейните ангажименти за установяване на добри отношения и нормализация с всички страни-членки. На съвета през март ще преценим дали са налице условия за провеждане на лидерска среща с Турция във Варна на 26 март.\" - посочи председателят на ЕП.", "date": "2018.02.24", "title": "Намаляват евродепутатите от 751 на 705 заради Брекзит "}
{"url": "https://news.bg/world/ukrainski-granichari-pokazaha-ruska-voenna-knizhka-namerena-v-donbas.html", "text": "Украински гранични служители са намерили руска военна книжка в Донбас, предаде агенция \"Униан\".Документът е открит при операция срещу диверсионните действия. Той принадлежи на руски военен, нает по договор в руската армия, към Южния военен окръг, уточняват от пресцентъра на граничните войски.\"Висшето военно ръководство на Руската федерация, издавайки заповед за участие на руското подразделение в бойни действия на временно окупираната територия в Донецка област, осъществява агресивни военни действия срещу народа на Украйна\", се казва в официално съобщени.По-рано се съобщаваше, че на руските военни, пребиваващи в Донбас, се изземат руските паспорти и военни книжки, като се издават документи от самообявилите се сепаратистки територии.", "date": "2018.02.24", "title": "Украински граничари показаха руска военна книжка, намерена в Донбас"}
{"url": "https://news.bg/press/sdelkata-za-chez-struva-posta-na-ministar-petkova-maya-manolova-se-zae-s-energiynite-druzhestva-kamen-plochev-e-v-bolnitsa.html", "text": "Скандалът в енергетиката и оставката на министър Теменужка Петкова са водеща тема за съботните вестници.\"Министърът на енергетиката Теменужка Петкова подаде оставка, след като бе съобщено, че малка фирма от Пазарджик купува българския клон на ЧЕЗ срещу 320 млн. евро, тъй като Петкова познава собственичката Гинка Върбакова от 20 г. \"Понеже не искам по никакъв повод да се коментират отношения, да има поводи за съмнения по отношение на сделката, да се намесва името на премиера, достойната постъпка е човек да си подаде оставката\", каза Петкова в парламента. Изключително странната сделка за българските поделения на ЧЕЗ доведе до оставката на енергийния министър Теменужка Петкова и до пореден политически скандал. Ден след като бе обявено, че за купувач на милионния български бизнес на ЧЕЗ е избрана напълно неизвестната малка фирма \"Инерком\", Петкова заяви, че подава оставка, защото се оказа, че е близка приятелка със собственичката на купувача Гинка Върбакова. Премиерът Бойко Борисов побърза да обяви от Брюксел, че ще я приеме. По закон, преди да стане факт, сделката трябва да бъде одобрена от Комисията за финансов надзор, Комисията за защита на конкуренцията и Комисията за енергийно и водно регулиране. От трите институции вчера нямаше коментар, тъй като те тепърва ще се запознават с подробностите. Сделката вероятно ще бъде проверена и от ДАНС и прокуратурата, тъй като евентуална рискова продажба би поставила в опасност потребителите на ток в цяла Западна България, включително столицата София... В четвъртък Надзорният съвет на чешката компания ЧЕЗ се е съгласил да продаде активите си в България на \"Инерком\". Цената на сделката не се съобщава, но става въпрос за над 300 млн. евро. \"Инерком България\" ЕАД е регистрирана през септември 2017 г. в София с капитал 50 хил. лв. Собственик е учреденото няколко месеца по-рано дружество \"Инерком Инвестмънтс\" ЕАД, притежание на 43-годишната Гинка Върбакова...\" - в. \"Сега\".\"Премиерът Бойко Борисов обяви от Брюксел, че оставката на енергийния министър Теменужка Петкова ще бъде приета, за да не се влияе върху репутацията на правителството. \"Заедно с коалиционните партньори ще решим кой да я замести\", каза още Борисов пред журналисти. Той обясни, че е посъветвал Петкова да подаде оставка след като е разговарял сутринта по телефона с нея. \"За съжаление, когато говорих с нея, тя каза, че ги познава тези хора, и аз не бих оставил ни най-малко съмнение в който и да е българин, че стоим зад една абсолютно частна сделка. По никакъв начин ние не сме влияли на тази сделка, защото няма и как\", каза още Борисов. Премиерът допълни, че според него Теменужка Петкова е честен човек, \"но няма как да си махнеш 20-годишно приятелство\". Почтеното, правилното и това я посъветвах, да отиде в парламента и да подаде оставка, съобщи той. По повод сделката за ЧЕЗ, заради която Петкова напуска поста си, премиерът бе лаконичен: \"Сега са на ход нашите регулатори\". Спомняте си какви конфликти, на прокурор ги давахме в предишния мандат, коментира той по повод дейността на ЕРП-тата у нас. Премиерът напомни и че първото му правителство падна заради протести след забавени фактури и високи сметки за ток, както и че с дружествата се водят тежки арбитражни дела. Борисов коментира още, че когато държавата е продавала участието си в тези дружества, ГЕРБ не е съществувала като партия. \"Отдавна сме пазарна икономика и сме приели, че частният бизнес е този, който по-добре управлява активите и така в момента работи целият западен свят\", посочи той. Премиерът каза, че е разговарял по-рано днес в Брюксел с чешкия си колега Андрей Бабиш, който буквално го уведомил за сделката. \"Там има и по-малки акционери и всичко това се е вършело в Чехия\", заяви той. Оставката на министъра на енергетиката Теменужка Петкова ще бъде обсъдена на коалиционен съвет след завръщането на премиера Бойко Борисов от Брюксел. Това каза пред журналисти председателят на фракцията на ГЕРБ Цветан Цветанов, цитиран от БТА. Той добави, че е разговарял по темата с министър-председателя. \"Теменужка Петкова е един достоен човек, по никакъв начин не иска да оставя някакви съмнения, че има някакво отношение към сделката за продажбата на ЧЕЗ\", заяви Цветанов. Той посочи, че това е сделка между две частни компании, тя е осъществена в Чехия, не в България и има компетентни органи като КЕВР, които трябва да се произнесат...\" - в. \"Стандарт\".\"...Продажбата на българския бизнес на ЧЕЗ не слиза от политическата сцена и струваше оставката на енергийния министър Теменужка Петкова, в края на деня купувачът \"Инерком България\"ЕАД обяви официално подписването на сделката. Цената, на която се придобива бизнес за близо 2 млрд. лв., не се посочва. По неофициална информация на \"Капитал\" става дума за 320 млн. евро. Посочва се, че договорът е подписан днес (б. р. - вчера), а процедурата, която привлякла множество международни участници се провела съгласно законите на Чехия (каквато теза застъпи и енергийният министър Теменужка Петкова, когато по-рано обяви, че подава оставка - бел. ред.). Предстои сделката да бъде одобрена от българските регулаторни органи, едва след което ще бъде финализирана. Посочва се, че се чака одобрение само от Комисията за защита на конкуренцията. По-рано през деня Теменужка Петкова обяви, че сделката ще бъде проверена и от Комисията за финансов надзор (заради това, че обект на сделката са и публични компании - бел. ред.) и Комисията за енергийно и водно регулиране. Различни политици настояха с нея да се заеме и ДАНС. Дружествата, обект на сделката са: \"ЧЕЗ България\" ЕАД, \"ЧЕЗ Електро България\" АД, \"ЧЕЗ Разпределение България\" АД, \"ЧЕЗ Трейд България\" ЕАД, \"ЧЕЗ информационни и комуникационни технологии Българи\" ЕАД, \"Фри Енерджи Проджект Орешец\" ЕАД и \"Бара Груп\" ЕООД. Гордеем се, че придобиваме ЧЕЗ \"Осъзнаваме обществената значимост на бизнеса, който ще придобием. Гордеем се, че сме сред малкото български компании, които инвестират в толкова мащабен проект в енергетиката\", обявява купувачът в съобщение до медиите. В него се допълва, че намерението му е за отговорно отношение към милионите клиенти на ЧЕЗ, служителите и партньорите. \"Ангажирани сме да работим прозрачно, изцяло в интерес на българските потребители, при спазване на законодателството и регулаторните изисквания. Това е голяма стъпка в развитието на нашата компания и ние се отнасяме много професионално и отговорно към нея\", казва Гинка Върбакова, собственик на дружествата от групата на \"Инерком\", цитирана в съобщението...\" - в. \"Дневник\".\"Няма да има сътресения в кабинета след оставката на енергийният министър Теменужка Петкова, заяви в в Смолян министърът на Регионалната развитие и благоустройството Николай Нанков. \"Министър Петкова е изключително морален и достоен човек. Най-малкото виждаме с този акт. Изключително съвестен професионалист изключително съвестен колега. Между другото с министър Пекткова се работеше перфектно. Аз да не говоря в миналото време тъй като още не знам каква е и волята на премиера. Марален човек изключително добър експерт и професионалист. Сътресения не мисля, че ще има - напротив. Незаменими хора няма. Е и моята оставка е в джоба при нужда и на всеки един министър\", каза Нанков...\" - в. \"Дневник\".\"Лидерът на БСП Корнелия Нинова заяви от парламентарната трибуна, че министър-председателят Бойко Борисов носи персонална отговорност за сделката за ЧЕЗ. Вчера се разбра, че ръководството на чешката компания е одобрило \"Инерком България\" за купувач на българския им бизнес. \"Гинка от Пазарджик е регистрирала тази фирма преди няколко месеца с капитал от 50 хил. лв. Ние живеем в дивашка държава. И сега ли ще мълчим? Господин Сидеров, къде сте? Все пак ваши са думите, че ще изгоните ЧЕЗ от България\", каза Нинова. Според нея Борисов трябва да иде в парламента и да дава отговори за сделката. \"Има ли правителството на България информация за тази сделка. Защото, ако \"да\", и мълчи, значи имаме паралелна държава и паралелен министър-председател\", подчерта тя. От БСП призовават омбудсмана да заеме позиция как ще бъдат защитени правата на 2 милиона български потребители на електроенергия, които са клиенти на ЧЕЗ. \"Става въпрос за националната сигурност и тази тема е във вашите правомощия, моля да вземете позиция. Става дума за 2 млн. български потребители. Тук няма значение политическата им принадлежност\", призова Нинова и попита в чии джобове ще отиват парите от сметките за ток, които те ще плащат...\" - в. \"Дневник\".В. \"Труд\" публикува изявление на омбудсмана Мая Манолова: \"Като омбудсман и защитник на правата на българските граждани, обръщам специално внимание на действията на енергийните дружества в България, на които държавата е възложила извършването на услуги от обществен интерес. В този контекст следя и информацията за продажбата на ЧЕЗ. Безспорно в случая става въпрос за търговски отношения, но доставката на електроенергия засяга не само националната сигурност, но и пряко правата на българските потребители. Ще напомня, че за миналата година жалбите до омбудсмана от потребители на услуги съставляваха около 25% от всички оплаквания на гражданите, една четвърт, от които срещу енергоразпределителни дружества. Обявена е гореща телефонна линия - 02 8106948 и 0894777872 в институцията на омбудсмана, на която гражданите могат да се обаждат за нарушени права и проблеми с електроснабдяването. За мен и за всички граждани е важно сделката да бъде осъществена напълно прозрачно и с ясни гаранции, че няма да постави потребителите в по-неизгодна позиция. Важно е какви ангажименти ще поеме новият собственик, какъв е неговият капацитет за изпълнение на дейността, какви инвестиции ще направи и как ще подобри качеството на предоставяните услуги. Важно е също така продажбата да не доведе до ограничение или нарушение на конкуренцията в страната и да не засегне интересите на два милиона български граждани, които са клиенти на ЧЕЗ. В момента от ключово значение е контролът, който държавните органи следва да осъществят върху сделката. Очакването на гражданите е да се подходи отговорно, да се направят всички необходими проверки, за да се гарантира прозрачност и контрол. По този начин могат да се изяснят всички обстоятелства около икономическите субекти, прехвърлянето на собствеността и финансирането на сделката. Ще наблюдавам с повишено внимание развитието на сделката. Моят ангажимент е да защитавам потребителите и техните интереси да не бъдат неглижирани от институциите. Доставката на електроенергия е чувствителен въпрос и затова смяната на собствеността не бива да води до нарушения на правата на гражданите. Смятам, че са необходими законодателни промени, които да гарантират прозрачност, контрол и защита на обществения интерес и правата на гражданите при сделки от такъв мащаб.\"Вестниците продължават да следят и ситуацията около здравната каса.\"Жени Начева: Данните за просрочени задължения на НЗОК към чужди фондове, не са верниДанните за просрочените задължения на НЗОК към чужди здравни фондове, предоставени на медиите, не са верни, каза пред журналисти председателят на Надзорния съвет на НЗОК и заместник-министър на здравеопазването Жени Начева. Тя подчерта, че Надзорният съвет не е упълномощавал пресслужбата да изнася такава информация, предава БТА. Начева увери, че няма риск да не се подпише Националния рамков договор за тази година.\" - в. \"24 часа\".\"Бъркотията с дълговете на здравната каса към чужди клиники стана пълна. След като сутринта от НЗОК разпространиха справка със задълженията по държави, а след това зам.-министър Жени Начева, която е шеф на надзора я опроверга, спешна вътрешна проверка трябва да изясни ситуацията до понеделник. От пресцентъра на касата съобщиха, че към 31 януари т.г. задълженията по исковете на другите държави са на стойност 271.200 млн. лв., като просрочените задължения към същата дата са 133 млн. Най-много средства се дължат на Германия - над 128 млн. лв., следвана от Франция - над 38.6 млн. лв., като на дъното е Естония - около 2000 лв. В бюджета на НЗОК за тази година за плащания по такива задължения са предвидени 73 млн. лв. В случай че касата продължи да не плаща за лечението на български пациенти в чужбина, към края на т.г. просрочените задължения ще са 73.5 млн. лв., а в края на 2019 г. ще са 64 млн. лв. Предоставените на медиите данни за просрочените задължения не са верни, опроверга обаче след заседание на надзорния съвет Жени Начева. Тя допълни, че надзорниците не са упълномощавали службата да изнася информация. Във връзка с разминаването пък е назначена спешна вътрешна проверка, която ще приключи до понеделник сутринта и ще установи коректните числа. \"Освен това сме възложили и анализ и механизъм, който да оптимизира сроковете за обработка на исковете за плащанията\", съобщи още Начева. Любопитен обрат се получи и относно информацията за постъпилите жалби от хора с отказано лечение. Тези дни управителят на касата проф. Камен Плочев изнесе данни, според които за последните 2 г. над 660 души са подали сигнал в касата, че им е отказано лечение в чужбина. \"Всъщност жалби няма, а тези над 600 лица са хората, които са заявили възстановяване на плащанията след лечение в чужбина. Няма нито една жалба, постъпила в касата от конкретно лице, нито е застрашено лечението на което и да е лице в чужбина\", каза Начева...\" - в. \"Сега\".\"Ще има Национален рамков договор /НРД/-2018, ако договорените с НЗОК параметри на цени и обеми не са променени. Това каза пред журналисти председателят на Българския лекарски съюз д-р Венцислав Грозев. Ситуацията с дължимите от НЗОК суми на чужди фондове буди напрежение и безпокойство, допълни той, предаде БТА. В отговор на въпрос за искането на министър Владислав Горанов да не се подписва НРД до изясняване на ситуацията с дължимите суми към чужди здравни фондове и просрочията д-р Грозев подчерта, че не може да се вслушат в този призив, защото \"не кореспондира със силата на Закона за здравното осигуряване\". Не сме съгласни с такова вмешателство извън силата на закона в дейността на съсловните организации, допълни той.\" - в. \"24 часа\".\"Управителят на НЗОК проф. Камен Плочев е приет в болница. По непотвърдена информация е настанен в лечебното заведение, в което работеше преди да оглави Касата - Военномедицинска академия. Преди седмица здравният министър Кирил Ананиев поиска оставката на проф. Плочев заради писмо, изпратено от управителя на НЗОК до парламента без предварително съгласуване с Надзорния съвет на Касата и с министъра. Вчера финансовият министър Владислав Горанов поиска обяснение за разминаването между изнесените от проф. Плочев данни за дълговете на Здравната каса и представените в отчета на НЗОК числа. Днес финансовият министър Горанов отбеляза, че според него няма нужда от актуализация на бюджета на Касата. Проф. Плочев пък заяви, че му е оказван натиск да подаде оставка и това е влошило здравословното му състояние.\" - в. \"Стандарт\".", "date": "2018.02.24", "title": "Сделката за ЧЕЗ струва поста на министър Петкова, Мая Манолова се зае с енергийните дружества, Камен Плочев е в болница…"}
{"url": "https://news.bg/weather/oblachno-vse-oshte-meko-za-sezona-s-valezhi-privecher.html", "text": "В съботния ден ще бъде все така облачно, но времето остава меко за сезона и не се очакват силни ветрове.В сутрешните часове на места в низините има вероятност да се образуват мъгли.С наближаването на вечерта се очаква са започнат валежи. В Северна България те ще бъдат предимно от сняг, а в южните райони и по Черноморието - от дъжд.В по-голямата част от страната максималните температури ще са в интервала от 3 до 8 градуса. В крайните югозападни райони те ще достигат 10-11 градуса.Минималните температури са между -1 и 4 градуса.Вятърът ще бъде слаб до умерен, от североизток. Възможно е временно да се преориентира от северозапад.", "date": "2018.02.24", "title": "Облачно, все още меко за сезона, с валежи привечер    "}
{"url": "https://news.bg/int-politics/sasht-gotvyat-novi-sanktsii-sreshtu-rusiya-1.html", "text": "Министерството на финансите на САЩ обсъжда с ФБР нови санкции срещу Русия, предадоха информационните агенции. Новината беше огласена от финансовия министър Стивън Мнучин, който допълни, че подробностите ще станат известни през близките седмици.Новите санкции са ответна мярка за руската намеса в американските президентски избори.Министерството ще съобрази действията си с разследването на спецпрокурора Робърт Мълър по руската афера.На 16 февруари Мълър съобщи първите официални резултати от разследването си. За намеса в президентския вот в полза на Доналд Тръмп са повдигнати обвинения на 13 руски граждани и три юридически лица, сред които е т. нар. ферма за тролове в Санкт Петербург, с официално название Агенция за интернет изследвания.Сред обвинените е бизнесменът Евгений Пригожин, известен с връзките си руския президент, заради които е наричан \"готвачът на Путин\".", "date": "2018.02.24", "title": "САЩ готвят нови санкции срещу Русия"}
{"url": "https://news.bg/world/kletki-ot-magnitni-poleta-obuzdavat-silata-na-slanchevite-izrigvaniya.html", "text": "Драматични \"битки\" на магнитни сили стоят в основата на слънчевите изригвания, показват данни от ново проучване на Обсерваторията за изследване на слънчевата динамика на NASA.Обект на проучването е ролята на магнитната \"топология\" на Слънцето за изригванията, определящи космическата \"метеорология\" около нашата планета.Екип, воден от изследователя Тахар Амари от центъра по теоретична физика в École Polytechnique в Palaiseau, е наблюдавал изригванията, представляващи мощни взривове от радиация и светлина.Много от биват последвани от коронарни изхвърляния на плазма - като огромни пукащи се мехури, бълващи слънчева материя и магнитно поле, но в някои случаи не става така. Засега не е съвсем ясно какво определя разликата между двете ситуации - това е нещо, което учените се надяват да изяснят.През октомври 2014 г. е заснет район от слънчевата повърхност с много висока активност, където е наблюдавана най-голямата група от магнитни полета за последните два слънчеви цикъла. Там са \"уловени\" най-мощните изригвания - от клас Х.На изображението апаратурата на NASA е заснела как магнитна \"клетка\" спира наблюдаваното слънчево изригване.", "date": "2018.02.24", "title": "“Клетки“ от магнитни полета обуздават силата на слънчевите изригвания"}
{"url": "https://news.bg/int-politics/tramp-povedenieto-na-rusiya-i-iran-v-siriya-e-pozor.html", "text": "Американският президент Доналд Тръмп определи като позорно поведението на Русия и Иран във войната в Сирия, съобщи \"Блумбърг\".\"В хуманитарно отношение това, което направиха Русия, Иран и Сирия, е позор\", посочи Тръмп на съвместна пресконференция с австралийския премиер Малкълм Търнбул.Той заяви, че трите посочени държави са отговорни за хуманитарната катастрофа в Източна Гута, където загинаха стотици мирни жители.Американският президент подчерта, че САЩ са в Сирия изключително заради борбата с ИДИЛ.\"Там сме по една причина - да надвием ИДИЛ, да се отървем от тях и да се приберем вкъщи\", увери той.", "date": "2018.02.24", "title": "Тръмп: Поведението на Русия и Иран в Сирия е позор"}
{"url": "https://news.bg/world/farazh-osmya-vrazkata-rusiya-tramp-edinstvenata-mi-vrazka-s-rusiya-e-da-piya-vodka.html", "text": "Британският евроскептичен политик Найджъл Фараж осмя идеята, че тайно е предал информация между президента на САЩ Доналд Тръмп и руснаците, заявявайки, че единствената връзка с Русия е пиенето на руска водка, съобщават британски медии.Фараж изнесе реч на конференция на консерваторите до американската столица Вашингтон., иронизира той.Той подчерта, че кампанията му в подкрепа на Доналд Тръмп преди изборите в САЩ е била \"най-доброто решение в живота ми\".Евроскептикът заяви пред присъстващите на ежегодната конференция за консервативна политика (Conservative Political Action Conference - CPAC), че Тръмп се е превърнал в \"наистина голям президент\".Фараж похвали консерваторите от двете страни на Атлантическия океан, визирайки избирането на Тръмп за президент и подкрепата за Брекзит на Острова.Британският политик обеща да се върне в челните редици на политиката, ако на британците им бъде даден втори референдум за членството на страната в ЕС.Но той се обяви срещу \"самодоволството\" и подчерта, че ако трябва да се бори на втори референдум за членството на Великобритания в ЕС, той повече няма да бъде \"доброто момче\".", "date": "2018.02.24", "title": "Фараж осмя връзката Русия-Тръмп: „Единствената ми връзка с Русия е да пия водка”"}
{"url": "https://news.bg/bulgaria/imame-potentsial-da-stanem-spa-tsentar-v-evropa-promotira-angelkova-v-sasht.html", "text": "България е сред най-богатите в Европа страни на минерални води и лечебни ресурси и би могла да стане СПА център на континента. Балнеотуризмът е сред доминиращите акценти в продуктовата ни политика. Ето защо подготвяме 7 специализирани дестинации и за този вид туризъм.Това заяви министърът на туризма Николина Ангелкова по време на разговор с Пол Браун, заместник-помощник държавен секретар по въпросите на транспорта от Бюрото по икономически и бизнес въпроси (Bureau of Economic and Business Affairs - EB) на САЩ.Тя представи пред него потенциала на страната като атрактивна целогодишна дестинация, съобщават от туристическото министерство.Ангелова е на работно посещение в САЩ.По думите й България се промотира все по-активно и с модерни средства като маршрут на европейската туристическа карта. Тя обърна внимание, че дигитализацията и присъствието в интернет са сред водещите акценти в рекламната и маркетинговата стратегия на министерството.Министърът информира заместник-помощник държавния секретар за отличните постижения на страната ни в туристическата индустрия. За периода 2015-2017 г. средногодишният ръст на туристически посещения на чужденци у нас е почти 12%, докато за целия ЕС се очаква да е 6-7 на сто. Само през миналата година България е регистрирала близо 8,9 млн. туристически посещения на чужденци, което е 7,6% ръст спрямо 2016 г. и значително превишава населението на страната. Приходите ни от международен туризъм също са високи - около 6,9 млрд. лв. за миналата година и ръст от 9,3% спрямо 2016-а, съобщи министър Ангелкова.България става все по-разпознаваема като маршрут за пътуване и почивка през четирите сезона. Освен традиционните зимен и морски туризъм предлагаме разнообразни специализирани туристически услуги, които стават все по-търсени. Министерството създаде осем културно-исторически дестинации за територията на страната, които чувствително увеличиха притока на туристи към тези обекти. В момента съвместно с Министерството на земеделието, с бизнеса и общините се разработват и 12 винено-кулинарни дестинации, чрез които ще се популяризират специфичните туристически продукти в регионите и ще се насърчи маркетингът в туризма по места, поясни министър Ангелкова.Николина Ангелкова коментира специално и потенциала на България като страна с богато наследство от поне 7 исторически епохи. Притежаваме над 40 хил. разкрити артефакта, които ни поставят на трето място в Европа по това наследство. То е база за разгръщане на нови проекти и маршрути за културно-исторически туризъм, който става все по-важен като мотив за пътешествия в Европа и по света, заяви министър Ангелкова.Пол Браун приветства постиженията на България в туризма, оцени страната ни като много красива, с добър потенциал за развитие на туризма и подчерта, че тя е важен партньор за САЩ и я поздрави за важната й роля като ротационен председател на Съвета на ЕС. Домакинът оцени високо приоритетите на България за сътрудничество и партньорство в икономиката и туризма както в региона, така и в по-глобален план.", "date": "2018.02.24", "title": "Имаме потенциал да станем СПА център в Европа, промотира Ангелкова в САЩ"}
{"url": "https://news.bg/bulgaria/otlozhete-patuvaneto-si-na-balkanite-zove-vanshno-zaradi-snega.html", "text": "Министерството на външните работи призова българските граждани да отложат пътуването си на Балканите заради усложнена зимна обстановка.Очаква се влошаване на метеорологичните условия в Хърватия, Словения, Република Македония, Румъния, Босна и Херцеговина,Черна гора и Сърбия, изразяващо се в минусови температури, силни ветрове и обилни снеговалежи.В съобщение външното министерство съветва всички български граждани, които имат намерение да пътуват до или през териториите на посочените държави през следващите няколко дни, да отложат своите планове до нормализиране на обстановката.В случай на неотложни пътувания МВнР съветва гражданите да се осведомят подробно за актуалната метеорологична и пътна обстановка за дестинацията на пътуване, да следват стриктно инструкциите на местните власти и указанията на пътните знаци и да потеглят на път напълно подготвени за придвижване в зимни условия - зимни вериги за гумите, пълен резервоар на автомобила, подходящо топло облекло и мобилни апарати с напълно заредени батерии, допълва се в съобщението.В случай на кризисна ситуация МВнР съветва гражданите да уведомят своевременно близките си за своето състояние и местоположение, да означат своето местоположение в социалните мрежи и да подадат сигнал до дирекция \"Ситуационен център\" на МВнР, която приема денонощни сигнали за бедстващи хора на телефон: 00359 2 948 2404 или на имейл: Сигнали могат да бъдат подавани и на следните дежурни телефони:Хърватия: +385 984 69 808Словения: + 386 41 722 238Република Македония: +389 75 280 013Румъния: +40 21 230 21 50Босна и Херцеговина: +387 603 210 397Черна гора: +382 69 143 298Сърбия: +381 66 840 89 51", "date": "2018.02.24", "title": "Отложете пътуването си на Балканите, зове Външно заради снега"}
{"url": "https://news.bg/politics/tsvetanov-posochvame-nov-energien-ministar-nay-rano-v-sryada.html", "text": "Лично решение на министъра на енергетиката е . Това увери зам.-председателят на ГЕРБ Цветан Цветанов на традиционните на Тодоровден конски състезания- кошии.На пленум на БСП по-рано днес социалистите единодушно изтъкнаха идеята, че оставката не Теменужка Петкова е \"бушон\".\"Тя е достоен човек и подаде оставка, за да отпадне всякакво съмнение за връзки или натиск в сделката за ЧЕЗ, която е извършена в Чехия. Ще се направи пълна проверка по случая, за да се гарантира националната сигурност\", обеща Цветанов.Пред БТА Цветанов обясни, че докато не се проведе Политически съвет между ГЕРБ и Обединени патриоти, той не смята, че е разумно да се говори за това кой ще бъде бъдещият министър на енергетиката. Цветанов се надява в сряда да имат решение за ситуацията и да предложат номинация.Заради натоварената международна програма на Борисов политически съвет не може да се проведе тази седмица. \"Във вторник, когато ще бъде в България, ще търсим възможности за провеждане на Политически съвет, на който да търсим взимането на експертно политическо решение и евентуално обсъждане на дадена номинация\", информира Цветанов.БСП генерира скандал след скандал, изтъкна зам. председателят на ГЕРБ. Левицата се опитвала така да отклони вниманието.По-рано на Зимен университет на Младежи ГЕРБ в Сандански Цветанов изтъкна, че БСП и президентът Румен Радев са едно. И президентът и левицата целят дестабилизация на страната, която на свой ред да доведе до предсрочни избори, обясни Цветан Цветанов.По думите му държавният глава не изпълнил предизборните обещания за санкциите срещу Русия и СЕТА. Назначи служебно правителство и пое еднолично управлението на страната и му хареса да няма парламентарен контрол, акцентира гербаджията.", "date": "2018.02.24", "title": "Цветанов: Посочваме нов енергиен министър най-рано в сряда"}
{"url": "https://news.bg/world/500-tsivilni-ubiti-pri-kravoprolitiyata-v-iztochna-guta.html", "text": "500 цивилни са убити за последните седем дни при бомбардировки и артилерийски огън по контролирания от сирийските бунтовници анклав Източна Гута край Дамаск. Сред загиналите има 121 деца.Това съобщи Сирийският център за наблюдение на човешките права, след като ООН отново отложи гласуване на проекторезолюция за прекратяване на огъня в арабската държава, съобщава АФП.Правителството на Сирия предприе унищожителни бомбардировки по анклава до Дамаск миналата неделя, при които са загинали най-малко 500 цивилни, обяви организацията.Базираната във Великобритания организация добави, че трима цивилни са убити и 12 са ранени при въздушни удари на Русия в град Хараста в Източна Гута тази сутрин. Москва отрича.В петък президентът на САЩ Доналд Тръмп обяви, че последните действия на Русия в Сирия са \"позор\".В петък при нападение на анклава, който е под обсада от сирийската армия от 2013 г., са загинали 41 цивилни, включително 17 деца.Съветът за сигурност на ООН трябваше да гласува резолюцията в петък, но отложи гласуването за днес в 17,00 часа по Гринуич.", "date": "2018.02.24", "title": "500 цивилни убити при кръвопролитията в Източна Гута"}
{"url": "https://news.bg/weather/ryazko-zastudyavane-v-nedelya.html", "text": "Зимата се връща тази нощ. Това съобщават от НИМХ на БАН. Това се свързва с преминаването на средиземноморски цикъл над Гърция и Егейско море към Черно море. Очаква се срещу неделя да завали сняг в Западна и Северна България, а през деня валежите ще обхванат цялата страна. Валежите ще бъдат по-значителни в западната част на страната, където ще се образува снежна покривка. Температурите ще падат. Максималните в неделя ще бъдат между минус 2 и 3 градуса. Очаква се и умерен до силен вятър. Очаква се през следващите дни застудяването да продължи. Синоптиците предупреждават за усложняване на обстановката в страната. Атмосферното налягане е по-ниско от средното за месеца и временно ще се повиши. ", "date": "2018.02.24", "title": "Рязко застудяване в неделя "}
{"url": "https://news.bg/world/poveche-ot-500-zaginali-pri-bombardirovki-v-siriya-za-sedmitsa.html", "text": "Повече от 500 души са загинали при бомбардировки в Сирия за седмица. Това са съобщили от базираната в Лондон Сирийска обсерватория за човешки права, цитирани от CBS. По нейни данни, жертвите от неделя са 510 души. Сред тях има и 127 деца и 75 жени. Става въпрос за предградието на столицата Дамаск Източна Гута и последната вълна на насилие там. Междувременно, Съветът за сигурност на ООН тази вечер заседава за временно примирие в страната. Целта е хуманитарната помощ да достигне до нуждаещите се. Заседанието започна с час закъснение, след като вече бе отложено веднъж - от четвъртък за събота вечер. ", "date": "2018.02.24", "title": "Повече от 500 загинали при бомбардировки в Сирия за седмица "}
{"url": "https://news.bg/world/savetat-za-sigurnost-odobri-30-dnevno-spirane-na-oganya-v-siriya.html", "text": "Съветът за сигурност на ООН одобри 30-дневно спиране на огъня в Сирия, предадоха световните информационни агенции. Това стана ясно след проведеното тази вечер заседание и гласуване. То започна с час по-късно от предварително предвиденото. Преди това вече бе отложено един път - от четвъртък за събота вечер. По-рано стана ясно, че за седмица в предградието на столицата Дамаск Източна Гута са загинали повече от 500 души. Сред тях има много жени и деца. ", "date": "2018.02.24", "title": "Съветът за сигурност одобри 30-дневно спиране на огъня в Сирия "}
{"url": "https://news.bg/crime/katastrofa-vav-varna-prati-zhena-v-bolnitsa.html", "text": "Жена е била ранена при катастрофа във Варна днес, предаде БНР. Тя е била приета в болница без опасност за живота. Два автомобила са се ударили на паркинг. Пострадалата е шофирала единия от тях.Движението по булевард \"Република\" във варненския квартал \"Младост\" временно е било спряно. Това е блокирало и градския транспорт. Дъждът също допринася за задръстването. От КАТ съобщиха, че са пренасочили движението по бул.\"Сливинца\". ", "date": "2018.02.24", "title": "Катастрофа във Варна прати жена в болница "}
