{"url": "https://news.bg/world/mira-yashar-s-podpiska-v-turtsiya.html", "text": "Българската гражданка Мира Яшар, която беше задържана в Турция по обвинения в терористична пропаганда, остава с мярка \"подписка\". Задържаният заедно с нея британец Джоузеф Робинсън напуска следствения арест също с мярка \"подписка\", съобщи БНР.Това реши съдът в Айдън, който не уважи искането на адвокатите да позволят на Яшар да напуска страната. Защита се позова на факта, че тя иска да продължи образованието си в Лийдс и има регулярен доход - и от студентска стипендия, и от работа като журналист.Мира Яшар и майка ѝ бяха бяха задържани на 22 юли, но по-възрастната жена беше освободена почти веднага. Случаите на Яшар и на Джоузеф Робинсън бяха разделени. Тя беше обвинена в пропаганда, а той - в членуване в терористична организация.Следващото заседание по делото ще бъде на 12 март.Обвинителният акт от седем страници е внесен в 3-ти съд за тежки престъпления в град Айдън. Обвинението срещу Робинсън е за членство в терористична организация, а срещу Мира Яшар - по-леко - за пропаганда на въоръжена терористична организация. Британецът може да получи между 5 и 10 години, а българката - между 3 и 5 години лишаване от свобода.Двамата бяха задържани на 27 юли в курортния град Дидим, където са били на почивка и среща с роднини на Мира.След като през 2014 г. напуска британската армия, Робинсън се запознава в социалните мрежи с кюрдски активисти. През юли 2015 г. лети за Сюлеймания в Иракски Кюрдистан, след което се присъединява към силите на сирийските кюрди и в рамките на три седмици получава военно обучение. Обвинен е в членство в Съюза на кюрдските общности, Кюрдската работническа партия, Партията демократичен съюз, Силите за народна защита, които Турция счита за едно.Преди 20 месеца в социалните мрежи се запознават с Мира и по-късно започват връзка. Тя е обвинена, че в профилите си е разпространявала снимки и послания на смятани от Турция за терористични кюрдски организации.", "date": "2017.11.24", "title": "Мира Яшар с \"подписка\" в Турция"}
{"url": "https://news.bg/education/elektronnoto-zdravno-dosie-shte-namali-falshivite-invalidni-pensii.html", "text": "Въвеждането на електронно здравно досие ще намали броя на фалшиви експертизи от ТЕЛК. Това заяви пред БНТ председателят на Агенцията за хората с увреждания Минчо Коралски.Според Коралски електронното здравно досие ще намали издаването на фалшиви експертизи от ТЕЛК, защото медиците от комисиите ще имат навременен достъп до всички изследвания на пациентите. По този начин лекарите ще могат да направят по-обективна оценка на състоянието на пациента.Коралски заяви и че с предвидените от правителството промени ще се облекчи и процедурата за преценка на вида и степента на увреждане на пациентите. С промените се предлага във всички големи болници у нас, особено специализираните здравни заведения, да се обособят комисии, които на място и без да се налага повторно ходене в ТЕЛК да могат веднага да определят вида и степента на увреждането на пациента.\"Така ще се облекчи процесът. В същото време се предвижда и промяна в статута на лекарите, които са в ТЕЛК, тъй като те досега не можеха да работят на друго място\", обясни още Коралски.", "date": "2017.11.24", "title": "Електронното здравно досие ще намали фалшивите инвалидни пенсии"}
{"url": "https://news.bg/world/iran-prestolonaslednikat-na-sauditska-arabiya-e-slaboumen.html", "text": "Иран обяви, че престолонаследникът на Саудитска Арабия е международно дискредитиран заради \"незрялото\" си поведение, съобщава държавната телевизия на Ислямската република, цитирана от Ройтерс.Техеран отговори на коментара на Мохамед бин Салман, който нарече върховния лидер на Иран Али Хаманеи \"новия Хитлер на Близкия изток\".\"\", каза говорителят на иранското външно министерство Бахрам Касеми.\"Сега той реши да следва пътя на известни регионални диктатори...той също така трябва да помисли за съдбата им\", добави представителят.", "date": "2017.11.24", "title": "Иран: Престолонаследникът на Саудитска Арабия е слабоумен"}
{"url": "https://news.bg/int-politics/liderat-na-separatistite-v-lugansk-se-ottegli-po-zdravoslovni-prichini.html", "text": "Лидерът на самопровъзласилата се Луганска народна република Игор Плотниций подаде оставка по здравословни причини. За това съобщиха от \"Луганския информационен център\", позововайки се на шефа на спецслужбите на Луганск Леонид Пасечник и цитирани от \"Газета.ру\".\"Днес Игор Венедиктович подаде оставка заради здравословни проблеми. Оказаха се множество увреждания след контузия. В съответствие с неговото решение аз пристъпвам към изпълняване на задълженията на глава на Републиката до предстоящите избори\", заяви Пасечник.По-рано писателят Захар Прилепин съобщи, че Плотниций се е прибрал в Москва със самолет.", "date": "2017.11.24", "title": "Лидерът на сепаратистите в Луганск се оттегли по здравословни причини"}
{"url": "https://news.bg/world/panika-v-tsentara-na-london-sled-falshiva-trevoga-za-strelba.html", "text": "Слухове за стрелба предизвикаха паника на една от най-натоварените метростанции и търговски улици в центъра на Лондон, съобщават \"Дейли телеграф\" и други местни медии.Метростанция \"Оксфорд Съркъс\" и станция на улица \"Бонд\" бяха евакуирани и затворени за около два часа.Полицията е отворила станциите и влаковете се движат нормално, след като установила, че става въпрос за фалшива тревога. Силите на реда все още разследват обстоятелствата около възникналата паника.Британската транспортна полиция съобщи, че в 16,37 часа е получила сигнал за стрелба в местростанция \"Оксфорд Съркъс\". Паниката възникнала, след като сред пътниците в местростанцията се разпространявали слухове за стрелба.Свидетели разказаха за хора, които крещят и бягат от станцията.Полицията реагирала като при терористичен инцидент. Започнало претърсване на станцията и на улица \"Оксфорд\".По време на евакуацията на станция \"Оксфорд Съркъс\" една жена е пострадала леко вследствие на стъпкване.На място бяха изпратени пожарникари и въоръжена полиция.Търговски център на Selfridges също е бил напълно евакуиран. Охранител в магазина заяви пред \"Дейли телеграф\", че информацията за стрелба е фалшива. Разпространени са неверни слухове за стрелец във веригата, според охранителя.Улица \"Оксфорд\" е изключително натоварена заради днешния Черен петък.", "date": "2017.11.24", "title": "Паника в центъра на Лондон след фалшива тревога за стрелба"}
{"url": "https://news.bg/crime/dva-pati-poveche-detsa-posegnali-na-zhivota-si-prez-2017-g.html", "text": "42 деца в България са опитали да се самоубият за първите 9 месеца на 2017 година. Това е двойно увеличение за година - през 2016-та година фаталното решение са взели 23 деца, заяви прокурор Малена Филипова пред \"\".37 от децата, посегнали на живота си през първите 9 месеца на 2017-та са тийнейджъри между 14 и 18 години, а при 5 случая - малчугани под 14 г.При всяко самоубийство или опит, прокуратурата образува дела за склоняване към самоубийство. Дали обаче някой е повлиял на детето, няма как да се установи.Един от последните трагични инциденти бе в началото на септември в Стрелча. Тогава 11-годишният Венислав се простреля в главата с ловната пушка на баща си на втория етаж в семейната къща. Детето бе записало в телефона си и предсмъртно послание към родителите си: \"Не сте виновни вие. Обичам ви\".В джиесема му разследващите откриха и видеофайлове, в които ученикът обяснявал как ще сложи край на живота си.През май 14-годишно момиче от София загина след опит да се снима на покрива на висока сграда в столицата. Осмокласничката загуби живота си на недовършен строеж, падайки от 12-ия етаж.1811 деца на възраст между 14 и 18 години са станали жертва на престъпление от началото на 2017 г., според данните на прокуратурата. 1221 са пострадалите деца под 14 г.25 са убитите, а 11 - отвлечените деца в страната. Един от зловещите примери е убийството на 11-годишната Никол, която на 8 септември бе открита мъртва в асансьор в блок в бургаския кв. \"Меден рудник\". За смъртта ѝ бе задържано 15-годишно момче.Според версията на полицията повод за конфликта между двамата бил къде да пушат наргиле. Близките на момичето обаче не вярват това да е причината, защото петокласничката не проявявала интерес подобно развлечение. Детето е имало над 2000 приятели в социалните мрежи. През 2017 г. са образувани 9 дела за държане на деца в плен. През 2016 г. делата са били 6.Пак по данни на ВКП 108 са невръстните жертви на грабеж от началото на 2017 г. Това е престъпление, което оставя трайни следи върху психиката им, обясни прокурор Филипова. 75 от тях са непълнолетни, а 33 - малолетни.Почти толкова са били жертвите на грабеж и през миналата година. Тогава са се водели 128 досъдебни производства. 82 са за ограбване на тийнейджър между 14 и 18 г., а 46 за малолетни.60 деца са станали жертва на изнасилване само за първите девет месеца на годината. 14 от тях са били под 14 години, а 46 - между 14 и 18 г. Други 16 техни връстници са склонявани към проституция, но прокурорите признават, че бройката е твърде условна.Сводници са уплели в мрежите си едно малолетно дете и 15 непълнолетни. През м. г. случаите на изнасилени деца са били 85. 19 дела пък се водят за блудство с дете от същия пол.Тревожна е и статистиката по отношение на семейното съжителство между дете и възрастен мъж. Само прокуратурата обръща внимание на този проблем. От началото на годината образуваните дела са 530, а през миналата са били 639.Значителен е и броят на децата, пострадали при катастрофи. За първите 9 месеца на годината те са 169, а през миналата са били 255, допълни прокурор Филипова.", "date": "2017.11.24", "title": "Два пъти повече деца посегнали на живота си през 2017 г."}
{"url": "https://news.bg/crime/betoniraha-arheologicheski-nahodki-v-plovdiv.html", "text": "В Пловдив бетонираха ценни археологически находки, след като учените поискаха още време за проучване на некропола, жилищните и обществени сгради от преди векове. Инвеститорът даде ход на строителството на нова сграда, съобщи bTV.Според Крум Загоров в случая това е било неизбежно, тъй като съседният блок е с много плитки основи и било нужно спешно укрепване. Пред камерата на bTV той посочи, че 40-дневният първоначален срок е бил спазен. В това време археолозите е трябвало да изнесат всичко по-ценно.Археологът Елена Божинова беше категорична, че експертна комисия е предложила вариант, при който артефактите да бъдат запазени. Не е бил спазен протокол на Министерството на културата за спиране на строежа.Загоров твърди, че не е бил информиран навреме. Ако разследването докаже нарушение, инвеститорът ще отнесе до 40 000 лева глоба. Случаят може да стигне и до прокуратурата.", "date": "2017.11.24", "title": "Бетонираха археологически находки в Пловдив"}
{"url": "https://news.bg/politics/izklyuchiha-lazar-vlaykov-ot-obshtinskiya-savet-na-septemvri.html", "text": "Лазар Влайков вече не е общински съветник в град Септември. Причината е, че не се е явил на три поредни сесии на съвета, защото е под домашен арест, съобщи БНР.Той е обвиняем, че с пистолета му беше неволно застрелян Наско Тонкев от Виноградец. Първоначално за фаталния изстрел бе обвинено 6-годишно дете. През периода, в който е бил под \"домашен арест\" не е постъпвало искане от Лазар Влайков за напускане на жилището му, за да се яви на общинска сесия.Към този негов пропуск се допълва и факта, че Влайков не е уведомил Общинския съвет за невъзможността му да присъства на заседанията.В началото на септември, Влайков бе изключен от ГЕРБ за втори път. Той бе отстранен от поста председател на Общинския съвет в град Септември.Преди седмица, окръжният съд в Пазарджик замени мярката му от \"домашен арест\" в \"парична гаранция\" от 8 000 лева. Мястото на Влайков в Общинския съвет ще бъде заето от Йордан Кръстев от ГЕРБ. Решението на общинската избирателна комисия подлежи на обжалване.", "date": "2017.11.24", "title": "Изключиха Лазар Влайков от Общинския съвет на Септември"}
{"url": "https://news.bg/world/prezidentat-na-egipet-obeshta-brutalen-otgovor-na-terora-v-sinay.html", "text": "Президентът на Египет Абдел Фатах ал Сиси обяви тридневен траур и обеща страната \"да отговори с брутална сила\" след терористичната атака, при която загинаха 235 души, а 130 пострадаха, съобщават АФП и АП.Атаката беше извършена в Северен Синай.\"\", каза той в обръщение по телевизията.Египет ще победи във войната с тероризма, обеща той и добави, че страданието на жертвите няма да остане напразно.По-рано в съобщение президентът се закани \"\".Американският президент Доналд Тръмп използва \"Туитър\", за да осъди терористичната атака.Все още никой не е поел отговорност за атаката, въпреки че на Синай действа клон на ДАЕШ (\"Ислямска държава\").", "date": "2017.11.24", "title": "Президентът на Египет обеща брутален отговор на терора в Синай"}
{"url": "https://news.bg/world/v-moskva-zadignaha-300-kg-hayver.html", "text": "В Москва задигнаха 300 кг. червен хайвер. Това съобщава РИА \"Новости\".Агенцията се съобщава на официално съобщение на полицията.В момента не се разкриват от кой склад е задигната ценната стока. В навечерието на Нова година зачестяват кражбите на хайвер.Руснаците предпочитат да парадират с висок социален статус с хайвера. Известно е, че стоката е била натоварена на автомобил, който изчезнал с мръсна газ.Открадната стока е на стойност 900 000 рубли (€13 000).Полицията издирва грабителите.", "date": "2017.11.24", "title": "В Москва задигнаха 300 кг. хайвер"}
{"url": "https://news.bg/world/zemetresenie-ot-3-4-po-rihter-lyulya-smolyan.html", "text": "Земетресение от 3,4 по скалата Рихтер разлюля тази вечер Смолян и Чепеларе, съобщи БНР.Трусът е регистриран в 19.27 часа. Дълбочината е 15 км.Няма данни за разрушения.Трусът е регистриран на около 11 км северозападно от Смолян и 157 км югоизточно от София, на дълбочина 1 км, сочат данните на Европейския сеизмологичен център.Няма данни за щети, каза заместник-областният управител Андриан Петров.\"Усети се доста силно, в града няма паника\", сподели кметът на Чепеларе Славка Чакърова.", "date": "2017.11.24", "title": "Земетресение от 3,4 по Рихтер люля Смолян"}
{"url": "https://news.bg/int-economics/cherniyat-petak-pozlati-dzhef-bezos.html", "text": "Черният петък позлати Джеф Безос. Той вече е цар на електронната търговия.Джеф Безос е най-новият магнат в света, чието състояние се оценява на $100 млрд., съобщава \"Блумбърг\" .Богатството на основателя Amazon.com Inc. се повиши с $2.4 млрд. до $100.3 млрд. Това стана благодарение на оптимизма на Уолстрийт за ръст в продажбите в електронната търговия. По тази причина акциите на компанията на Джеф Безос Amazon.com Inc. се повишиха с 2% за ден или с 18.4% на годишна база.Класацията на \"Форбс\" също отбелязва, че богатството на Джеф Безос се оценява на $99.6 млрд. Само за петък предприемачът е спечелил $2.4 млрд.Анализатори припомнят, че за последен път през далечната 1999 г. основателят на \"Майкрософт\" Бил Гейтс прави подобно влизане в класацията на предприемачите, притежаващи $100 млрд.Безос грабна титлата за най-богат човек в света през юли, когато за кратко изпревари Бил Гейтс, припомня Си Ен Ен. През октомври основателят на \"Майкрософт\" си върна първенството.", "date": "2017.11.24", "title": "Черният петък позлати Джеф Безос"}
{"url": "https://news.bg/world/pozhar-provali-konkurs-za-krasota-v-gruziya.html", "text": "Най-малко дузина души са загинали в пожар в грузинския град Батуми, предаде ТАСС.Агенцията уточнява, че трагедията се е разиграла в местния хотел \"Леогранд\". В момента е потвърдена смъртта на петима турски граждани и на един от Израел.Пламъците са овладени и е започнала идентификация на телата. Засега не се съобщава какви са причините за пожара.В момента на огнената стихия в хотела са били и 20-те участнички в конкурса \"Мис Грузия - 2017 г.\", но те са били евакуирани и са невредими.В момента не е известно кога ще завърши конкурса. Евакуирани са над 100 души.", "date": "2017.11.24", "title": "Пожар провали конкурс за красота в Грузия"}
{"url": "https://news.bg/tourism/blizo-1-3-ot-turistite-v-plovdiv-sa-chuzhdentsi.html", "text": "Близо 1/3 от туристите, посетили Пловдив през първите 9 месеца на 2017 г. са чужденци. Увеличението на туристи е с 14 % в сравнение със същия година по-рано. Това обяви министърът на туризма Николина Ангелкова при откриването на фестивала \"Дефиле на младото вино\".Според данните на Националния статистически институт местата за настаняване с 10 и повече легла в Пловдивска област за периода януари-септември показват, че гостите на общината са над 365 хил. Леко увеличение има и при броя на нощувките - те достигат до 793 хил. За периода януари-септември приходите от тях са повече от 35 млн. лв. Това е нарастване от 4%. Най-голямо увеличение се отчита в постъпленията от нощувки на чужденци, те преминават 15 млн. лв., като нарастват с 8,1 на сто.Тази година посетителите на Дефилето на младото вино ще могат да дегустират близо 250 вида вина, представени от 36 български изби. Фестивалът се провежда в 15 знакови къщи в Стария град. В началото на годината България е поставена на второ място сред 10-те най-добри дестинации за винен туризъм в света. Класацията е на \"Wine Enthusiast\"- едно от двете най-престижни американски списания за вино и гурме култура.За нас беше важно виното и кулинарията да бъдат включени в туристическия продукт на България, защото са част от цялостното преживяване на посетителите на страната, допълни министърът. Според нея често туристите правят пряка връзка между държавата, която са посетили, и виното й.Това е причината от туристическото и от земеделското министерство да разработят 12 винено-кулинарни дестинации. Те включват както традиционните винени напитки и характерната кухня за региона, така и близо 50 общини и около 100 туристически обекта. Пловдив е част от дестинацията \"Западна Тракия\".", "date": "2017.11.24", "title": "Близо 1/3 от туристите в Пловдив са чужденци"}
{"url": "https://news.bg/bulgaria/vanshno-osadi-terora-v-egipet.html", "text": "Категорично осъждаме терористичното нападение, извършено в селището Ал-Рауда в Северен Синай, Египет. Това обяви в съобщение външното ни министерство.Припомняме, по-рано днес при терористично нападение на Синай загинаха повече от 230 души, а 130 пострадаха.Този варварски акт, извършен по време на петъчната молитва, разкрива истинското лице на екстремистката идеология и следва да ни обедини в усилията да отстраним в дълбочина корените на радикализма и тероризма, отбелязва министерството.Изразяваме своята дълбока съпричастност към страданията на близките на десетките жертви и пострадали и се надяваме в способностите на приятелския египетски народ да превъзмогне и тази трагедия и да се справи успешно с предизвикателствата на тероризма, заключават от Министерството на външните работи.", "date": "2017.11.24", "title": "Външно осъди терора в Египет"}
{"url": "https://news.bg/crime/mitnichari-zadarzhaha-blizo-6-tona-domashna-rakiya.html", "text": "През последните дни митничарите у нас за заловили близо 6 тона нелегален алкохол.При първия случай митническите служители установяват 3 455 литра нелегална ракия. Алкохолът е задържах в хода на проверка на територията на ферма за отглеждане на патици в село в област Ямбол. Проверката е извършена на 21 ноември от мобилни митнически групи. В една от постройките, която по документи представлява аграрно помещение, митническите служители откриват 20 съда с вместимост от 150 и 200 литра, съдържащи ракия. Общото количество на нелегалния алкохол възлизало на 3 455 литра. В хода на контролните действия е изяснено, че откритият алкохол е собственост на работник със сключен с предприятието трудов договор. До приключване на проверката не са представени документи за платен акциз. От алкохола са взети са проби за лабораторен анализ. След изготвяне на лабораторните експертизи ще бъде образувано административнонаказателно производство срещу нарушителя.При вторият случай митничарите установяват други 560 литра незаконна ракия. При проверка на 16 ноември в частен имот, намиращ се в района на Кресна, са открити 2 съда с вместимости от по 50 литра и 46 броя съдове по 10 литра. Общото количество на алкохола е 560 литра. В рамките на проверката не са представени документи за платен акциз. Взети са проби за лабораторен анализ.При третия случай мобилните митничрески групи и служители на Митница Лом проверяват имот в област Монтана. При проверката, осъществена на 21 ноември, е установен нерегистриран казан за изваряване на ракия, който в момента на проверката е бил в неработен режим. В имота обаче са открити 380 литра ракия, за която не са представени документи за платен акциз.При четвъртия случай митничарите задържат 1 410 литра незаконна ракия. На 22 ноември съвместно със служители на ОД МВР-Велико Търново митничарите правят проверка на няколко имота, собственост на едно и също лице. В имот в село Присово органите на реда установяват 87 бутилки с вместимост по 10 литра, пълни със спирт. Освен това са открити 45 стека, всеки съдържащ по 6 2-литрови бутилки, пълни с етилов алкохол с мирис на уиски, ракия, мента, мастика и водка. Общото количество на открития спирт и готовия за консумация алкохол е 1 410 литра. При проверката собственикът на имота не е представил документи за платен акциз. Взети са проби за лабораторен анализ.В хода на проверката на друг имот на същия собственик митническите служители установяват и нелегален тютюн за пушене. В гараж във Велико Търново митническите власти откриват общо 20 килограма тютюн в чувал и в разфасовки от по 0.5 кг. Акцизната стока е иззета. По случая е образувано досъдебно производство по описа на Митница \"Свищов\".", "date": "2017.11.24", "title": "Митничари задържаха близо 6 тона домашна ракия"}
{"url": "https://news.bg/world/tusk-osadi-agresiyata-na-rusiya-v-ukrayna.html", "text": "Председателят на Европейския съвет Доналд Туск осъди руската \"агресия\" в Украйна, съобщават Радио Свободна Европа и АФП.Той припомни разкритата по-рано днес информация от Киев, че през последните 24 часа са загинали петима правителствени войници и четирима са ранени при нова ескалация на замразения конфликт в Източна Украйна.ЕС никога няма да признае незаконното анексиране на Крим, категоричен е той.Туск подчерта, че най-доброто бъдеще за Украйна и за другите страни в региона е свързано с по-тесни отношения с ЕС.Полският политик даде пресконференция в Брюксел след срещата на върха на Източното партньорство, на която участваха лидерите на Украйна, Беларус, Грузия, Армения, Азербайджан и страните членки на ЕС.Преди срещата на върха британският премиер Тереза Мей нарече Русия враждебна държава. ", "date": "2017.11.24", "title": "Туск осъди агресията на Русия в Украйна"}
{"url": "https://news.bg/crime/17-g-zatvor-za-bashta-ubil-novorodenoto-si-dete.html", "text": "Баща, убил новородената си дъщеря, получи 17 години затвор. Случаят е станал в село Игнатово, област Монтана, уточниха от прокуратурата.32-годишният В. Ангелов от 2009 г. живеел на съпружески начала със С. Ц. първоначално в село Долни Цибър, а след това в село Игнатово, област Монтана. От съжителството те имат две деца - на 7 и на 4 години. През пролетта на 2015 г. жената разбрала, че е бременна. С мъжа си решили на никого да не споделят този факт, като наедряването на майката обяснявали пред близките с с бъбречни проблеми.Вечерта на 22 юли 2015 г. Ангелов се прибрал в къщи и заварил жена му да ражда. Бебето се родило живо, плачещо и мърдащо крайниците си. Бащата изхвърлил пъпната връв, след което изнесъл новороденото момиченце в двора и го довел до летален край.Когато се върнал в къщата Ангелов заварил жена си да лежи на пода в неконтактно състояние. Той я залял с вода, опитал се да й помогне, след което потърсил медицинска помощ на телефон за спешни случаи 112.С.Ц. била приета в МБАЛ - Лом, където след проведени реанимационни мероприятия била стабилизирана. При извършения по-късно преглед, лекарите установили признаци на скорошно раждане.От заключението на съдебномедицинска експертиза на трупче на новороденото е видно, че детето е било родено доносено и жизнеспособно, без външни и вътрешни аномалии.Ангелов ще изтърпи \"лишаването си от свобода\" при първоначален \"строг\" режим.", "date": "2017.11.24", "title": "17 г. затвор за баща, убил новороденото си дете"}
{"url": "https://news.bg/world/patriarhat-na-sarbiya-prisadata-na-mladich-e-rabota-na-dyavola.html", "text": "Патриархът на Сръбската православна църква Ириней заяви, че наложената на Ратко Младич присъда е \"работа на дявола\", съобщава B92.Припомняме, по-рано тази седмица Трибуналът на ООН в Хага осъди Младич на доживотен затвор, като го призна за виновен по 10 от общо 11 обвинения, включително геноцид, престъпления срещу човечеството и военни престъпления по време на въоръжения конфликт в Босна и Херцеговина в периода между 1992 и 1995 г.Патриархът подчерта пред таблоида Alo, че за пореден път само сърбите са обвинявани за всичко, а другите са невинни.Още един сърбин беше осъден в Хага. Ние знаехме, че Ратко Младич ще бъде осъден и че всичко ще се случи по този начин, и ние, за съжаление, нищо не можем да направим, добави той.Ириней подчерта, че всичко това се случва, защото \"\".", "date": "2017.11.24", "title": "Патриархът на Сърбия: Присъдата на Младич е работа на дявола"}
{"url": "https://news.bg/society/istoritsi-prizovavat-svetiya-sinod-da-prieme-molbata-na-makedonskata-tsarkva.html", "text": "Историческият факултет на Великотърновския университет призова Светия синод да приеме молбата на Македонската църква.Припомняме, Православната църква на Македония - Охридската архиепископия, отправи молба към Българската православна църква да я признае за самостоятелна. Ако Светият синод признае Охридската архиепископия за самостоятелна, то Македонската църква ще обяви Българската православна църква за Църква-майка.В този контекст историците от университета във Велико Търново изпратиха отворено писмо до българския патриарх Неофит и до Светия синод, в което призовават молбата на Охридската архиепископия да бъде уважена, съобщи БНР.В писмото си историците посочват, че признаването на Македонската православна църква за духовна дъщеря на Българската ще даде съвременни измерения на делото на светите Климент и Наум, на цар Борис Покръстител, на архиереи, духовници и народни будители., понеделник.До този момент Македонската православна църква не е призната от нито една от останалите православни църкви. Тя обаче е потърсила признание от Българската православна Църква, което означавало, че пред България се отваря уникалния исторически шанс да признае Охридската Архиепископия, с което да се продължи политиката на сближаване между България и Македония, която започна с подписването на Припомняме, още в началото на месец септември Движение \"Възраждане\" апелира Българската православна църква да признае Охридската архиепископия за самостоятелна, защото по този начин се потвърждавало, че Македонската православна Църква всъщност е българска по произход.", "date": "2017.11.24", "title": "Историци призовават Светия синод да приеме молбата на Македонската църква"}
{"url": "https://news.bg/world/v-albaniya-konfiskuvaha-imushtestvoto-na-balkanskiya-eskobar.html", "text": "Албанската полиция иззе активите и имуществото на Клемент Балили, който е известен като Балканския Ескобар, съобщава Balkaneu.Балили e международно издирван. Десетки служители на полицията нахлуха в комплекса \"Санта Куаранта\" в Саранда след получаване на съдебна заповед за конфискация.43-годишният Балили е обвинен в международен трафик на наркотици и е издирван повече от година.През май миналата година няколко държави обявиха, че Балили е ръководител на голяма мрежа за трафик на марихуана от Албания към ЕС.", "date": "2017.11.24", "title": "В Албания конфискуваха имуществото на Балканския Ескобар"}
{"url": "https://news.bg/politics/obrichate-bolnitsite-na-gibel-gnevna-maya-manolova.html", "text": "Националният омбудсман Мая Манолова изпрати писмо до председателя на 44-ото Народно събрание Цвета Караянчева и депутатите. Манолова за трети път настоява да отпаднат текстове в проектозакона за бюджета на Националната здравноосигурителна каса (НЗОК) за 2018 г., с които се въвежда мораториум върху сключването на договори от болниците по нови клинични пътеки, съобщиха от администрацията на омбудсмана.\"Още веднъж бих искала да обърна внимание, че ако забраната за сключване на договори на болниците с НЗОК за нови дейности бъде приета, това ще доведе до финансова несъстоятелност на много от лечебните заведения, повечето от които общинска собственост, които и към момента са на ръба на оцеляването\", пише в документа.Манолова е категорична, че от това ще пострадат пациентите от съответните региони, лишени от достъп до болнична медицинска помощ. Ще пострадат и правата на работещите в сферата на здравеопазването там. Освен това \"мораториумите по същество забраняват иновациите. Ако всички сме съгласни, че здравната система се нуждае от промяна, то как може да бъде постигната такава, чрез мораториум върху промяната\", аргументира се общественият защитник.Манолова не приема и ограничението на Касата за заплащане на нови лекарства, които имат ново международно, непатентно наименование. Към момента не се предвиждат изключения от тази забрана за бюджета на Здравната каса за 2018 г.Според нея така се повишава риска за пациенти със злокачествени заболявания.\"Като национален омбудсман разбирам и подкрепям необходимостта от оптимизиране на разходите на НЗОК, но смятам, че това трябва да стане чрез ефективен контрол, а не по най-лесния начин и за сметка на правата на пациентите\", обяснява Манолова.", "date": "2017.11.24", "title": "Обричате болниците на гибел, гневна Мая Манолова"}
{"url": "https://news.bg/health/poveche-pari-za-profilaktika-iskat-ot-bls.html", "text": "Повече пари за профилактика да бъдат заделени от средствата за извънболничната помощ. За това настояват от Българския лекарски съюз, заяви председателят на съсловната организация д-р Венцислав Грозев в Добрич, цитиран от БТА.Парите ще отидат за профилактика, за майчино и детско здравеопазване. По думите му при преговорите с Националната здравноосигурителна каса за новия рамков договор са планирани 14 000 000 лева за дейностите на общопрактиекуващите лекари и 10 000 000 лева за извънболничната специализирана помощ.Според д-р Грозев трябва да се завишат цените на профилактичните прегледи, за да не се стига до заболявания, които изискват болничен престой. Хоспитализацията е най-енергоемката част от здравната система, каза председателят на БЛС.Д-р Венцислав Грозев коментира, че най-големият проблем в здравната система остава остойностяването на медицинския труд. По думите му липсата на този финансов механизъм води до огромен недостиг на лекари и особено на медицински сестри. Ако допреди 6-7 години съотношението лекари-медицински сестри бе 1 към 2.5, сега е 1 към 0.9 в полза на лекарите, обясни д-р Грозев.Ежегодно в Българския лекарски съюз подписват около 400-450 свидетелства на медици за напускане на страната. Средната възраст на лекарите в България е достигнала 55-56 години по данни на съсловната организация.", "date": "2017.11.24", "title": "Повече пари за профилактика искат от БЛС"}
{"url": "https://news.bg/world/etsb-falshivite-danni-sa-zaplaha-za-ikonomikata-kato-falshivite-novini-za-politikata.html", "text": "Фалшивите данни са толкова голяма заплаха за икономиката и финансовата стабилност, колкото и фалшивите новини за политиката.Това заяви високопоставен представител на Европейската централна банка, цитиран от Ройтерс.Членът на Управителния съвет на Европейската централна банка Беноа Кьор отбеляза, че широкоразпространените данни с ниско качество водят до риск от икономическа мания и паника.Откакто изкривени обществени възприятия могат да променят курса на валутната политика, ЕЦБ все повече разчита на мащабни анализи на новините, за да установи дали съобщението е правилно прието, поясни той.Но това, по думите му, носи риск от експеримента \"маймуна пред огледало\", имайки предвид поведенчески опит, при който не е ясно дали животното се разпознава пред огледалото или смята, че е различно животно.Както има безпокойство относно доминиращите в социалните медии фалшиви новини, така има и риск от фалшива, или най-малко с лошо качество, статистика, която да измести тази с по-доброто качество в публичния дискурс, добави Кьор в Париж.Действията на икономически агенти могат по-малко да се опират на реална деятелност и повече да клонят към мании и паники, което очевидно ще окаже отражение върху икономическата и финансова стабилност, подчерта той.", "date": "2017.11.24", "title": "ЕЦБ: Фалшивите данни са заплаха за икономиката като фалшивите новини за политиката"}
{"url": "https://news.bg/int-politics/martin-shults-tryabva-da-e-lider-na-sotsialdemokratite-no-ne-i-kantsler-sochi-dopitvane.html", "text": "Бившият председател на Европейския парламент Мартин Шулц има подкрепа да остане лидер на Германската социалдемократическа партия, но остава значително по-малко популярен като бъдещ канцлер на Германия. Това става ясно от ново социологическо допитване на Kantar Emnid, цитирано от \"Ройтерс\".70 на от членовете на Социалдемократическата партия подкрепят Шулц да остане партиен лидер засега. Ако Германия се отправи към предсрочни избори, тази подкрепа спада до 51 процента.Сред всички политическите партии 54 на сто от всички анкетирани са посочили, че не искат Шулц да бъде бъдещ кандидат за канцлер.Това е в контраст с подкрепата на мнозинството за настоящия канцлер Ангела Меркел, оставаща кандидат на партията си в следващи избори - сценарий, който 55% от анкетираните във всички партии са заявили, че биха подкрепили.В рамките на членовете на Християндемократическия съюз на Меркел и техните съюзници от Християнсоциалния съюз, 84 на сто подкрепят Меркел като бъдещ кандидат за канцлер, а 82 процента искат тя да остане лидер на Християндемократическия съюз, показва допитването.Партията на Меркел спечели парламентарните избори през септември, но коалиционните преговори с либералната Свободна демократическа партия и със Зелената партия се провалиха в неделя, което принуди социалдемократите да преосмислят позицията си за сформиране на голяма коалиция с Меркел.Ако не успее да се осъществи голяма коалиция, страната може да се отправи към предсрочни избори. Меркел също така може да се опита да управлява правителство на малцинството, който вариант набира все повече привърженици в Берлин.", "date": "2017.11.24", "title": "Мартин Шулц трябва да е лидер на социалдемократите, но не и канцлер, сочи допитване"}
{"url": "https://news.bg/int-politics/erdogan-veche-ne-e-napalno-protiv-za-dialog-s-asad.html", "text": "Турският президент Реджеп Тайип Ердоган обяви, че не е напълно против перспективата за започване на диалог с правителството в Дамаск, съобщава ДПА.\"Вратите на политиката, както знаете, са винаги отворени до последния момент\", коментира Ердоган пред репортери на борда на самолета си, на връщане от конференцията за Сирия в Русия, съобщи \"Хюриет\".Не би било справедливо, добавя той, \"да кажа, че нищо няма да излезе от този въпрос и да го отхвърля предварително\". президента Башар ал-Асад да подаде оставка, като в един момент миналата година посочи, че турското военно присъствие в Северна Сирия е предназначено да сложи край на управлението на лидера.Ердоган наскоро намекна, че продължава да държи Асад отговорен за смъртта на поне половин милион души в Сирия.Турция също така се присъедини към Русия и Иран в усилията за намаляване на насилието в Сирия. Лидерите на трите страни се срещнаха тази седмица в Сочи, където Владимир Путин се споразумя с колегите си да се проведе сирийски конгрес за национален диалог, насочен към изготвяне на нова конституция.Ердоган отново изрази категоричната си позиция срещу включването в диалога на основните сирийско-кюрдски обединения. Коментира, че Асад също е против участието на групата.\"Путин споделя чувствителността ни\" по отношение на кюрдите, коментира Ердоган. Допълва, че Съединените щати и международната коалиция, които се борят с ДАЕШ (Ислямска държава), не споделят тази позиция.САЩ си партнират с кюрдите, като основна военна сила в Сирия, в борбата с ДАЕШ.", "date": "2017.11.24", "title": "Ердоган вече не е напълно против за диалог с Асад"}
{"url": "https://news.bg/bulgaria/nyama-postradali-balgarski-meditsi-v-mali.html", "text": "Няма пострадали български медици при терористичната атака в Мали, съобщиха от Министерството на отбраната.Атентатът бе извършен в петък, 24 ноември, в Мали. Атаката е станала на голямо разстояние от базата, в която са разположени българските медици. Няма и данни за пряка заплаха за базата. Екипът от четирима български медици е в добро здраве и изпълнява своите задължения, уточниха от МО.При днешната атака загинаха най-малко трима миротворци и един малийски военнослужещ. Нападението е в северната част на а, предаде Франс прес, като се позовава на представители на мисията на ООН в Мали (MINUSMA). Има и ранени, състоянието на един от тях е критично.Припомняме, на 24 август т.г. екип от български военни медици за мина за Мали. Те участват в мисията на ЕС.Мали е държава в Западна Африка, седмата по площ страна в този континент. Граничи с Алжир на север, с Нигер на Изток, с Мавритания и Сенегал на Запад, с Буркина Фасо и Кот д'Ивоар на Юг и с Гвинея на Югозапад. Столица на Мали е град Бамако.Мали се счита за наследница на Малийската империя, но до 1960 г. е била позната като Френски Судан. Според организацията Freedom House страната е сред най-демократичните в Африка и предоставя голяма свобода на медиите.", "date": "2017.11.24", "title": "Няма пострадали български медици в Мали"}
{"url": "https://news.bg/politics/pazarat-bez-nadzor-se-izrazhda-v-sastezanie-mezhdu-hishtnitsi-spored-ninova.html", "text": "Председателят на БСП и вицепрезидент на Социалистическия интернационал Корнелия Нинова взе участие в заседанието на Съвета на световната организация, което се провежда в Барселона. На форума Нинова представи визията на българските социалисти за развитието на Европа.\"Искаме запазване и развитие на обединена Европа, която да съществува заради своите граждани, тяхното благополучие и сигурност, а не заради политическите си елити. В тази връзка трябва да дадем категоричен отговор на въпроса - икономиката ли съществува, за да обслужва гражданите или те съществуват, за да обслужват икономиката. За нас прогресивният отговор е очевиден - приоритет са гражданите. Ние тук трябва да дадем перспектива на народите си\", заяви вицепрезидентът на СИ.По думите й това е и причината от ляво да се противопоставят на тезата на десните, на неолибералните позиции, че намесата на Съюза в социалната политика трябва да бъде ограничен. \"Левицата защитаваме тезата, че ЕС може да бъде ефективен само, ако има социален дневен ред, основан на солидарност и насочен към преодоляване на неравенствата и гарантиране на равните права на всички европейци\", каза още тя.Корнелия Нинова заяви, че след три десетилетия дерегулация на пазара сме се научили на следното - пазарът, оставен без надзор от страна на обществото, може да се изроди в състезание между хищници, в което жертва е почтеният, работещ човек.\"Именно той губи работа, перспектива и смисъл. Той се оказва сведен до просто оръдие на труда, което във всеки момент може да се окаже излишно. Научили сме се и на още нещо - в тази ожесточена игра най-силни се оказват финансовите играчи, които присвояват ресурса от реалната икономика за сметка на работните места, сигурността и перспективата на гражданите\", каза още Нинова.\"Ще се борим за възстановяване на социалната Европа със следните принципи - социални права, създаване на справедлив пазар на труда, недопускане на дискриминация и неравенство на половете, спешни мерки за справяне с бедността\", обясни в заключение Корнелия Нинова.", "date": "2017.11.24", "title": "Пазарът без надзор се изражда в състезание между хищници според Нинова"}
{"url": "https://news.bg/world/pravitelstvoto-na-irlandiya-pred-risk-da-padne.html", "text": "Правителството на малцинството на премиера на Ирландия Лео Варадкар е пред риск да падне, след като опозиционната партия Фина фойл - Републиканска партия, която го подкрепя, внесе вот на недоверие срещу вицепремиера, съобщава ДПА.Варадкар, който също е лидер на партия Фина гейл, категорично заяви, че няма да изпълни исканията на Фина фойл да уволни вицепремиера Франсис Фицджералд, дори и да означава падане на кабинета му и предсрочни избори през следващия месец.Тази сутрин високопоставени представители на Фина фойл обсъдиха план за внасяне на вот на недоверие, който ще бъде дебатиран в парламента във вторник.Опозиционната партия критикува действия на Фицджералд във връзка със скандален случай, свързан с националната полиция на Ирландия.Лидерът на Фина фойл Майкъл Мартин каза пред националната медия RTE, че парламентът е \"бил подведен много пъти\" във връзка с този случай.Доверието е накърнено, изтъкна той и добави, че партията му не иска избори.Мартин подчерта, че е телефонирал на премиера, за да му каже, че \"казусът ще навреди на доверието и на сключеното споразумение\".След проведените през миналата година парламентарни избори двете основни партии сключиха споразумение. Фина фойл подкрепя дясноцетристкото правителство на малцинството на Фина гейл. Според Мартин, ако вицепремиерът подаде оставка, в страната няма да се провеждат предсрочни избори.", "date": "2017.11.24", "title": "Правителството на Ирландия пред риск да падне "}
{"url": "https://news.bg/world/nyama-da-igraem-vazprepyatstvashta-rolya-uveri-martin-shults.html", "text": "Лидерът на Социалдемократическата партия Мартин Шулц обяви, че няма да играят възпрепятстваща роля в Германия, съобщава Forexlive.Той обаче подчерта, че няма да има автоматичен напредък към разговори за коалиция.Шулц добави, че за да влязат в коалиция с консерваторите на Меркел, ще е необходим гласът на членовете на партията.Вчера се спекулираше, че Шулц ще подаде оставка като лидер на социалдемократите заради натиск в партията. Членове на партията призовават за преговори с християндемократите, което Шулц многократно отхвърля по-рано.Лидерът на социалдемократите опроверга, че напуска поста.Генералният секретар на Социалдемократическата партия Хубертус Хайл заяви, че са готови да преговарят с консерваторите от Християндемократическия съюз (ХДС) на канцлера Ангела Меркел и техните съюзници от Християнсоциалния съюз (ХСС) за сформирането на ново правителство.По-рано германският президент Франк-Валтер Щайнмайер призова през следващата седмица да се проведе среща между Меркел, Шулц и Хорст Зеехофер, лидер на Християнсоциалния съюз.", "date": "2017.11.24", "title": "Няма да играем възпрепятстваща роля, увери Мартин Шулц"}
{"url": "https://news.bg/economics/evropa-strada-ot-nedostig-na-it-spetsialisti-spored-mariya-gabriel.html", "text": "В Европа има голям недостиг на специалисти в сферата на информационните и комуникационните технологии. Недостигат около 300 000 ИТ специалисти. Това заяви европейският комисар по цифрова икономика и общество Мария Габриел по време на откриването на националната програма \"Обучение за ИТ кариера\". Форумът е част от Европейската седмица на професионалните умения.Според Габриел липсата на ИТ специалисти е голямо предизвикателство за Европа. За това все повече хора трябва да се ориентират към този сектор.Според анализ, представен от еврокомисаря, до 2020 година в Европа ще са необходими 500 000 ИТ специалисти. Междувременно 40% от фирмите в сектора заявяват, че имат сериозни трудности при търсенето на такива специалисти.\"След 2020 година 90% от работните места ще изискват основни цифрови умения\", обясни още Габриел. По думите ѝ към днешна дата от активната работна сила в Европа само един човек на трима души притежава нужните качества за ИТ специалист и отговаря на изискванията на фирмите.На форума присъстваше и министъра на образованието Красимир Вълчев. Той разясни, че в програмата са включени пет професионални гимназии и четири висши училища. По думите му с програмата се цели разширяването на броя на софтуерни специалисти у нас.В рамките на тазгодишната програма ще участват 250 ученици, които са били избрани измежду 1 200 кандидатствали. Предвижда се през следващата година обхватът на програмата да бъде разширен. Самото обучение по програмата продължава 3 години. Учениците започват курса в 9 клас и го приключват в 11 клас. Занятията ще се провеждат през почивните дни и ваканциите. Присъствието на курсовете е виртуално - те ще се провеждат онлайн.", "date": "2017.11.24", "title": "Европа страда от недостиг на ИТ специалисти според Мария Габриел"}
{"url": "https://news.bg/society/kralev-obyavi-usloviyata-za-naem-na-stadion-balgarska-armiya-i-pancharevo.html", "text": "Министърът на младежта и спорта Красен Кралев обяви на брифинг условията на конкурса за отдаване под наем на стадион \"Българска армия\" и спортно-тренировъчна база на Панчарево.Двете спортни бази се отдават под наем от новосъздаденото дружество \"Сердика спортни имоти\" ЕАД за срок от 10 години, като при промяна на законодателството договорът може да се удължи без провеждане на нов конкурс. Началната месечна наемна цена за базите, е в размер на 60 000 лв. лева без ДДС, като направените от участниците предложения не могат да бъдат по-ниски от нея. Цената е определена на база общата оценка от близо 40 000 000 лв. на двата имота, направена от лицензиран независим оценител при апортирането на имотите в \"Сердика спортни имоти\" ЕАД. Бъдещият наемател има право да прави инвестиции, които ще могат да се приспадат от наемната цена, при строго въведени процедури и изисквания с цел да не се допускат злоупотреби.Друго основно финансово условие в конкурса е минималната инвестиция в базите за целия срок на договора да е на стойност 1 000 000 лева без ДДС, като сумата трябва да бъде разпределена в процентно съотношение 70% за ст. Българска армия и 30% за спортен комплекс \"Панчарево\". Тази инвестиция не подлежи на приспадане от дължимите месечни наемни вноски.\"Изискването е заложено с цел да се гарантира, че в обектите ще се реализират инвестиционни намерения\", съобщи министър Кралев. Инвестиционната програма на кандидатите ще бъде подложена на оценяване от страна на конкурсната комисия с оглед вида инвестиции, тяхната стойност и срока за изпълнението им и този анализ ще бъде част от методиката за класиране.Бъдещият наемател е длъжен да плати авансово част от наемната цена на 4 равни вноски до края на 2020 г. Общата сума на авансовото плащане е 800 000 лв., като с нея ще бъде обезпечено заплащането на дължимата към момента към Столична община такса смет и данък сгради за двата имота. Наемателят трябва да заплаща ежемесечно всички разходи за ползване на обектите.Според документацията, за да участват в конкурса кандидатите трябва да отговарят на основни изисквания за допустимост. Първото основно изискване е кандидатите да са футболен клуб, който е регистриран като юридическо лице по Закона за юридическите лица с нестопанска цел (ЗЮЛНЦ) или по Търговския закон и да отговаря на изискванията за спортен клуб, определени от Закона за физическото възпитание и спорта. Кандидатите трябва да бъдат членове на БФС. Всеки кандидат трябва да заплати предварително депозит за участие в размер на 100 000 лв., като размерът му е съобразен с останалите финансови условия на конкурса. Участниците не трябва да имат задължения към \"Сердика спортни имоти\" ЕАД, НАП, държавата и общината.Въведени са и специални изисквания за участие, които се налагат от специалния характер на отдаваните под наем обекти. По думите на спортния министър тези изисквания целят да гарантират, че бъдещият наемател ще стопанисва обектите по предназначение и ще реализира необходимите инвестиционни намерения.Участниците в конкурса трябва да притежават необходимия професионален опит и техническа възможност за обезпечаване на дейността, дългосрочна стратегия за модернизация и ползване на обекта. Участниците трябва да представят инвестиционна програма и икономическа обосновка за стопанисване на базите, които да гарантират своевременно заплащане на наемната цена или инвестициите за подобряване на базите за срока на действие на договора.Участниците трябва да имат уставен капитал не по-малко от 5 000 000 лева и да са реализирали общо за последните 3 финансово приключени години (2014 г., 2015 г. и 2016 г.) оборот в размер не по-малък 15 000 000 лв. без ДДС. В случай, че участникът е лице, регистрирано по ЗЮЛНЦ, за него не важи изискването за уставен капитал.\"Търсим ясни гаранции за инвестиции, произход на капитала и икономическа история, защото това са минималните условия, които могат да гарантират стабилност\", заяви министър Кралев.Той даде пример с обявеното в несъстоятелност дружество ПФК ЦСКА АД, което не е направило необходимите инвестиции и е оставило задължения за такса смет и данък сгради.\"Тези критерии гарантират, че наемателят, който ще вземе за ползване имотите, ще бъде добър стопанин. Условията гарантират държавния интерес. Аз съм министър на младежта и спорта и ме интересува държавният интерес да бъде гарантиран\", категоричен е Красен Кралев.Комплексната оценка на подадените предложения ще бъде формирана от Предложена цена, Инвестиционна програма и Обществен принос и стратегия, чиято максимална стойност е съответно 60, 30 и 10 точки.Заявления за участие в конкурса и предложения се подават до 17:00 ч. на 11 декември 2017 г. в деловодството на \"Сердика спортни имоти\" ЕАД. Подадените документи ще бъдат отворени публично в 11:00 часа на 13 декември 2017 г. в зала \"Родина\" на национален стадион \"Васил Левски\".Класирането ще бъде обявено от комисия, назначена от изпълнителния директор на \"Сердика спортни имоти\" ЕАД до 3 януари 2018г., а договорът следва да се сключи до 10 януари 2018г.Решението за обявяване на конкурса е качено на интернет страницата на Министерството на младежта и спорта.", "date": "2017.11.24", "title": "Кралев обяви условията за наем на стадион \"Българска армия\" и \"Панчарево\""}
{"url": "https://news.bg/int-politics/v-kosovo-arestuvaha-lidera-na-opozitsiyata-i-oshte-dvama-deputati.html", "text": "Полицията в Косово е арестувала лидера на опозицията и двама други депутати, обвинени в разстройването на работата на предишния парламент със сълзотворен газ и насилствени действия, съобщава \"Асошиейтед прес\".Албин Курти, Доника Кадай Буюпи и Албулена Хаджиу от лявата Партия за самоопределение са били арестувани, докато са влизали в сградата на парламента. Властите твърдят, че причината за ареста е, че тримата не са се явили в съда по делото срещу тях за стореното от тях в парламента.Полицията е използвала сълзотворен газ за разпръсването на поддръжници на опозицията, опитващи се да блокират полицейската джипка, която откарала Курти.Визар Имери, който е лидер на Партията за самоопределение, заклейми \"бруталния арест на тримата депутати въз основа на политически заповеди\" и го смята за \"продължение на цялостното преследване на \"Самоопределение\" през последно време\".След подписването на споразумението с Черна гора за уточняване и прокарване на общата им граница през август 2015 г., опозицията оспори сделката, изтъквайки, че Косово отстъпва територия - твърдение, което беше отхвърлено от предишното правителство и международни експерти.Протестиращите нарушиха работата на парламента, използвайки сълзотворен газ, шумни свирки и хвърляйки бутилки с вода.Одобряването на сделката е предварително условие за движение без визи на гражданите на Косово в страните от Шенген.", "date": "2017.11.24", "title": "В Косово арестуваха лидера на опозицията и още двама депутати"}
{"url": "https://news.bg/politics/promenyat-iziskvaniyata-za-noviya-iztrebitel.html", "text": "Променят изискванията за придобиване на нов тип боен самолет за българската армия, заяви във Велико Търново заместник-министърът на отбраната Атанас Запрянов, цитиран от БНР.В новите условия ще бъде включена и опция с бонуси за нови самолети. Остават вариантите за американските F-16 и шведските \"Грипен\", поясни Запрянов.Темата е била обсъдена с командира на Военно въздушните сили (ВВС) генерал-майор Цанко Стойков. Бюджетът за бойните самолети остава 1,5 милиарда лева, поясни зам.-военният министър.В проекта за инвестиционен разход ще бъде отворена възможност не само за \"втора ръка\" F-16, но и за нови самолети F-16.Проектът за придобиване на нов тип изтребител ще бъде разширен, но няма да бъде променян от гледна точка на модификациите самолети, които могат да бъдат доставени.След като бъде утвърден от Народното събрание промененият проект за инвестиционен разход, ще бъдат коригирани и \"изискванията за предложение\". Това ще стане до януари. Промененото изискване отново ще бъде изпратено на държавите, които може да доставят самолети и състезанието продължава, обясни зам.-министърът.За другия проблем след дългогодишната реформа в армията - недостига на кадри, Атанас Запрянов обяви, че от военното министерство подготвят промяна да върнат съкратените офицери през последните 10 години. Увеличава се и приемът на курсанти във висшите военни училища.Дисбалансът с окомплектоването на кадрите става критичен за боеспособността на армията, заяви заместник-министърът.\"Най-голяма е нуждата в Сухопътните войски, (които са най-многобройни сред видовете въоръжени сили - б.р.). В бойните формирования тази нужда става вече критична. Когато недокомплектът с офицерски кадри в едно формирование надхвърли 20%, вече нещата са сериозни.Като начин за привличане на кадри от министерството планират освен увеличението на заплатите в армията и разширяване на социалния пакет. Зам.-министърът обяви, че отново се планира и да започне изграждането на жилища в райони с отпаднала необходимост за армията.", "date": "2017.11.24", "title": "Променят изискванията за новия изтребител"}
{"url": "https://news.bg/health/ananiev-savetva-roditelite-v-rakovski-da-vnimavat-za-higienata-na-detsata-si.html", "text": "Хепатит А в област Пловдив не е от замърсени храна или вода, а само заради неспазване на лична хигиена, съобщава БНТ. Това каза по време на парламентарния контрол министърът на здравеопазването Кирил Ананиев в отговор на въпрос, свързан с повишаването на броят на заболелите.Пикът на заразата е отминал, от 21 ноември до днес има само един регистриран случай на хепатит А - в община Раковски, обясни здравният министър. От юли до октомври на територията на община Раковски е имало два епидемични взрива с общо 144 заболели от хепатит А, като 105 от тях са били деца до 15-годишна възраст. Инфекцията е била пренесена от с. Милево.Случаите протичат предимно в лека форма, но всички са били хоспитализирани с цел ограничаване на контактите.Министър Ананиев призова родителите, живеещи в общината, да обърнат по-голямо внимание на хигиената на децата си.", "date": "2017.11.24", "title": "Ананиев съветва родителите в Раковски да внимават за хигиената на децата си"}
{"url": "https://news.bg/int-politics/severna-koreya-otstrani-granicharite-sled-byagstvoto-na-voynika.html", "text": "Северна Корея изглежда е подменила всичките си граничари в съвместно патрулираната с Южна Корея гранична зона, известна като Демилитаризираната зона, където севернокорейски войник избяга през миналата седмица под дъжд от куршуми, съобщават южнокорейските медии.Министерството на отбраната на Южна Корея не би могло да потвърди информацията, в която се цитира неназован източник от южнокорейските специални служби, който твърди, че имало \"знаци\", че Северна Корея е заменила цялата си охрана от 35 до 40 мъже в Демилитаризираната зона между двете страни, която е известна като най-строго охраняваното място в света.Отбелязва се още, че КНДР изглежда временно е затворила мост, по който беглецът шофираше военен джип, за да достигне границата, преди драматичното му бягство пеша в понеделник.Избягалият севернокорейски войник се възстановява от множеството получени огнестрелни рани в южнокорейска болница. При оперирането му в храносмилателната му система беше открит червей с размер 27 см.", "date": "2017.11.24", "title": "Северна Корея отстрани граничарите след бягството на войника"}
{"url": "https://news.bg/regions/slabo-zemetresenie-e-useteno-v-shumen.html", "text": "Слабо земетресение беше регистрирано край Шумен. Трусът е бил с магнитуд от 2.8 по скалата на Рихтер.Според информация на Европейско-средиземноморския сеизмологичен център земетресението е било точно в 14 часа и 13 минути. Трусът е бил на дълбочина от 2 километра.Земетресението е регистрирано на 7 километра югозападно от Плиска и на 13 километра източно от Шумен.Трусът е бил усетен в Шумен и Мадара, предимно по високите етажи на жилищните сгради, предаде БНР.", "date": "2017.11.24", "title": "Слабо земетресение е усетено в Шумен"}
{"url": "https://news.bg/society/bchk-sabra-nad-5-000-lv-za-postradalite-v-katastrofata-kray-s-mikre.html", "text": "Към 25 ноември, петък, по дарителската инициатива на БЧК за подпомагане на хората, пострадали при , област Ловеч, са събрани над 5 000 лв. Събраните пари ще бъдат дарени за лечението и възстановяването на пострадалите незрящи хора от Перник.Кампанията продължава. Всеки, който има възможност да дари средства за подпомагането на пострадалите хора при тежката катастрофа, може да подкрепи  на следната банкова сметка:БЪЛГАРСКИ ЧЕРВЕН КРЪСТ УНИКРЕДИТ БУЛБАНК IBAN: BG64UNCR9660 1010 6880 21 BIC: UNCRBGSF Фонд \"Милосърдие\" За пострадалите незрящи граждани на Перник при пътния инцидент край с.Микре, ЛовешкоПрипомняме, на 17 ноември, петък, 9 души загинаха, а 20 бяха ранени при тежката катастрофа по пътя София - Варна, в района на село Микре, област Ловеч. Тогава се удариха автобус и тежкотоварен камион. Пътниците в автобус са от Съюза на слепите в България. Те се прибирали от екскурзия към Перник.Заради тежките произшествия в района се предвижда ", "date": "2017.11.24", "title": "БЧК събра над 5 000 лв. за пострадалите в катастрофата край с. Микре"}
{"url": "https://news.bg/crime/do-10-g-zatvor-grozi-biyacha-ritnal-pensionerka-na-avtobusna-spirka-v-burgas.html", "text": "Районната прокуратура в Бургас повдигна обвинение спрямо Живко К., който преби възрастна жена на автобусна спирка в Бургас.25-годишният Живко е подсъдим за това, че на 9 май тази година в бургаския квартал \"Изгрев\" нанася удар с крак в областта на таза на възрастна жена. Действието се развива на автобусна спирка и е заснето от охранителна камера. Припомняме, видеото с деянието на Живко се разпространи изключително бързо в интернет пространството.Вследствие на удара възрастната жена получава средна телесна повреда, изразяваща се в закрито счупване на дясно бедро, което е довело до трайно затрудняване на движението на десен долен крайник. Престъплението е извършено по хулигански подбуди.Срещу Живко е повдигнато обвинение по член 131, ал. 1, т. 12 от Наказателния кодекс. Спрямо обвинението прокуратурата може да поиска наказание затвор за срок от 3 до 10 години.Припомняме, около 15.00 ч. на 9 май 2017 г. пострадалата В. К. чакала автобус на спирката пред блок № 61 в ж.к. \"Изгрев\", Бургас. По същото време на същото място се намирал и подсъдимият Живко К. Той чакал автобус, седейки на пейка на спирката и държейки пластмасова чаша с кафе. Пострадалата също седнала на пейката. Изведнъж обаче подсъдимият изхвърлил чашата с кафе на тротоара, поради което пострадалата го погледнала. Живко К. се ядосал и безпричинно ѝ отправил репликите \"Махай се!\", \"Ставай!\", \"Изчезвай!\". Пострадалата се изплашила и застанала да чака автобуса права. Няколко минути след това, подсъдимият станал от пейката и без да казва нищо на пострадалата я ударил с крак в областта на таза. Вследствие на удара, пострадалата паднала на земята и започнала да вика от болка. Тези действия на подсъдимия били възприети от чакащите на спирката лица, които се възмутили и скандализирали от неговото поведение. Веднага след това Живко К. взел камък и замахвайки с него започнал да обижда пострадалата и да ѝ се заканва, че ще ѝ счупи зъбите. Около пострадалата се събрали няколко човека, които се развикали и подали сигнал на тел. 112. Подсъдимият се качил на следващия пристигнал автобус.Припомняме и че имаше съмнения, че Живко не е осъзнавал какво прави в момента на деянието, защото е болен от шизофрения. Според заключението на съдебната експертиза обаче макар и да страда от \"параноидна шизофрения\", в момента на извършване на побой, Живко е бил в \"терапевтична ремисия\". Той е бил в състояние да разбира какво прави и да ръководи постъпките си.Районният съд вБургас е насрочил заседанието по делото срещу Живко на 4 декември от 14:30 часа.", "date": "2017.11.24", "title": "До 10 г. затвор грози бияча, ритнал пенсионерка на автобусна спирка в Бургас "}
{"url": "https://news.bg/society/grazhdani-agitirat-za-zabrana-na-fermite-za-tsenni-kozhi-u-nas.html", "text": "Граждани организираха информационна кампания в подлеза на Софийски университет в столицата по повод Световния ден без кожи. Той се отбелязва в над 200 държави по целия свят. У нас се чества за втора година.Исканията са за забрана на фермите за ценни кожи в България, които са и законово неуредени.Протестиращите припомниха, че в най-голямата ферма за норки до село Маджерито условията за отглеждане са много лоши, вследствие на което по животните има много рани от ухапвания и дерматологични проблеми. По думите на природолюбителите не си и личи да се полагат необходимите грижи за животните.С информационната кампания се цели още да бъдат набрани средства за юридически консултации, за да може да бъдат изготвени и предложени на народните представители промени в законите, които разглеждат правата на животните. Средства се събират и за провеждане на гражданска инициатива с искане за забрана за отглеждане на животни с ценни кожи у нас.Инициативата издигна плакати \"Не! На фермите за ценни кожи\", \"В България стотици хиляди норки живеят в агония и очакват своята смърт в името на модата и печалбите от нея\".Предстои да се направи и национално проучване, което ще установи какво е мнението на хората по проблема. Такива вече са провеждани в редица страни, като резултатите са 75% от населението е \"За\" забрана на отглеждане на животни за ценни кожи.Утре гражданите организират демонстрация пред фермата за норки в село Маджерито. От инициативата се надяват и у нас да се въведе забрана за отглеждане на животни за ценни кожи както в Германия, Чехия, Великобритания, Хърватска, Австрия.", "date": "2017.11.24", "title": "Граждани агитират за забрана на фермите за ценни кожи у нас"}
{"url": "https://news.bg/world/nyama-da-dostavyame-orazhiya-na-siriyskite-kyurdi-uveril-tramp-erdogan.html", "text": "Президентът на Турция Реджеп Ердоган и американският лидер Доналд Тръмп обсъдиха проведената по-рано тази седмица среща в Сочи, продължаващата криза в Сирия и регионални проблеми.Това съобщиха източници от турското президентство, цитирани от \"Дейли сабах\".По време на телефонния разговор Тръмп също е повдигнал и въпроса за задържаните двама местни служители в американското консулство в Истанбул за връзки с гюленистите.Ердоган пък е разкритикувал действията на САЩ да подведат под отговорност 15 турски охранители по време на визитата му във Вашингтон през май, когато настъпиха сблъсъци с кюрдски протестиращи. Той определил действията на Вашингтон като \"недемократични\".Ердоган написа в \"Туитър\" след разговора, че дискусията е била \"продуктивна\". Прессекретарятът публикува и снимка.По време на разговора са присъствали външният министър, шефът на разузнаването, главният съветник на Ердоган и личният му секретар.Външният министър на Турция Мевлют Чавушоглу заяви, че по време на телефонния разговор Тръмп е уверил, че САЩ повече няма да доставят оръжия на сирийските кюрди.По-рано днес Тръмп написа в \"Туитър\", че ще разговаря с Ердоган за Близкия изток. Преди два дни лидерите на Русия, Турция и Иран проведоха среща в Сочи, на която обсъдиха бъдещето на Сирия.", "date": "2017.11.24", "title": "Няма да доставяме оръжия на сирийските кюрди, уверил Тръмп Ердоган"}
{"url": "https://news.bg/crime/obviniha-dvama-za-potanaliya-prez-2004-g-korab-hera.html", "text": "Софийската градска прокуратура привлече като обвиняеми Милен Балчев и Стефчо Минчев за .Според обвинението в периода 23 юли 2002 г. - 13 февруари 2004 г. в град Варна двамата са допуснали да се повреди и да потъне моторен кораб \"Хера\", като деянието е окачествено като престъпление по транспорта, при което е последвала смъртта на 19 моряци при потъването на кораба \"Хера\" на 13 февруари 2004 година.Към посочения период Милен Балчев е бил генерален директор и ръководител \"Експлоатация\" на фирма \"Провидънс шипинг енд трейдинг\" ООД. Съгласно стандартен договор за мениджмънт това дружество е менажирало моторен кораб \"Хера\", , плаващ под юрисдикцията на Правителството на Кралство Камбоджа. Милен Белчев е бил и пълномощник на собственика на фирма \"MAESTRA SHIPPING S.A.\".През същия период Стефчо Минчев изпълнявал длъжността \"Технически директор\", ръководител \"Материално техническо снабдяване\", ръководител на бреговата структура на търговско дружество \"Провидънс шипинг енд трейдинг\" ООД и ръководител \"Морски операции\".Обвинението гласи, че за времето от 23 юли 2002 г. до 13 февруари 2004 г. двамата обвиняеми в съучастие са допуснали да се повреди моторен кораб \"Хера\", като не извършили необходимия ремонт и отказали извършването на планирани ремонтни дейности.На 2 септември 2002 г. във Варна двамата обвинени приели без забележки и последващи рекламации ремонта на моторен кораб \"Хера\". Те написали и акт за край на ремонта. Същевременно разследването е установило, че в хода на ремонтните дейности е била извършена замяна на листове ламарина от палубната обшивка и дънния настил с други ламарини, чиято дебелина е била по-малка от редуцираните остатъчни дебелини спрямо новите построечни такива.В края на месец август 2003 г., след извършването на класификационен преглед във Варна, двамата възложили и допуснали извършването на преустройство на кораба чрез свалянето на 16 броя товарни стрели с прилежащото им оборудване, като не уведомили упълномощената от Камбоджанския корабен регистър класификационна организация - Български корабен регистър (БКР). Тези действия били и в нарушение на Международната конвенция за безопасност на човешкия живот на море от 1974 г. (SOLAS) и Протокола към нея от 1988 г., ратифицирани от Република България и Кралство Камбоджа.До 13 февруари 2004 г., след извършените ремонти и конструктивни промени на моторен кораб \"Хера\", двамата обвинени не са снабдили капитана на кораба с актуална \"Информация за устойчивостта на кораба за капитана\" в нарушение на Правило 22, глава 1-2 на Международната конвенция за безопасност на човешкия живот на море от 1974 г. и Протокола към нея от 1988 г.Най-общо според заключението на проведените множество експертизи, включително и в Института по хидродинамика и аеродинамика към БАН (ИХА), причините за потъването на кораба са следните:В резултат на описаните ремонтни работи и конструктивни промени е било влошено якостното състояние на конструкцията на кораба и така бурята, на която той е бил подложен на 13 февруари 2004 г., е причинила деформация повече от допустимата в корпуса (в района на първия хамбар). От това е последвало разхлабване на крепежа на люковото закритие на хамбара, при което в него е навлязла голяма маса морска вода. Водата и въглищата, с които е бил натоварен \"Хера\" са образували течна смес. При бурята и въздействието от нея, на което е бил подложен плавателния съд, движението на тази смес в товарната част на кораба е довело до загуба на устойчивост, накланяне на носовата част във водата и последвало потъване на \"Хера\".Припомняме, делото за потъването на \"Хера\" беше образувано на 16 февруари 2004 г., непосредствено след потъването на плавателния съд. В хода на разследването са извършени множество следствени действия, събрани са документи, разпитани са свидетели, назначени са множество експертизи и е извършен и следствен експеримент. На 19 февруари 2010 г. разследването по делото беше спряно, тъй като не бяха събрани категорични доказателства за самоличността на извършителя.Двамата обвиняеми са с мярка за неотклонение \"Подписка\", като им е наложена от наблюдаващия прокурор забрана да напускат пределите на страната.", "date": "2017.11.24", "title": "Обвиниха двама за потъналия през 2004 г. кораб \"Хера\""}
{"url": "https://news.bg/politics/borisov-po-dobre-e-da-sme-na-edin-savet-na-edna-masa.html", "text": "\"Във всички случаи е по-добре, когато сме на един съвет, на една маса.\"Така премиерът Бойко Борисов коментира пред журналисти в Брюксел петата Среща на високо равнище по Източното партньорство на Европейския съюз.Като пример за положителната практика на тези съвети Борисов изтъкна това, че в рамките на тях президентът на Армения и президентът на Азербайджан да седят заедно и да водят един добър диалог. И е по-добре да пият кафе, отколкото армиите им да се блъскат, примерно в Нагорни Карабах.\"Черно море е едно прекрасно място. То може да стане място където да минават газопроводи, може да има пристанище, може да има бизнес, има огромни възможности\", добави премиерът. Той изказа надеждата си да задълбочаваме отношенията си с Украйна, Молдова, Армения. Черно море е регион, който търпи връзка с Дунава и оттам и с Дунавската стратегия, припомни Борисов.Бойко Борисов беше пресрещнат обаче с въпроса дали от Източното партньорство е заплашена Русия, на което той отговори: \"Русия не е от държавите които се плашат, поне от това което съм чел...\" Борисов отново изтъкна, че всичко, което е постигнато в рамките на източното партньорство, е дело на огромен труд, доста компромиси, но и никой не е идеален.\"Във всички случаи е по-добре когато сме на един съвет, на една маса - да се дискутират проблемите, в диалог и по един европейски начин\", заяви Борисов.Премиерът е оптимист за това, което се случва по време на нашето председателство и се надява източното партньорство да продължи. \"Надявам се този климат, по-добре да сме заедно, отколкото да отсъстват хора в преговорите, да бъде приложен и в Западните Балкани\", заяви по другата актуална тема Борисов.По отношение на  и сложността на преговорите, Бойко Борисов заяви, че истински се надява на Мишел Барние, който е \"един изключителен дипломат, да успее да си свърши работата\".На 11 декември ще се проведе среща с Тереза Мей и министри от Великобритания, стана ясно от думите на Борисов. Надеждата е да се поддържат едни добри отношения между държавите и заради бизнеса, и заради студентите ни в Англия. Борисов не пропусна да отбележи и че в последните години много англичани вече живеят у нас. Във всеки случай Великобритания е изразила желанието си нивото на сътрудничество между служибте на двете държави да продължи да бъде високо.Във всеки случай Брекзит не е добра ситуация, повтори отново Борис: \"Не е добре за ЕС да излезе една от най-мощните икономики. Но така са решили, така ще направим.\"\"С Ангела се прегърнахме да й дам кураж, дано състави правителство, защото докато Германия е блокирана, нищо не върви както трябва\", каза още премиерът.", "date": "2017.11.24", "title": "Борисов: По-добре е да сме на един съвет, на една маса"}
{"url": "https://news.bg/society/vse-poveche-hora-predpochitat-metroto-tramvaite-i-troleybusite.html", "text": "66 милиона пътници са използвали градския електротранспорт в страната (метро, трамвай, тролейбус) за месеците юли, август и септември тази година. Това сочат предварителни данни на Националния статистически институт (НСИ) за превозените пътници през третото тримесечие на 2017 година.През месеците юли, август и септември тази година общо 65 милиона и 957 хиляди пътници са използвали метро, трамвай и тролейбус. Спрямо същия период от време на миналата 2016 година по този показател се наблюдава увеличение на пътниците с 16 милиона и 839 хиляди. Увеличение е регистрирано при всички видове електротранспорт, като то е най-голямо при тролейбусните и трамвайните превози. Предварителните данни на НСИ сочат, че при сухопътния транспорт в страната също се наблюдава увеличение на превозените пътници. Сухопътният пътнически транспорт включва превоза на пътници с превозни средства на железопътния и автобусния транспорт с българска регистрация. За през третото тримесечие на 2017 г. над 110 млн. души са били превозени със сухопътен транспорт в страната. Спрямо същия времеви интервал на 2016 година по този показател се наблюдава увеличение с 10%. Увеличението се дължи на по-големия брой превозени пътници при вътрешните превози. При автобусния транспорт се наблюдава увеличение от 10.5%, докато при железопътния - намаление с 0.2%.Намаление се наблюдава при пътниците, избрали водния транспорт. Водният транспорт включва превоза на пътници и товари и извършената работа с морски и речни плавателни съдове с българска регистрация. При този вид транспорт превозените пътници за третото тримесечие на 2017 година са по-малко от 7 хиляди. Намалението се дължи основно на по-малкия брой превозени пътници при международните превози на морския транспорт.Общите данни от видовете транспорт за юли, август и септември 2017 г. спрямо предходното тримесечие сочат, че превозените пътници от пътническия транспорт (сухопътен, воден и градски електротранспорт) се увеличават с 1.9% спрямо второто тримесечие на 2017 година.Спрямо юли, август и септември 2016 г. превозените пътници от пътническия транспорт (сухопътен, воден и градски електротранспорт) се увеличават със 17.9%.", "date": "2017.11.24", "title": "Все повече хора предпочитат метрото, трамваите и тролейбусите"}
{"url": "https://news.bg/world/otkriha-pet-choveshki-tela-na-brega-na-gratski-ostrov-svarzvat-gi-s-gyulenistite.html", "text": "Телата на двама души са открити на брега на гръцкия остров Лесбос. След идентифицирането им е установено, че са заподозрени за връзки с организацията на проповедника Фетхуллах Гюлен, който е обвиняван от Анкара в тероризъм и в организирането на неуспешния опит за преврат през юли 2016 г., съобщава \"Хюриет\".Също така са открити телата и на три деца. Петимата загинали са от едно семейство. Бащата е 40-годишният Хюсеин Маден, преподавател по физика, а съпругата му е 36-годишната Нур Маден, учителка в детска градина.Те са уволнени след издаването на указа за извънредно положение в Турция след опита за пуч. Турските власти са ги обвинили, че членуват в терористична организация.Семейството се опитало да достигне до Гърция с лодка преди 20 дни.", "date": "2017.11.24", "title": "Откриха пет човешки тела на брега на гръцки остров, свързват ги с гюленистите"}
{"url": "https://news.bg/world/ruski-miliarder-prevrashta-bivsh-ostrov-na-onasis-v-oazis-za-bogati.html", "text": "Гръцкото правителство одобри инвеститорски план на руския милиардер Дмитрий Риболовлев на историческия остров Скорпиос, информира Greek Reporter.Йонийският остров, който преди беше частна собственост на известния гръцки милиардер Аристотел Онасис, е закупен от Риболовлев през 2013 г.Оттогава островът се управлява от дъщерята на руския милиардер Екатерина.Руският богаташ закупи острова от Атина Онасис - внучка на известния грък. Според разпространяваната информация сделката е за 120 милиона евро.Инвеститорските планове, които са на обща стойност повече от 180 милиона евро, включват строителство на луксозни вили, ресторанти и спа центрове за богат и известни гости. Също така се отделят средства и за инфраструктура.Министърът на икономиката Димитри Пападимитриу заяви, че са одобрили плановете, подчертавайки факта, че Гърция насърчава чуждестранните инвестиции.Остров Скорпиос е закупен от Онасис през 1962 г. Тогава той е платил 3,5 милиона драхми, което е равнозначно на около 10 000 евро.Шест години по-късно Онасис се жени за Джаки Кенеди, вдовица на убития президент на САЩ Джон Кенеди през 1963 г.След смъртта на гръцкия милиардер островът е завещан на дъщеря му Кристина, която умира от сърдечен удар на 37 г. през 1988 г. Островът е завещан на Атина - дъщеря на Кристина.", "date": "2017.11.24", "title": "Руски милиардер превръща бивш остров на Онасис в оазис за богати"}
{"url": "https://news.bg/politics/valentin-radev-ne-mozhe-da-prashta-politsay-na-vsyaka-otsechka.html", "text": "За това, което се случва по пътищата, има много други отговорни институции преди МВР. Тази позиция изрази в кулоарите на парламента вътрешният министър Валентин Радев за войната по пътищата. Не може ведомството да праща полицаи на всяка отсечка, други мерки са нужни, каза той.Отговорност носят институциите, в чиито ресор е състоянието на пътищата. Отговорност носят и тези, които подготвят водачите. Радев настоява всеки да си поеме отговорността, като включително заяви, че това е и въпрос на възпитание.Тази отговорност е обща, категоричен е МВР шефът. Само за миналата седмица загиналите на пътя са 31.По думите му няма завишаване на убийствата. Няма нещо, което да е тенденция, изтъкна силовият министър в отговор на въпрос дали МВР има данни за увеличаване на престъпността в последно време.Припомняме, че вчера, шефът на \"Пътна полиция\" комисар Бойко Рановски коментира, \"ние сме един основен фактор, който може да повлияе чрез контрола, , на , на , където стават тежки катастрофи, да има постоянно полицейско присъствие\".\"Статистика показва, че 96% от катастрофите стават по вина на водачите.Основният фактор, който влияе на пътно-транспортната обстановка това е поведението на водача на пътя, но то се изгражда през годините преди той да е станал водач. След това стигаме до обучението, което не е на необходимото ниво - има и хора, които не ги обучават както трябва\", обясни шефът на \"Пътна полиция\".\"Предлагат се шофьорски курсове за 300 лв., което е нереална цена, за да се проведе курс по всички правила и изисквания. Това са курсове, които се провеждат фиктивно и тези хора излизат необучени. След това излизат на пътя и се вижда какво се случва, каза още шефът на \"Пътна полиция\", допълни комисар Рановски.", "date": "2017.11.24", "title": "Валентин Радев не може да праща полицай на всяка отсечка"}
{"url": "https://news.bg/crime/prerazglezhdat-prisadite-na-ohranitelite-ubili-chovek-vav-varnenski-mol.html", "text": "Присъдата към тримата охранители от \"Гранд мол Варна\" за убийство на 52-годишния Нягол Петров, извършено на 14 март 2015 г. се разглежда на въззивен контрол пред Варненския апелативен съд, съобщиха от съда.  Варненският апелативен съд ще се произнесе с решение в определения от закона 2-месечен срок.Пред втора инстанция се разглеждат жалби срещу присъдите на охранителите. Преди пет месеца първата съдебна инстанция присъди общо 49 години затвор на Ангел Николов, на Красимир Димитров и на Цветан Маринов за убийството на Нягол. То е извършено с особена жестокост в съучастие, по хулигански подбуди.Николов получи 18 години \"лишаване от свобода\", Димитров - 16 години затвор и 15 за Маринов. Тримата са осъдени да изтърпят наказанието при първоначален строг режим. Освен затвора те трябва да изплатят общо 150 000 лева обещетение на брата на убития мъж, държавни такси върху обещетението, както и разноските по делото. Съдебните разходи са около 19 000 лева.От Варненския апелативен съд припомнят, че всеки един от подсъдимите е оправдан по обвинението да е извършил деянието в качеството му на длъжностно лице, както и затова пострадалият да е бил в безпомощно състояние.На 14 март 2015 г. подсъдимите Николов и Димитров получили сигнал от охранителната фирма \"Джи Ем секюрити\" за клошар, който проси пари от посетителите. Двамата открили човека и го повели към ескалатора, за да го изведат от търговския център.Преди това Нягол е отведен до залата за видеонаблюдение в изпълнение на устни разпореждания на ръководството на Гранд мола, което забранява лица с неподходящ външен вид да влизат в търговския център.Според обвинението в тази зала охранителите започнали посегателствата спрямо жертвата. Побоят над Нягол, който страдал от психично заболяване, без да е агресивен, продължил 15 минути. Единият подсъдим - Ангел Николов снимал с мобилния си телефон някои от посегателствата. \"При всеки опит на жертвата да се изтръгне от охранителите, побоят над него с ритници и юмруци по цялото тяло продължавал със значителна сила и агресия\", съобщават от съда.По запис на охранителните камери, около 12,26 ч. пострадалият все още бил в мола, като се олюлявал и бил видимо дезориентиран. Минути след това е подаден сигнал за човек, паднал по гръб пред магазин в търговския център. Пристигналият медицински екип само констатирал смъртта на Нягол. Тройната съдебномедицинска експертиза на разследването преброила близо 57 удара по тялото на убития.От Окръжна прокуратура Варна настояват присъдата за затвор да е близо до максималния размер, предвиден от закона.Прокуратурата намира, че първата съдебна инстанция не е подложила на анализ смегчаващите и отегчаващите вината обстоятелства за всеки един от подсъдимите и по този начин не е индивидуализирала наказанията им.Както прокуратурата, така и адвокатите на подсъдимите и на гражданския ищец и частен обвинител не оспориха днес оправдателната част на първоинстанционната присъда. Защитниците на подсъдимите заявиха пред състава на апелативния съд, че в присъдата на ОС - Варна липсват мотиви не само по отношение на вида, на размера на наказанието и индивидуализацията му, но и по отношение на всяко едно от възраженията на адвокатите, направени пред първата съдебна инстанция.Според защитата на Николов, Димитров и Маринов, липсата на мотиви към присъдата е обстоятелство, което не може да бъде коригирано от въззивния съд и единственият начин е делото да бъде върнато за ново разглеждане от друг състав на Варненския окръжен съд.Подсъдимите поискаха също нов процес пред първата съдебна инстанция, където очакват по-ниски или оправдателни присъди.", "date": "2017.11.24", "title": "Преразглеждат присъдите на охранителите, убили човек във варненски мол"}
{"url": "https://news.bg/health/zdravniyat-ministar-puska-sluzhbite-sreshtu-prestapleniyata-v-zdraveopazvaneto.html", "text": "Здравният министър Кирил Ананиев пуска службите срещу престъпленията в здравеопазването. Това стана ясно от думите му по време на парламентарния контрол.\"Ако се наложи, ще използвам съдействието и на специализираните служби за разкриването на престъпления в здравеопазването\", закани се Ананиев.\"В кратък срок ще представя своите приоритети и намерения по отношение на бъдещото финансиране и функциониране на болниците\", обясни Ананиев на депутатите. Амбицията му е в рамките на 3 седмици да направи пълен финансов анализ на всички лечебни заведения за болнична помощ, които са с над 50% държавно участие.\"На базата на този анализ ще предложа конкретна програма и мерки за преструктуриране и оздравяване на тези болнични заведения, които имат нужда от това\", увери .До края на годината министърът ще завиши контрола. \"Този здравноосигурителен модел, който в момента съществува, в определена степен е изчерпан и трябва да намерим неговото развитие или надграждане\", призна още Кирил Ананиев.", "date": "2017.11.24", "title": "Здравният министър пуска службите срещу престъпленията в здравеопазването"}
{"url": "https://news.bg/entertainment/misteriozen-asteroid-preminava-do-zemyata.html", "text": "Мистериозен астероид с широчина близо 5 километра, наречен Фаетон от древногръцката митология, който според мита е бил близо да унищожи Земята, ще премине близо до планетата ни преди Коледа, съобщава Yahoo News.Обектът 3 200 Фаетон ще премине \"доста близо\" до Земята, предупреждават руски астрономи. Но няма опасност да удари планетата ни.НАСА определя астероида като \"потенциално опасен\", въпреки че ще премине на повече от 10 милиона километра от Земята на 17 декември.Астероидът е мистерия за учените, защото има подобни на комета характеристики.", "date": "2017.11.24", "title": "Мистериозен астероид преминава до Земята"}
{"url": "https://news.bg/int-politics/v-rusiya-nastoyavat-makdonalds-i-kfc-da-badat-obyaveni-za-chuzhdi-agenti.html", "text": "В Държавната дума (парламента) на Русия предложиха да бъдат признати за чуждестранни агенти \"Макдоналдс\", KFC и други чуждестранни заведения за бързо хранене, съобщават руските медии, позовавайки се на автора на инициативата, депутата Борис Чернишов.Съответното предложение вече е изпратено на началниците на \"Роспотребнадзор\" и \"Роскомнадзор\".Според депутата ресторантите и тяхната \"агресивна реклама\" насаждат у руснаците вредни хранителни навици и чужди ценности, като същевременно намаляват интереса към традиционната руска кухня.\"Идеологията на фаст фууда (бързото хранене) - борба със здравословния начин на живот. Не ядем своята собствена храна\", подчерта Чернишов.Той припомни, че редовното консумиране, например, на палмово масло, което се използва при приготвянето на фаст фууда, води до поражения на вътрешните органи и затлъстяване.Депутатът призова за засилване на проверките в ресторанти за бързо хранене, а рекламните им послания да бъдат маркирани с етикета \"Продукция на чуждестранен агент\".Сенаторът Алексей Пушков нарече идеята \"радикална\". \"Няма съмнение, че това (\"Макдоналдс\") е символ на САЩ. Но това не е медия или неправителствена организация. Това е малко вероятно\", написа той в \"Туитър\".", "date": "2017.11.24", "title": "В Русия настояват \"Макдоналдс\" и KFC да бъдат обявени за чужди агенти"}
{"url": "https://news.bg/crime/zadarzhaha-turchin-za-10-evro-podkup-na-politsai-v-dragoman.html", "text": "Турски гражданин е задържан за подкуп от 10 евро, даден на полицейски инспектори в Драгоман. Софийската окръжна прокуратура води досъдебно производство срещу 57-годишния турски гражданин И.Й., привлечен в качество на обвиняем за извършено от него престъпление.На 16 ноември в Драгоман, на първокласен път I-8, обвиняемият Й. дал подкуп в размер на 10 евро на полицейските инспектори с цел да не извършат действие по служба, а именно - да не му съставят и връчат по надлежния ред Акт за установяване на административно нарушение на Закона за акцизите и данъчните складове.След задържането му за срок до 72 часа, по искане на Окръжна прокуратура - София съдът е наложил мярка за неотклонение \"Задържане под стража\" на обвиняемия И.Й.", "date": "2017.11.24", "title": "Задържаха турчин за 10 евро подкуп на полицаи в Драгоман"}
{"url": "https://news.bg/world/mey-nareche-rusiya-vrazhdebna-darzhava.html", "text": "Британският премиер Тереза Мей предупреди европейските лидери да останат \"бдителни\" към заплахата от \"враждебна\" Русия, информират АФП и други медии.Тя обвини Москва, че се опитва да дестабилизира континента.\"\", подчерта лидерът на Обединеното кралство.\"\", изтъкна тя, цитирана от Скай нюз.Мей подчерта, че хакерските действия на Москва и разпространяваните от Кремъл \"фалшиви новини\" са \"опит за пораждане на разногласия в Запада\".Днес лидерите на страните членки на ЕС и на шест бивши съветски държави се събират в Брюксел, за да обсъдят задълбочаващите се връзки и влиянието на Русия над тях.ЕС се опитва да помогне на Украйна, Грузия, Молдова, Армения, Азербайджан и Беларус да се преборят с корупцията, да подобрят върховенството на закона и да модернизират икономиката си.Германският канцлер Ангела Меркел заяви преди срещата, че партньорството на ЕС с шестте държави е \"много важно за нашата сигурност\", но не спомена конкретно Русия.Москва разглежда горепосочените държави като част от сферата си на влияние и е против сближаването им с ЕС.Председателят на Европейската комисия Жан-Клод Юнкер подчерта, че тази среща не е разширяване на ЕС или достъп до срещите на върха на съюза.", "date": "2017.11.24", "title": "Мей нарече Русия враждебна държава"}
{"url": "https://news.bg/int-politics/rusiya-i-kitay-skratsnaha-sas-zabi-na-severna-koreya.html", "text": "Японският външен министър Таро Коно обяви, че се е разбрал с руския си колега Сергей Лавров за ускоряване на работата във връзка с икономическото сътрудничество на спорните острови в Тихия океан и за облекчаване на ограниченията за пътуване до островите.Лавров заяви по-рано след разговорите си с Коно в Москва, че е бил постигнат напредък по мерки за изграждане на доверие, свързани с островите, известни в Русия като Курилски острови, а в Япония като Северни територии.Същевременно Лавров предупреди, че Русия се противопоставя на милитаризирането на Азия под предлог за противодействие на Северна Корея и е разтревожен от плановете на САЩ да разположи част от глобалната си система за противоракетна отбрана в региона (в Южна Корея).Първият дипломат на Русия допълни обаче, че Москва и Пекин призовават Северна Корея да изпълни резолюциите на Съвета за сигурност на ООН. Русия и Китай са призовали също така комунистическия режим да възобнови шестстранните преговори и да прекрати ядрената си програма.\"Както всички останали членове на световната общност, Русия не приема ракетните и ядрените приключения на КНДР\", подчерта Лавров, като допълни: \"Русия не може да приеме ядрения и ракетния хазарт на режима.\"По-рано Москва и Пекин предложиха план за двойно замразяване, който предполага, че Северна Корея ще се откаже от разработването на ядрени оръжия, ако САЩ и Южна Корея преустановят съвместните си военни учения.", "date": "2017.11.24", "title": "Русия и Китай \"скръцнаха със зъби\" на Северна Корея"}
{"url": "https://news.bg/society/cheren-petak-da-ne-stane-cheren-petar-za-balgarite.html", "text": "Опашки и тълпи пред молове и търговски комплекси от нетърпеливи клиенти, готови от рано сутринта или още от предишната вечер за шокови намаления на всякакви стоки - така е в САЩ, Европа, дори вече и в съседна Гърция.\"Черен Петър\" ли е \"Черен петък\" за българите - ако търговците са коректни, тези кампании са положителни за джоба на потребителя. Според наблюдения на КЗП, потребителите все повече си изграждат културата да следят оферти и в предходни периоди, знаейки че след известно време, както е примерът с \"Черния петък\", ще има вероятно намаление на тези стоки.В България има условия за провеждането на кампании като Черен петък и те ни доближават до по-развитите пазари, където такива инициативи има от години. Важното е да се проследи доколко предвидените от закона правила се спазват, коментира председателят на Комисията за защита на потребителите Димитър Маргаритов.Практиката с надуването на цените на стоките преди намалението и връщането им на предишните нива по време на кампанията не е масова, напротив - има много малко подадени жалби. Потребителите наблюдават цените регулярно и могат да реагират при такава нередност.Маргаритов посочи, че лош търговски трик е претрупването на потребителя с рекламни материали и когато се стигне до купуване на въпросните намалени стоки, да се окаже, че в магазина няма наличност.Некоректен капан е опитът на търговците да ограничават отговорностите си чрез отказ на връщане в 14-дневния срок при онлайн търговията или на гаранция при установен дефект. Когато потребителят желае да върне стока и търговецът заяви, че трябва да си избере друг продукт от магазина, купувачите трябва да знаят, че не са длъжни да се съгласяват.Особено при онлайн пазаруването, потребителят има абсолютното право да откаже продукта и да получи парите си обратно в рамките на 14 дни след покупката. Ако става дума за връщане на дефектни стоки, купувачът не може да бъде ограничаван по никакъв начин.Онлайн пазаруването има много предимства, но има и рискове от мними търговци. \"Добре е да се проверява дали такъв търговец реално съществува и чия е собствеността на електронния магазин\", коментира Маргаритов и допълни, че при чуждестранни сайтове е възможно да са налице различни условия в законодателството на други страни.Ако изборът по времето на Черния петък е добре обмислен, може да се купува, но трябва да сме разумни и да проверяваме при какви условия сключваме сделките, обясни председателя на КЗП.", "date": "2017.11.24", "title": "Черен петък да не стане Черен Петър за българите"}
{"url": "https://news.bg/world/teroristichna-kasapnitsa-v-egipet-s-235-zaginali.html", "text": "Най-малко 235 души са убити при атентат и стрелба в джамия на Синайския полуостров в Египет, съобщава държавната медия на страната MENA, цитирана от АП, АФП и Ройтерс.Пострадали са 130 души.Eгипетските власти съобщиха, че екстремисти са нападнали джамия в северната част на полуострова. Взривена е бомба, а след това нападателите са открили огън по време на петъчните молитви. След експлозията хората напуснали джамията и нападателите открили огън по тях.Според египетския вестник Al-Masry Al-Youm, позовавайки се на свидетели, бомбата е детонирана до джамията Ал-Рауда в центъра на град Бир ал Абед.Свидетели разказват, че екстремистите са пристигнали с четири джипа.Най-малко 30 линейки са изпратени на място. Министерството на здравеопазването информира, че екстремистите са стреляли и по линейките с ранени. Обявен е тридневен траур. Египетският президент Абдел Фатах ал Сиси свика извънредна среща на кабинета.Все още никой не е поел отговорност за атаката. На полуострова действат терористи от групировката ДАЕШ (\"Ислямска държава\").Бир ал Абед се намира на 40 километра западно от град Ариш в Североизточен Египет. Ариш е административен център и най-голям град на област Северен Синай.Египет се бори с екстремисти в страната от 2011 г.", "date": "2017.11.24", "title": "Терористична касапница в Египет с 235 загинали"}
{"url": "https://news.bg/crime/arestuvaha-trima-mladezhi-za-napadenieto-s-nozhove-v-blagoevgrad.html", "text": "Арестувани са трима младежи от Благоевград  за нападението с ножове, извършено вчера в града, съобщава БТВ. Работата по случая продължава.Установените и арестувани нападатели са 18-годишен младеж и двама 20-годиншни.Припомняме, Трима младежи бяха ранени вчера пред дискотека в Благоевград. Споед първоначалната версия от дискотеката излиза компания от 6 души.Тогава трима неизвестни ги нападат с ножове. Младежите са били откарани в болница.Две от момчетата са ранени в областта на корема. Третият пострадал е с наранявания на бедрото. Към момента двете по-тежко ранени момчета се оперират. По информация на началника на Спешно-приемно отделение д-р Александър Вакашински пострадалите са в стабилно състояние. ", "date": "2017.11.24", "title": "Арестуваха трима младежи за нападението с ножове в Благоевград"}
{"url": "https://news.bg/politics/standarti-za-tvardo-gorivo-boryat-mrasniya-vazduh.html", "text": "\"Ние трябва да се опитаме да намерим причините, които водят до замърсяване на въздуха. Основната ни цел е да подобрим средата от гледна точка живота и здравето на хората\". Това заяви министърът на околната среда и водите Нено Димов по време на конференцията \"Проблеми и решения за подобряване качеството на атмосферния въздух\".Той подчерта, че основен проблем са фините прахови частици във въздуха. Като основни замърсители са брикетите и остарелите печки, които са неефективни, и остарелият автопарк.Димов беше категоричен, че тенденцията от последните години у нас е намаляване на концентрацията на фини частици във въздуха. Причините за това са в мерките, предприети от държавата - ограничаване на емисиите от индустрията, енергийната ефективност, поддържане на пътната мрежа и естественото обновяване на автопарка.В страната има 38 станции за измерване на чистотата на въздуха.Мерките, които могат да се вземат, е да се въведат изисквания за пепел и сяра в горивото. Въглищата трябва да се продават пакетирани, да има режим на санкции, за тези които ги продават. Трябва да има изискване за екодизайн на продуктите. Мерките в транспорта - КАТ трябва да отказва регистрация на тези автомобили, които не отговарят на екоизискванията. Трябва да има и данъчно стимулиране за закупуване на нови автомобили.Вицепремиерът Валери Симеонов заяви, че подобряване на качеството на въздуха е основен приоритет на правителството в частта Околна среда. Той изрази надежда, че институциите ще започнат да работят заедно по проблема. \"Няма друг избор, освен да вземем превантивни мерки\", отбеляза Симеонов.Председателят на парламентарната комисия по околна среда Ивелина Василева подчерта, че от гледна точка на законодателството още 2015 г са заложени по-строги режими за програми за чистотата на въздуха. Има решителност за нови законодателни инициативи.Министърът на транспорта Ивайло Московски заяви, че когато говорим за чистота на въздуха трябва да си отговорим на въпроса каква цена трябва да плати обществото за чистия въздух. От отговора ще зависи какви мерки ще се предприемат. Има готовност да се води дебат за закупуване на повече електромобили в градския транспорт.Енергийният министър Теменужка Петкова заяви, че България като член на ЕС има национална цел 16% от източниците на енергия да са възобновяеми, което е постигнато. Въглищните централи са основна базова мощност и без тях енергийната система няма да се справи, защото дават 41% от производството на еленергията. На тях се поставят сероочистващи инсталации.Има програма, която поощрява потребителите да минат от твърдо гориво на газ.Социалният министър Бисер Петков заяви, че министерството подкрепя идеята да се въведат стандарти за екоизисквания за твърдите горива.Икономическият министър Емил Караниколов подчерта, че гарантиране на качеството на въздуха трябва да е приоритет на всяка държава. Според него не трябва да се крие фактът, че на много места у нас въздухът не отговаря на изискванията за чистота и трябва да се вземат мерки.Следи се Регламента за екодизайна, но той влиза в сила 2022 г., като Караниколов подчерта, че не трябва да се чака този срок.Кметът на София Йорданка Фандъкова заяви, че подобряването на качеството на атмосферния въздух означава здраве за хората. Проучен е опитът на европейските столици, за да се напредне по-бързо в прилагането на мерки.Столична община вече изпълнява поредната програма за подобряване качеството на въздуха. В нея се акцентира върху усилията на обществото като цяло.Тя отново подчерта, че метрото е най-добрият екологичен проект, защото ако го нямаше него да поема по 350 000 души дневно, при двойно увеличение на автомобили в града, ясно е какво ще е качеството на въздуха. Освен новите 22 км метро, са подновени и автобусите, на които средната възраст е вече 9 г. Скоро ще се влезе в европейските стандарт, които са 6-7 г. Готвят се процедури за още автобуси на природен газ. Има процедура за 20 електробуса. Ще се изграждат нови велоалеи.Разработена е с БАН система за ранно предупреждаване на замърсяването.", "date": "2017.11.24", "title": "Стандарти за твърдо гориво борят мръсния въздух"}
{"url": "https://news.bg/world/poveche-ot-20-zaginali-i-raneni-pri-boeve-v-iztochna-ukrayna.html", "text": "Петима правителствени войници са загинали в Източна Украйна при боеве с проруски сепаратисти, съобщава Интерфакс-Украйна.Украинските власти допълват, че други четирима души са ранени при боеве в Донбас. Състоянието им е тежко. Проруските сили са обстрелвали позиции на армията на Украйна.Седем нарушения на режима на примирие от страна на врага са регистрирани по целия фронт през последното денонощие, включително един въоръжен сблъсък, поясниха от пресцентъра на водената от Киев антитерористична операция, допълвайки, че през последните дни са убити 8 сепаратисти и 9 са ранени.", "date": "2017.11.24", "title": "Повече от 20 загинали и ранени при боеве в Източна Украйна"}
{"url": "https://news.bg/health/izpisvaneto-na-izlishni-lekarstva-vodi-do-novi-hospitalizatsii.html", "text": "В България нито една здравна институция не събира данни за ненужното изписване на лекарства. Липсва и точен анализ дали излишно се харчи обществен ресурс за свръхизписване на медикаменти. Лекарства се изписват без да е необходимо, показва проверка на БНР.Зам.-председателят на Българския лекарски съюз д-р Галинка Павлова призна, че в страната няма аналитично звено за предписването на лекарствата.\"Ние сме свидетели - много често пациенти излизат от кабинетите на лекарите или от болница с рецепти, изписани от двете страни, с по 7-8 лекарства и то за състояние, което невинаги е много тежко и много сериозно и налагащо толкова много медикаменти за изписване. Следва и трябва да бъде изследвано защо се получава този феномен\", обясни д-р Павлова.Според председателя на Сдружението на общопрактикуващите лекари доц. Любомир Киров само незнаещите лекари биха изписали повече от нужните лекарства. Той оправда подхода на своите колеги с мнението, че почти няма човек, който да е само с едно заболяване.У нас има изследване на Клиниката по вътрешни болести в Александровска болница, което установява, че имаме свръх-изписване на инхалаторни кортикостероиди, съобщи проф. Даниела Петрова, началник на Белодробното отделение на Александровска болница.Има свръх-изписване на някои медикаменти, което понякога има неприятни странични ефекти и допълнително хоспитализиране във връзка с тези нежелани лекарствени реакции, допълват лекари.За подобен проблем съобщиха и от Италия. На 118-ия Национален конгрес на дружеството на италианските лекари по вътрешни болести, състоял се в края на месец октомври, стана ясно, че на хората над 65-годишна възраст се предписват прекалено много лекарства. Това предизвиква усложнения на пациента и увеличава излишно разходите на здравната каса.Сигналът за тревога бе даден от Института за фармакологични изследвания \"Марио Негри\" от Милано, работил съвместно с Многопрофилната болница в града. В нея, са били подложени на анализ 5000 пациента, 60% от които се прибрали у дома със списък от ненужни лекарства, водещо до неприятни и даже опасни последици.В Италия годишно в болниците се приемат 5 милиона души на възраст над 65 години. При изписването всеки излиза с поне две нови предписания за лекарства, които се добавят към тези, които пациентът е вземал ежедневно преди това. Така хората преминават средно от 5 на 7 вида хапчета.Най-рано след три месеца, всеки пети от тях се нуждае от ново влизане в болница заради прекалена употреба на медикаменти. Там получава нов списък на лекарства.Два милиона италианци се озовават в ситуации на нежелани лекарствени реакции. Това води до увеличение на медицинските прегледи и специализираните визити. Проучването на института \"Марио Негри\" сочи, че благодарение използването на специален софтуер, рискът да се взимат потенциално неподходящи лекарства спада от 42% на 12%, а опасността от взаимно влияние на медикаментите намалява от 59% на 33%.На полуострова е предложен иновативният проект, наречен De-prescribing. С негова помощ около 25 % от лекарствата ще бъдат избегнати, както и 55% от хоспитализирането на пациенти. Очакванията са с тази програма да бъдат спестени поне 5 милиарда евро на италианската Здравна каса, която сега харчи €16 милиарда.", "date": "2017.11.24", "title": "Изписването на излишни лекарства води до нови хоспитализации"}
{"url": "https://news.bg/education/11-spad-na-uchenitsite-ot-2006-g-nasam.html", "text": " Броят на учениците в страната през 2016 година е намалял със 17% спрямо 2002 година. Спадът спрямо 2006 година е 11%. Това сочи Мониторинга на образованието и обучението през 2017 г. в България в рамките на Партньорското консултиране \"Приобщаващо образование за всички. Отключване на потенциала на лицата и създаване на устойчиви партньорства за приобщаващо и устойчиво бъдеще на България\". Докладът беше представен директорът на Дирекцията \"Политическа стратегия и анализ\" към Генералната дирекция \"Образование, младеж, спорт и култура\" на Европейската комисия Стефан Херманс, предаде БТА.Според доклада на ЕК спадът на броя младежи, обхванати от образователната ни система, се дължи главно на  в страната и .Според доклада през последните 5 години, от 2012 до 2016 година, общият брой на учащите у нас намалява на всички нива, с изключение на началния етап на основното образование. Броят на лицата във висшето ни образование се е увеличавал до 2009 година, но оттогава насам е започнал да намалява.Докладът констатира и че преподавателският състав в България е сред  в ЕС. Данните показват, че през 2015 година почти 50% от учителите в страната са били на възраст над 50 години, а 28% - на над 55-годишна възраст. Това е ясен знак, че през следващите години голяма част от преподавателите у нас ще се пенсионират.Мониторингът отбелязва, че България е под средното ниво на ЕС по показателя лица на възраст между 30 и 34 години, завършили висше образование. Средното ниво за ЕС е 39.1%, а у нас - 33.8%. Налице е и голяма неравнопоставеност между половете - 41% от жените между 30 и 34 години имат завършено образование. В тази група мъжете, завършили висше образование, са едва 27.2%.В периода 2012 - 2016 г. броят на студентите в България е намалял с 12%. Към миналата година у нас е имало 250 000 студенти. Намалението се дължи както на демографските фактори, така и на факта, че все по-често българите предпочитат да учат в чужбина.През 2014 г. броят на българите, учещи в чужбина, е бил около 8% от всички студенти, а делът на чуждестранните студенти у нас е бил 2.5%.По време на форума заместник министърът на просветата Деница Сачева заяви, че за първи път образованието заляга толкова много е политическия дневен ред както у нас, така и в Европа.", "date": "2017.11.24", "title": "11% спад на учениците от 2006 г. насам"}
{"url": "https://news.bg/politics/pavlova-iska-da-sme-digitalen-hab-za-zapadnite-balkani-i-it-autsorsing-destinatsiya.html", "text": "Министърът на Българското председателство на Съвета на ЕС 2018 Лиляна Павлова коментира пред БНТ, че страната ни поставя темата за европерспективата на Западните Балкани като една от основните по време на председателството.Важен момент от дневния ред е това България да стане дигитален хъб за Западните Балкани. Става въпрос за това да станем IT аутсорсинг дестинация.Коридор №8 и други проекти за свързаност са част от темите, обсъждани по време на съвместното заседание на правителствата на България и Македония в Струмица. \"Даваме заявка Българското председателство да бъде балканско председателство. В същия момент трябва да сме много честни. Не трябва да даваме фалшиви очаквания. Темата е сложена високо в дневния ред\", коментира Павлова.Поставени са шест приоритета - пътна свързаност, както Коридор №8, така и ЖП свързаност, така и въздушни връзки, енергийна свързаност, образователна и дигитална свързаност. Перспективата е икономическо развитие и свързаност. \" това ще подпомогне бизнеса и икономиката\", обясни Лиляна Павлова.Ние ще настояваме за това не само да остане кохезионната политика, но и да продължи да предоставя безвъзмездно финансиране на държави по-скоро присъединили се, допълни Павлова. Този тип инструменти и този тип фондове трябва да могат да бъдат отворени и към държавите от Западните Блакани. На 6 и 7 декември ще се проведе голяма среща с лидерите на Западните Балкани и Световната банка и това ще е една от темите там - как да се разшири сътрудничеството.Две са важните теми в дебата за бъдещето на Европа. Едната е свързана с миграцията, релокацията на бежанците и тяхната интеграция в нашето общество. Другата част са младите хора, бъдещето на Европа. Дебатът за бъдещето минава и през бюджета, и през реформите.", "date": "2017.11.24", "title": "Павлова иска да сме дигитален хъб за Западните Балкани и IT аутсорсинг дестинация"}
{"url": "https://news.bg/tourism/nyamame-problem-nito-s-koalitsiyata-nito-s-valeri-simeonov-ubezhdava-angelkova.html", "text": "Министърът на туризма Николина Ангелкова обяви, че управляващите нямали проблем нито с коалицията, нито с вицепремиера Валери Симеонов.Ангелкова коментира в сутрешния блок на Нова телевизия разминаването си със Симеонов във връзка с преместваемите обекти по Южното Черноморие. Преди дни вицепремиерът заяви, че на общественото обсъждане по темата са били поканени \"мутренски групировки, които държат най-доходоносните плажове\".Тя отхвърли това обвинение с аргумента, че на последната дискусия са присъствали организации като КРИБ, АИКБ, Съюзът на собствениците в \"Слънчев бряг\" и политици.\"Поканили сме всички заинтересовани организации, които са изразили мнение по въпроса. И 90% от тях са абсолютно против пълното премахване на преместваемите обекти\", отбеляза тя.По думите ѝ, Министерството на туризма още със самото си създаване винаги било прокламирало, че трябва да има специален статут на националните курорти, че трябва да има ред, но не и да има пълна забрана за преместваеми обекти на всички плажове.\"Това тотално ще доведе до абсолютно различно предлагане на туристическия продукт\", коментира Ангелкова.По повод апетитите към властта, които ДПС открито изяви, тя беше категорична, че управляващата коалиция е стабилна и правителството ще изкара 4-годишния си мандат.", "date": "2017.11.24", "title": "Нямаме проблем нито с коалицията, нито с Валери Симеонов, убеждава Ангелкова"}
{"url": "https://news.bg/int-politics/sotsialdemokratite-gotovi-na-pregovori-s-merkel-za-sformirane-na-pravitelstvo.html", "text": "Германската социалдемократическа партия обяви, че е готова да преговаря с консерваторите от Християндемократическия съюз (ХДС) на канцлера Ангела Меркел и техните съюзници от Християнсоциалния съюз (ХСС) за сформирането на ново правителство в последен опит за разблокиране на задънената улица, в която изпадна германската политика след провелите се през септември парламентарни избори.\"Социалдемократическата партия е твърдо убедена, че трябва да се проведат преговори. Социалдемократическата партия не е затворена за преговори\", изтъкна генералният секретар на партията Хубертус Хайл, цитиран от германските медии.Решението идва след часове на дебати вътре в партията и в разрез с по-ранните твърдения на социалдемократите, че няма да влизат в никакви преговори за съставяне на управляваща коалиция.Лидерът на Социалдемократическата партия Мартин Шулц проведе вчера разговори с президента на Германия Франк-Валтер Щайнмайер, който е бивш външен министър на социалдемократите и който се твърди, че е убедил Шулц да започне преговори с Меркел.Все още обаче не е ясно дали втората по големина партия в Германия възнамерява да поднови \"голямата коалиция\" с консервативния блок на Меркел или ще се съгласи да подкрепя правителство на малцинството на ХДС и ХСС.Щайнмайер също така призова всички партийни лидери в страната да възобновят преговорите за сформиране на правителство и да се избегнат нови избори на фона на най-голямата политическа криза в Германия от десетилетия насам.", "date": "2017.11.24", "title": "Социалдемократите готови на преговори с Меркел за сформиране на правителство"}
{"url": "https://news.bg/regions/9-godishno-dete-e-s-opasnost-za-zhivota-sled-katastrofa-kray-sliven.html", "text": "9-годишно дете е пострадало тежко при пътно произшествие край Сливен. Инцидентът е станала вчера, 23 ноември, малко преди 18 часа.Изяснено е, че на около 2 километра от изхода на Сливен в посока село Тополчане лека кола напуска пътното платно и се преобръща. Предполага се, че 31-годишната жена, шофирала автомобила, е загубила контрол върху него.В колата с нея се возели и двете ѝ деца - момиче на 9 години и момченце на 3 години. Вследствие на удара тежко е пострадало момиченцето. То е настанено за лечение в болницата в Сливен с черепно-мозъчна травма и опасност за живота, предаде Фокус. 3-годишното момченце няма сериозни наранявания.Жената е проверена за алкохол и наркотични вещества. Пробите са отрицателни. По случая е образувано досъдебно производство. Предстои да се изяснят обстоятелствата около инцидента.", "date": "2017.11.24", "title": "9-годишно дете е с опасност за живота след катастрофа край Сливен"}
{"url": "https://news.bg/politics/sotsialistite-iskat-da-chuyat-boyko-rashkov-za-srs-ta-v-plenarna-zala.html", "text": "Червените са притеснени как се прилагат СРС-та у нас. На брифинг в Народното събрание Славчо Велков припомни думи на председателя на бюрото за контрол върху специалните разузнавателни средства Бойко Рашков от лятото, който изрази притеснение, че у нас се извършва нерегламентирано подслушване на журналисти и магистрати.Вчера на заседанието на комисията за контрол върху службите е изслушан Рашков. Там му е бил поставян въпросът дали у нас се подслушва незаконно. Заради закритото заседание Велков не разкри какво е споделил шефът на бюрото за контрол над СРС-тата. Но днес левицата иска изслушване на Бойко Рашков в Народното събрание. Това, според Славчо Велков, трябва да се случи на закрито заседание в пленарна зала.Припомняме, през лятото Бойко Рашков отправи критики към ДАНС и прокуратурата заради , член на бюрото.", "date": "2017.11.24", "title": "Социалистите искат да чуят Бойко Рашков за СРС-та в пленарна зала"}
{"url": "https://news.bg/economics/tri-pati-za-20-godini-namalyava-proizvodstvoto-na-plodove-i-zelenchutsi-u-nas.html", "text": "От Два до три пъти намалява производството на плодове и зеленчуци в България, показват данни за периода 1992 г.-2016 г., коментира пред БНР Мариана Милтенова от Националния съюз на градинарите в България.Значително се е увеличил вносът и \"ние продължаваме да ядем вносни плодове и зеленчуци, което според нас е недопустимо при тези чудесни почви и климатични условия в България, както и предвид опитът, който имаме в производството\", недоумява Милтенова. Според официалните данни броят на земеделските производители расте, причината е, че \"през 2012 година България нямаше никакво подпомагане, защото беше в рамките на 30-40 лева, които представляват около 1% от себестойността на производството на зеленчуци и 3-4% за плодове, което караше производителите изобщо да не се регистрират като земеделски производители. Ако се направи сравнение 2012 и 2016 година, ще се види, че около 68 хиляди са регистрираните земеделски производители -2012 година, а през 2016 година вече са към 90 хиляди, тоест, когато подпомагането стана по-сериозно те се обявиха като производители и затова статистиката рязко скача\", обясни Милтенова.\"Освен това голяма част от хората, които не са се нуждаели от подпомагане - те така или иначе не са ползвали нищо - това и причината, поради която ние излизаме с нашето предложение за тази позиция, която предлагаме за общата селскостопанска политика след 2020 година. 55 хиляди души през 2012 година получават подпомагане под 500 евро на година, в същото време като земеделски производители, когато те са обявени, трябва да плащат осигуровки и данъци от порядъка на 2000 лева. Излиза по-изгодно да не се обявяват\", допълва тя.Все повече земеделци се отказват да отглеждат плодове и зеленчуци и се насочват към зърнените култури. 88 на сто от фермерите у нас получават едва 20 % от субсидиите, останалите пари се дават на едрите зърнопроизводители.Според градинарите, подпомагането трябва да бъде еднакъв процент от себестойността на всяка отглеждана култура. \"Ние предлагаме да продължи подпомагането по първи стълб на система за единно плащане, но не на площ, а еднакъв процент от себестойността на продукцията за всяка една култура, т.е ако бюджетът позволява, например субсидията да бъде 30-25-20 % от себестойността на продукцията на всяка една култура, която е произведена и продадена на реални цени на пазара - така всички производители ще имат възможност да преценяват какво да произвеждат в зависимост от земята, дълготрайните материални активи, от пазарите, от напояването , така че в нашите магазини да има българска продукция и всеки един производител да произвежда всяка една култура, която желае\".", "date": "2017.11.24", "title": "Три пъти за 20 години намалява производството на плодове и зеленчуци у нас"}
{"url": "https://news.bg/int-politics/rusiya-pokaza-nova-modernizirana-pro-sistema.html", "text": "Министерството на отбраната на Русия публикува видеоклип, на който е заснето изпитанието на нова модернизирана система за противоракетна отбрана (ПРО).Изпитанията са се провели на военния полигон Сари-Шаган в Казахстан. Отбелязва се, че модернизираната ПРО система успешно е поразила условната цел, съобщават руските медии.Въпросната ПРО система отбранява руската столица Москва от въздушно-космически нападения, уточняват от руското военно ведомство. Също така сред задачите на ПРО-то е да оказва помощ на системите за предупреждение за ракетна атака и контрол на космическото пространство.Понастоящем за отбраната на Москва отговаря ПРО системата А-135. Нейното разработване е започнало през 1971 г., а първите изпробвания са били проведени през 1979 г. А-135 се състои от радара \"Дон-2Н\" в Софрино в Московска област, командно-изчислителен пункт 5К80 в Пушкино и няколко стрелкови комплекса, оборудвани със системи 53Т6 за ниско прихващане.През 2014 г. са започнали изпитанията на новата противоракетна система А-235.Още през януари от руските въздушно-космически сили обявиха, че в рамките на две или три години ще бъде тествана нова противоракетна система с малък обсег на действие.По думите на началника на отдела за бойни алгоритми и програми на ПРО полковник Илдар Тагиев, през следващите години количеството на изпитателните изстрелвания на полигона Сари-Шаган ще се увеличи с няколко пъти.Говорейки за средствата за прихващане, които днес са на въоръжение в руската армия, Тагиев отбеляза, че те нямали аналози в света.", "date": "2017.11.24", "title": "Русия показа нова модернизирана ПРО система"}
{"url": "https://news.bg/crime/otkriha-prostrelyan-student-ot-stopanskata-akademiya-v-svishtov.html", "text": "Студент в Стопанската академия в Свищов е открит прострелян. Тялото на студента е било намерено вчера следобед между селата Хаджидимитрово и Совата с прострелна рана в областта на главата. В близост до тялото на мъжа имало лека кола и пушка, която е законно притежавана от студента.Младежът е студент в в Стопанската академия в Свищов, магистър по туризъм, на 30-годишна възраст от Русе. От понеделник обаче той бил е неизвестност. Изяснено е, че в понеделник Александър тръгнал на изпит, но се оказало, че няма пари да си плати таксата. След това той не се прибрал нито вкъщи, нито отишъл на изпит.Родителите на студента обявяват, че той е изчезнал и започнали да го издирват в Свищов. Органите на реда също предприели действия по издирването на студента.Младият мъж е бил забелязан по време на обход в района на главен път.Тялото на студента е откарано за аутопсия. По случая е образувано досъдебно производство. Криминалисти работят по случая. Към момента няма ясното относно това дали става дума за самоубийство или умишлено престъпление. Не е ясно и къде е бил Александър през последните няколко дни.", "date": "2017.11.24", "title": "Откриха прострелян студент от Стопанската академия в Свищов"}
{"url": "https://news.bg/int-politics/v-turtsiya-zadarzhat-79-uchiteli-po-podozreniya-za-uchastie-v-prevrata.html", "text": "Турските власти издадоха заповеди за задържане на 79 бивши учители, съобщава държавната агенция \"Анадолу\", цитирана от \"Ройтерс.Арестите са част от засилване на мерките срещу неуспешния опит за преврат миналата година.Учителите са работили в училища, за които се твърди, че са свързани с Гюлен, а училищата бяха закрити след опита за преврат.\"Анадолу\" коментира, че силите за сигурност извършват операции за залавяне на заподозрените в Анкара, където хиляди учители от цялата страна пристигат да посетят мавзолея на Кемал Ататюрк, основател на съвременната Турция, за да отпразнуват националния ден на учителите.", "date": "2017.11.24", "title": "В Турция задържат 79 учители по подозрения за участие в преврата"}
{"url": "https://news.bg/disasters/desetki-raneni-pri-zemetresenie-v-iran.html", "text": "Земетресение с магнитуд 4,3 по скалата на Рихтер в Иран е довело до раняването на 36 души в западната провинция Лорестан, съобщават иранските медии.Дълбочината на труса е 10 километра.Служител в службата за управление на бедствия в Лорестан уточни, че повечето от нараняванията са настъпили, когато хората са се втурнали да напуснат домовете си.Той каза, че повечето от ранените са били освободени след оказана медицинска помощ, но двама души остават в болница.По-рано този месец земетресение с магнитуд 7,3 по Рихтер удари иранско-иракската граница, като загинаха 530 души и бяха ранени над 9000 души.Иран е разположен в изключително земетръсна зона. През 2003 г. земетресение със сила 6,3 по Рихтер изравни със земята историческия град Бам, като загинаха 26 хил. души.", "date": "2017.11.24", "title": "Десетки ранени при земетресение в Иран"}
{"url": "https://news.bg/politics/parlamentat-zadalzhi-ministar-petkova-da-ne-priznava-vina-po-deloto-sreshtu-beh.html", "text": "Да не се признаем за виновни по делото на ЕК срещу БЕХ. Това решиха депутатите, които обсъдиха на закрито заседание предложението на депутатите от БСП Жельо Бойчев и Таско Ерменков.Възложихме на енергийния министър да защити интересите на България и на Групата БЕХ, обясни пред медиите социалистът Таско Ерменков.Припомняме, делото на Европейската комисия (ЕК) срещу Българския енергиен холдинг (БЕХ) е за възможна злоупотреба с  от страна на дъщерните му държавни дружества \"Булгаргаз\" и \"Булгартрансгаз\". В началото на месеца енергийният министър Теменужка Петкова е информирала парламентарната комисия по енергетика, че ЕК е отхвърлила направените от българска страната предложения за поемане на ангажименти и възнамерява да приключи делото със забранително решение, като наложи финансова санкция.Защитаваме национален интерес и суверенитет и се опитваме да бъдем в полза на държавата за това, за което хората са ни избрали в парламента, подчерта Ерменков. Задължихме министъра на енергетиката да предприеме всички мерки, за да защити интересите на България и на дружествата от групата на БЕХ, лаконичен бе червеният депутат.Възложихме на ресорния вицепремиер да проконтролира дали министъра си върши работата, допълни Ерменков.Според него страната ни има ходове и да не допусне излишни разходи. Не се съгласихме да признаем вина, така че няма да се произнасят никакви щети, подчерта той.", "date": "2017.11.24", "title": "Парламентът задължи министър Петкова да не признава вина по делото срещу БЕХ"}
{"url": "https://news.bg/finance/poveche-nepalnoletni-rabotnitsi-na-pazara.html", "text": "В рамките на настоящата 2017 година Инспекцията по труда в Ловеч е отчела рекорден брой издадени разрешителни за работа на непълнолетни лица, съобщи БНР,От началото на 2017 година до края на месец октомври са издадени 131 разрешения за работа на непълнолетни лица в област Ловеч. Това е двойно повече от предходната 2016 година.Увеличението на лицата под 18-годишна възраст, желаещи да работят, се дължи на разширяването на обхвата на икономическите дейности, в които се ползва труда на непълнолетни. Традиционно най-често непълнолетни се наемат в хотелиерството, ресторантьорството и търговията. В рамките на тази година значително са се увеличили желаещите да работят в предприятия от хранително вкусовата промишленост.Според данни на Инспекцията по труда в Ловеч увеличението на желаещите непълнолетни да работят се дължи и на дефицита на работна ръка в страната, както и на по-голямата мотивация на младите хора да полагат труд.От началото на годината до сега инспекторите на ИА \"ГИТ\" са установили пет случая на непълнолетни работници, които нямат издадено разрешително за работа. На работодателите са съставени актове и са изпратени сигнали до прокуратурата.", "date": "2017.11.24", "title": "Повече непълнолетни работници на пазара"}
{"url": "https://news.bg/politics/mareshki-pita-koi-sa-debilite.html", "text": "Веселин Марешки обвини социалиста Иво Христов индиректно в нацизъм. С изказването си за дебилите Христов разделял обществото на касти, смята Веселин Марешки. Крачката до пречупените кръстове и концлагерите за циганите или дебилите е една.Ние уважаваме всеки един българско гражданин, подчерта той. Няма да допуснем този въпрос да мине тихомълком, закани се още веднъж на изказването на червения депутат.Има ли поне един дебил в България, са проучили от \"Воля\". Той не смята, че пенсионерите са дебили. Не смята и че децата, бъдещето на страната, са дебили. Учителите също не са дебили. Това ли са българските дебили, попита Веселин Марешки. Лекарите, летците, полицаите дебили ли са, продължи лидерът на \"Воля\".В България има само един дебил и това е той, отсече зам.-председателят на парламента и обясни: Всеки, който може да нарече народа дебилен, е 100% довършен дебил.Оставката на Иво Христов е неизбежна, убеден е Марешки. Ние може да не сме на всеки километър, но ще сме на всяко заседание, допълни той.Припомняме, че и  срещу депутата на  преди десетина дни се разрази скандал. Първо от ГЕРБ му поискаха оставката, а след това Веселин Марешки обяви, че парламентарната група на , ако Иво Христов остане в нея. ", "date": "2017.11.24", "title": "Марешки пита кои са дебилите"}
{"url": "https://news.bg/int-politics/yunker-otsenyava-napredaka-za-brekzit-prez-dekemvri-a-mey-iska-targovski-razgovori.html", "text": "Председателят на Европейската комисия Жан-Клод Юнкер коментира, че срещата с британския премиер Тереза ​​Мей на 4 декември ще покаже на ЕС дали е постигнат достатъчен напредък по разговорите за Брекзит, съобщава \"Ройтерс\".\"Ще се срещна с британския премиер на 4 декември. Тогава ще видим дали е постигнат достатъчен напредък \", каза той пред репортери в Брюксел преди срещата на високо равнище на ЕС, която присъства и Мей. Юнкер коментира, че има все пак напредък в разговорите за Брекзит. В същото време британският премиер Тереза ​​Мей повтори желанието си за съвместни стъпки с ЕС и да се започнат преговори за търговска сделка след Брекзит.Коментирайки пред репортери при пристигането си на срещата на върха в Брюксел с бивши съветски република, тя обясни, че по-късно ще говори с Доналд Туск за \"положителните преговори, които имаме, гледайки напред към бъдещото дълбоко и специално партньорство, което искам да имаме с Европейския съюз.\"Това, за което съм наясно е, че трябва да вървим напред заедно\", добави тя. \"Това е и за двете страни, както за Обединеното кралство, така и за Европейския съюз, да преминем към следващия етап\".ЕС иска Мей да подобри финансовите и други оферти преди да започне търговски преговори. Май коментира, че иска гаранции за търговски преговори, преди да направи ново предложение.Официални представители на ЕС очакват някакъв знак от Мей, че е готова да сключи сделка по финансовите и други въпроси, за да приключи първият етап на преговорите следващия месец и да се гарантира споразумение с ЕС, което да позволи бъдещи разговори за търговско споразумение.", "date": "2017.11.24", "title": "Юнкер оценява напредъка за Брекзит през декември, а Мей иска търговски разговори"}
{"url": "https://news.bg/world/cherniyat-petak-vdigna-na-krak-naselenieto-na-gratskite-ostrovi.html", "text": "Черният петък мобилизира гърците за изгодни покупки.Още от вчера в големите градове на южната ни съседка започнаха да пристигат хора, живеещи на островите. Причината - Черният петък.Традицията на Черния петък все още набира скорост в Гърция. Въпреки това късно снощи големи опашки от чакащи започнаха да се образуват пред големите търговски вериги. Очакваните намаления достигат до 70% при стоките, пуснати на разпродажба. Намалението на сезонните стоки е около 20%, предаде БНР.В големите търговски обекти в Гърция обекти са разположени екипи от финансовата полиция, които следят за нелоялни търговски практики. Те проверяват и издадените касови бележки. Глобите за неиздаване на касов бон и за нелоялни търговски практики в южната ни съседка са изключително високи.Гърците пазаруват предимно мобилни телефони, телевизори, козметика и дрехи.", "date": "2017.11.24", "title": "Черният петък вдигна на крак населението на гръцките острови"}
{"url": "https://news.bg/world/uvelichiha-prisadata-na-oskar-pistorius-ot-6-na-nad-13-g-zatvor.html", "text": "Затворническата присъда на Оскар Писториус беше увеличена на 13 години и 5 месеца от Върховния апелативен съд на Южна Африка, решение, което увеличава повече от два пъти присъдата на олимпийския бегач, наложена му за убийството на приятелката му Рийва Стийнкамп, съобщава \"Асошиейтед прес\".От Върховния съд уточниха, че са потвърдили обжалването от страна на прокуратурата срещу първоначалната 6-годишна присъда на Писториус за прострелването на Стийнкамп няколко пъти в дома му през 2013 г.Прокурорите нарекоха тази 6-годишна присъда \"шокиращо\" снизходителна.Пистириус трябваше да бъде осъден на предписания от закона минимум от 15 години за убийство в Южна Африка, уточниха от Върховния съд.Новата присъда от 13 години и 5 месеца взема предвид времето, което Писториус вече е излежал в затвора и в дома си под домашен арест.Писториус, който стана на 31 години в сряда, вече е излежал повече от година от първоначалната си 6-годишна присъда.Писториус уби Стийнкамп в ранните сутрешни часове на Св. Валентин през 2013 г., след като стреля четири пъти през затворената врата на тоалетната в дома си. Твърдейки, че погрешно е взел приятелката си за проникнал в дома му човек, той първоначално беше осъден за непредумишлено убийство. Тази присъда беше заменена с такава за убийство от Върховния съд през 2015 г.Днешното решение вероятно ще сложи край на близо 5-годишната съдебна сага около спортиста, чиито два крака са ампутирани и който е многократен параолимпийски шампион и рекордьор, който някога беше един от най-известните спортисти в света и пример за неограничените човешки възможности.Адвокатите на Писториус имат само една възможност, ако искат да обжалват новата присъда - пред Конституционния съд, който е върховната съдебна инстанция в Южна Африка.", "date": "2017.11.24", "title": "Увеличиха присъдата на Оскар Писториус от 6 на над 13 г. затвор"}
{"url": "https://news.bg/press/borisov-patishtata-sa-badeshteto-na-balkanite-oblekchavat-vnosa-na-rabotnitsi-ot-treti-strani.html", "text": "Сътрудничество. \"Монитор\":Борисов: Пътищата са бъдещето на Балканите \"Трябва да строим пътища, жп линии и пристанища. Това е бъдещето на Балканите\", обяви премиерът Бойко Борисов след първото съвместно заседание на България и Македония в Струмица. По думите му изграждането на коридор 8 е приоритет. Той го определи като \"пълноводна река\", която ще развие икономиката и региона. Така според него ще се даде възможност от Албания през Скопие до София да се свърже Азия с Балканите и Европа. Това щяло да доведе и до покачване на доходите и стандарта на живот.\"Коридор номер 8 ще свърже Букурещ с Азия, с Черно море и оттатък с Албания\", обясни Борисов. Той увери, че до 2-3 месеца ще успеем \"да свалим и роуминга\" за телефонните разговори на територията на югозападната ни съседка, а поводът бе едно от общо 8 споразумения , които подписахме с Македония (виж карето). Протест.\"Монитор\":Надзиратели искат по-високи заплати Увеличение на заплатите с 20 % поискаха надзирателите от Затвора в Пазарджик на символичен протест, организиран от Синдиката на служителите в затворите в България. Около 50-ина униформени се събраха пред бариерата на тюрмата в града, за да изразят недоволството си от редица проблеми в системата. Според несъгласните едва 540 лв. била стартовата заплата на новопостъпващите им колеги, а през януари минималната за страната става 510 лв.  Работници. \"Дума\":Облекчават \"вноса\" на работници от трети страни При облекчени условия висококвалифицирани работници от трети страни ще получават разрешение от типа \"синя карта\" за пребиваване и работа у нас. Това реши парламентът вчера при гласуване на второ четене на промените в Закона за МВР. В момента \"синя карта\" се издава за 1 година и може да се поднови за още 1 без ограничение на броя на подновяванията. След промените картата ще се издава за 4 години.Депутатът от БСП Пенчо Милков се възмути, че между първо и второ четене на Закона за МВР са внесени текстове, с които се цели промяна на два закона - за чужденците в България и за трудовата миграция и трудовата мобилност, които регулират достъпа до българския пазар на труда на лица от трети държави. Доклад. \"Сега\":И ЕК отчете епидемия от хоспитализации в България България с над 2-та си милиона хоспитализации годишно е далеч пред всички останали в ЕС по този показател.Пореден анализ - този път доклад на Еврокомисията за състоянието на здравните системи на страните членки, посочва България както като лидер по хоспитализации и лични разходи на пациентите, така и по лоши здравни показатели.\"Българската здравна система не е ефективна в намаляването на предотвратимата смъртност, изразена в постоянно висока смъртност от заболявания, като например сърдечно-съдови заболявания и нарастваща смъртност от рак, диабет и незаразни болести. Всъщност България има най-високата смъртност от мозъчно-съдови заболявания в ЕС и много ниска честота на преживяемост при няколко ракови заболявания\", пише в доклада. Саниране. \"24 Часа\":ГЕРБ не подкрепя искането на БСП за временна комисия по саниранетоГЕРБ не подкрепя искането на БСП за създаване на временна парламентарна комисия, която да проучи изпълнението на националната програма за саниране. Това обяви на брифинг в Народното събрание депутатът от ГЕРБ Николай Сираков.ГЕРБ няма да подкрепи такава комисия, за да се цени времето и ресурсът на народните представители, обясни той.", "date": "2017.11.24", "title": "Борисов: Пътищата са бъдещето на Балканите; Облекчават \"вноса\" на работници от трети страни"}
{"url": "https://news.bg/world/tseliyat-ekipazh-na-arzhentinskata-podvodnitsa-veroyatno-e-zaginal.html", "text": "Целият екипаж на изчезналата аржентинска подводница вероятно е загинал. На борда й се намират 44 души, съобщават световните информационни агенции. Все още обаче съдбата им не се оповестява официално. Издирването продължава. Властите уверяват, че се прави всичко възможно, но много от роднините на изчезналите са загубили надежда. Вчера беше съобщено, че в района на изчезването на подводницата \"Сан Хуан\" е избухнал взрив. Властите разследват каква е причината за него. Подводницата на аржентинските военноморски сили прекъсна комуникационната си връзка с командването на 15 ноември по пътя си от пристанището Ушуайя до базата си в град Мар дел Плата. На борда на подводницата е имало 44 души екипаж, като тя е разполагала с кислород до 22 ноември (вече е 23 ноември).", "date": "2017.11.24", "title": "Целият екипаж на аржентинската подводница вероятно е загинал "}
{"url": "https://news.bg/world/katar-skochi-na-sauditska-arabiya-za-namesata-v-regiona.html", "text": "Груба намеса на Саудитска Арабия във вътрешните работи на други държави. Против това се обяви катарският външен министър Мохамед ал Тани, цитиран от Sky News. Той използва посещението си в Лондон, за да критикува за пореден път Рияд. Известно е, че емирството не за първи път обвинява властите в опит за намеса. Този път той коментира не само конфликта между двете държави, но и ситуацията в региона. Топдипломатът обвини Саудитска Арабия за катастрофата в Йемен, където войната продължава години наред и населението бедства. Също така притеснения предизвиква и конфликтът на Кралството с Иран, който може да доведе до военни действия. Ал Тани изрази надежда да не се стига дотам. По отношение на Ливан, които също обвиниха в намеса Рияд заради премиера си, подозрително удължил престоя там след подадената си оставка, ал Тани счита, че се е получила грешка, а Бейрут си има свой, уникален стил на политика и управление. На 5 юни избухна дипломатическа криза между Катар и Саудитска Арабия, Бахрейн, ОАЕ и Египет. Арабските държави прекъснаха дипломатическите си отношения с Доха и наложиха икономически санкции. Те обвиняват Катар, че спонсорира тероризъм и си сътрудничи с Иран.", "date": "2017.11.24", "title": "Катар \"скочи\" на Саудитска Арабия за намесата в региона"}
{"url": "https://news.bg/world/flin-veroyatno-zapochva-da-satrudnichi-na-prokuraturata-po-ruskata-afera.html", "text": "Бившият съветник на президента на САЩ Доналд Тръмп по въпросите на сигурността Майкъл Флин веротно ще започне да сътрудничи на прокуратурата по разследването за руската намеса в изборите, предадоха световните информационни агенции. Неговите адвокати вече са уведомили екипа на държавния глава, че повече няма да обсъждат с него подробности по случая. Това се приема като знак, че Флин започва да сътрудничи, но все още официално потвърждение няма. Цитират се източници. Както е известно, разследването се ръководи от спецпрокурора Робърт Мълър. То обхвана редица приближени до Тръмп, които бяха принудени да се оттеглят от постовете си. И републиканци, и демократи са убедени в руската намеса, докато Тръмп и Москва отричат. ", "date": "2017.11.24", "title": "Флин вероятно започва да сътрудничи на прокуратурата по руската афера "}
{"url": "https://news.bg/disasters/vlak-deraylira-v-indiya-trima-zaginali-i-13-raneni.html", "text": "Най-малко трима души са загинали, а други 13 са били ранени, след като влак дерайлира в северната част на Индия, предаде АП. Трагичният инцидент е станал рано сутринта в петък в щата Утар Прадеш. Ранените са били приети в болница. Според различните източници, броят им е различен - между 7 и 13 души. Тече разследване по случая. Предполага се, че повредена релса може да е довела до катастрофата. ", "date": "2017.11.24", "title": "Влак дерайлира в Индия, трима загинали и 13 ранени "}
{"url": "https://news.bg/world/brekzit-spira-britanski-gradove-za-evropeyska-stolitsa-na-kulturata.html", "text": "Британски градове няма да могат да се борят за \"Европейска столица на културата\" след 2019 година. Това ще бъде невъзможно, след като страната напусне официално Европейския съюз. Припомняме, че текат преговори по \"развода\" между Лондон и Общността и двете страни срещат трудности по решаването на редица въпроси. След 2 години Великобритания вече няма да е част от Съюза. Редица градове трябваше да участват в надпреварата за \"Европейска столица на културата\". Сред тях са Нотингам, Лийдс, Дънди и други градове. Властите им вече изразиха разочарованието си от провалените усилия и надежди. Първият министър Никола Стърджън не скри шока си от промените. Според британските власти, участието на градове от държави извън ЕС е било възможно, но Брюксел е решил, че лишаването на Великобритания от тази възможност е част от последствията от Брекзит. Инициативата \"Европейска столица на културата\" има за цел да насърчи богатството и многообразието на култури в Европа, както и да увеличи чувството за принадлежност на гражданите към едно общо културно пространство. Културната програма и инвестициите, събрани от инициативата, ще допринесат за нейното дългосрочно устойчиво развитие на градовете.", "date": "2017.11.24", "title": "Брекзит спира британски градове за \"Европейска столица на културата\""}
{"url": "https://news.bg/weather/predimno-slanchev-petak.html", "text": "В петък ще преобладава слънчево време, съобщават от НИМХ на БАН.В низините се очаква мъгла и ниска облачност, които ще се задържат почти през целия ден в източните райони. Максималните температури ще са между 10 и 15 градуса, по-ниски ще са те в източната част на страната - 7-8 градуса. Атмосферното налягане е малко по-високо от средното за месеца и слабо ще се повиши. ", "date": "2017.11.24", "title": "Предимно слънчев петък"}
{"url": "https://news.bg/society/pochitame-sv-velikomachenitsa-ekaterina.html", "text": "На 24 ноември почитаме Св. великомъченица Екатерина. Тя била родом от Александрия, дъщеря на Конста, бивш цар. Нейната майка била християнка. Тя я запознала с пустинник, който въвел Екатерина във вярата. Младата християнка изучила елинската мъдрост.Едва 18-годишна, като безстрашна изобличителка на езичеството, за вярата Христова я хвърлили в тъмница. Извикали я на спор с най-първите 50 мъдреци в Египет, но не могли да я отклонят от Христовата вяра.Според преданието, те самите повярвали и били осъдени и изгорени живи. Екатерина е измъчвана жестоко, след което я посекли с меч в 305 година. Ангел Божи отнесъл тялото й на планина Синай, дето по-сетне е построен манастир.На същия ден се отбелязва и паметта на царицата - Августа. Тя била жена на цар Максимин, успяла да види Екатерина, да беседва с нея и след беседата повярвала. Узнала за чудесата, станали по време на нейните мъчения, вън от двореца гръмко изобличила царя за жестокостта му и тя била посечена с меч. Порфирий с 200 войници погребали с почести царицата, и като изповядвали, че и те са християни, били посечени с меч.На същия ден почитаме и св. великомъченик Меркурий - войник, скитянин, който пострадал през III век.Имен ден днес празнуват Екатерина, Катерина, Катя, Тинка, Катина, Тина и Катрин.", "date": "2017.11.24", "title": "Почитаме Св. великомъченица Екатерина"}
{"url": "https://news.bg/disasters/vms-na-sasht-spryaha-izdirvaneto-na-trima-moryatsi-ot-katastrofiraliya-samolet.html", "text": "Американските военноморски сили (ВМС) са преустановили издирването на трима моряци, които изчезнаха, след като военен транспортен самолет се разби във Филипинско море южно от Япония в сряда на път за американския самолетоносач \"Роналд Рейгън\", съобщава \"Ройтерс\".\"В течение на два дни осем американски военноморски кораба, както и военни кораби на Япония, три хеликоптерни ескадрили и морски патрулни японски самолети обследваха площ в размер на 1000 квадратни морски мили\", се уточнява в изявление на Седми американски флот.Други осем души, намирали се на падналия самолет C-2 Greyhound, бяха спасени малко след като самолетът се разби и бяха откарани на самолетоносача \"Роналд Рейгън\".Последният военноморски инцидент в Азиатско-тихоокеанския регион идва след два смъртоносни инцидента в региона, в които бяха замесени американски военни кораби, което повдигна въпроси за обучението и скоростта на операциите на флота в региона, предизвиквайки изслушване в Конгреса на САЩ и отстраняването на редица висши офицери.С-2 е извършвал рутинен полет, превозващ пътници и товари от военното летище Ивакуни в Япония до самолетоносача.Основният транспортен самолет за флота на американските самолетоносачи е в експлоатация в продължение на повече от пет десетилетия и се очаква да бъде заменен със самолет с далечен обсег.Американските ВМС уточниха, че разследват причината за катастрофата. Японският министър на отбраната Ицунори Онодера коментира в сряда, че американските ВМС са го информирали, че катастрофата може да е била заради проблеми с двигателя.", "date": "2017.11.24", "title": "ВМС на САЩ спряха издирването на трима моряци от катастрофиралия самолет"}
{"url": "https://news.bg/politics/rast-na-vsichki-pensii-prez-2018-planira-mtsp.html", "text": "Ръст на пенсиите за всички пенсионери през 2018 планира Министерство на труда и социалната политика.От ведомството са доволни, че и тази година има пари за . За коледни бонуси кабинетът отпусна 50 милиона лева.Мисля, че възрастните хора наистина заслужават да получат тези добавки, защото през годините те бяха пренебрегвани, сподели пред News.bg заместник-министърът на труда и социалната политика Султанка Петрова. Смятам, че тези 40 лева, които ще получат като коледна добавка е една добра новина, допълни тя.Според нея кабинетът се справя засега много добре, защото всеки лев, който се спестява, се насочва точно към хората, които имат нужда и подкрепа.Патриотите ще се борят за ръст на доходите на пенсионерите. Засега обаче ръстът се движи спрямо финансовите възможности на държавата. През следващата година от юли ще бъдат увеличени и пенсиите с 3,6%, съобщи Султанка Петрова.\"Това увеличение е за всички пенсии. Мисля, че пътят, по който вървим, е правилен\", убедена е тя.Дай Боже да има повече приходи в хазната и догодина да увеличим още повече пенсиите, надява се заместник-социалният министър.", "date": "2017.11.24", "title": "Ръст на всички пенсии през 2018 планира МТСП"}
{"url": "https://news.bg/int-politics/iran-pokazva-muskuli-na-sasht-prashtayki-boyni-korabi-v-meksikanskiya-zaliv.html", "text": "Иранските военноморски сили (ВМС) се подготвят да изпратят свои военни кораби на посещение в Латинска Америка и Мексиканския залив в близко бъдеще, съобщават ирански медии, цитирани от руски агенции.Новоназначеният командир на ВМС на Иран Хосеин Ханзади уточни, че неговият флот ще прекоси Атлантическия океан и ще издигне и развее иранското знаме в Мексиканския залив. Смята се, че посещението е демонстрация на мощта на Техеран далеч отвъд бреговете му.\"Нашият флот от военни кораби ще бъде изпратен в Атлантическия океан в близко бъдеще и ще посети една от приятелските държави в Южна Америка и Мексиканския залив\", се изтъква в изявлението на Ханзади, цитирано от агенция \"Фарс\".Ханзади също така обяви планове за модернизиране на капацитета на иранския военноморски флот, така че да може да плава в открито море между Европа и Северна и Южна Америка.В информация на агенция \"Тасним\" обаче се посочва, че намерението на Техеран да има присъствие в международни води ще бъде използвано само за демонстриране на мощ и разпространяване на послание за мир и партньорство.", "date": "2017.11.24", "title": "Иран показва \"мускули\" на САЩ, пращайки бойни кораби в Мексиканския залив"}
{"url": "https://news.bg/int-politics/sasht-izprashtat-6-stelt-iztrebitelya-v-yuzhna-koreya.html", "text": "САЩ ще разположат шест стелт изтребителя F-22 Raptor в Южна Корея през декември, съобщава южнокорейската агенция \"Йонхап\", цитирайки южнокорейски военни представители.Самолетите ще участват в съвместно военновъздушно учение, което има за цел да наложи максимален натиск върху режима в Пхенян.\"Шест изтребителя F-22 от американските военновъздушни сили е планирано да се присъединят към съвместното южнокорейско-американско военновъздушно учение, насрочено в периода между 4 и 8 декември\", уточниха официалните представители.Това ще е първият път, в който САЩ разполагат наведнъж шест изтребителя Raptor в Южна Корея. Изтребителите ще прелетят от американската военновъздушна база \"Кадена\" на японския остров Окинава и ще се присъединят към изтребители F-35A.Освен военния натиск, САЩ също така наскоро наложиха икономически и дипломатически санкции върху Северна Корея, чието предназначение е да принудят комунистическия режим в Пхенян да се откаже от програмата си за създаването на ядрени оръжия.По-рано тази седмица американският президент Доналд Тръмп отново вкара Северна Корея в списъка със страни, спонсориращи тероризма, докато Министерството на финансите на САЩ наложи допълнителни икономически санкции на редица китайски и корейски компании, заподозрени в подпомагането на ядрената програма на Пхенян.", "date": "2017.11.24", "title": "САЩ изпращат 6 стелт изтребителя в Южна Корея"}
{"url": "https://news.bg/politics/parvanov-pozdravi-pravitelstvoto-che-pita-ban-za-aets-belene.html", "text": "Президентът Георги Първанов, коментира пред БТВ срещите в Македония, българската и македонската църкви, енергетиката и АЕЦ Белене. Това за Струмица е симпатично, но коридор номер 8 е важен, това ще даде бум на взаимоотношенията, културата, обясни Първанов.Историята не бива да бъде забравяна, но тя не трябва да пречи на политиците да си вършат работата. Не са и толкова важни тези 9 споразумения които са постигнати, по-важно е че-двамата премиери се събират и решават проблемите и си говорят и това създава друг климат и хората го виждат и усещат, коментира Първанов. Георги Първанов се е виждал по 15 пъти на година с Борис Трайковски, били и семейни приятели. И други македонски политици са имали добри отношения с България. На въпрос дали се страхува България да е по-активна към Македония и , Първанов подчерта, че не бива да ревнуваме, а да си вършим нашите си неща.Георги Първанов не смята, че Борисов и Заев са приключили с македонизма, но според него просто е извадено жилото, което също е важно. Важно е че двамата премиери доказват че сме близки. По отношение въпроса българската патриаршия да бъде майка на македонската, Първанов симпатизира на идеята, но това за него са си отношения между църкви и са си работи на Светия синод, там има достатъчно родолюбиви българи, посочи той.Как тълкува Първанов доклада на БАН и ще го бъде ли АЕЦ \"Белене\", президентът имал идея да е общобалкански проект, да се осигурят пазари около нас. Докладът на БАН той определя като респектираща разработка и поздравява българското правителство, че са потърсили учените за становище.Важното на доклада е че е доказал необходимостта за ядрена енергетика, смятат той и АБВ. , а БАН са си свършили работата според Първанов.Той е за вариант със сериозно държавно участие, който може да се измерва със направеното до момента, площадката, закупените части. Ядрената електроенергия е най-евтината в енергийния микс обясни Първанов и пита къде в света има губеща атомна централа или къде другаде има частна централа.Ако не сме ние, ето турците си пускат централата след няколко години, пазар има, той е тук, отчете президента. . Можем да се включим само в потока и мача и частично да възстановим това. Ако беше станало преди, то България щеше да е енергиен център на балканите (наречете го хъб), сега вече не, допълни той.За приватизацията, Георги Първанов отчете, че е проведена е калпаво, държавата не е спечелила почти нищо. Да се създаде комисия като тази за досиетата, предлага той.", "date": "2017.11.24", "title": "Първанов поздрави правителството, че пита БАН за АЕЦ \"Белене\""}
{"url": "https://news.bg/bulgaria/pet-balgarski-otbora-se-sastezavat-v-besarabskata-liga-kvn-v-odesa.html", "text": "Днес започва осмия сезон на Бесарабската лига КВН за Купата на Конгреса на българите в Украйна.Тази година в Бесарабската лига КВН ще участват пет български отбора от Украйна. Всички те ще се състезават в конкурси по остроумие чрез отговори на въпроси, импровизации, предварително подготвени сценки.Българският КВН традиционно се провежда в световната столицата на хумора - гр. Одеса. За българската общност в Украйна това е най-мащабното и най-очакваното събитие на годината. И за поредна година Всеукраинската обществена организация \"Конгрес на българите в Украйна\" с подкрепата на Българския младежки клуб \"Актив\" организира състезание по хумор между български отбори от Бесарабия.Този сезон на Бесарабската лига КВН за Купата на Конгреса на българите в Украйна ще състои от три игри: четвъртфинал, полуфинал и финал.На финалната игра ще бъде определен победителят, който ще спечели голямата награда - едноседмична почивка в България за целия отбор.Петър Дудуш, координатор на Бесарабската лига КВН за Купата на Конгреса на българите в Украйна, посочи: \"Вече осма година наред даваме възможност на българските таланти от Украйна да представят своето творчество пред публиката. КВН-ът стана традиционно и очаквано събитие. Освен вече познатите участници всяка година имаме и нови отбори, които също така се представят на ниво.\"КВН-ът (Клуб на Веселите и Находчивите) не е ново мероприятие за жителите на Украйна. Над 50 години това е една от най-гледаните игри. Но КВН на български език се проведе за първи път в Одеса през 2010. Всяка година отборът победител заминава за едноседмична почивка в България.", "date": "2017.11.24", "title": "Пет български отбора се състезават в Бесарабската лига КВН в Одеса"}
{"url": "https://news.bg/int-politics/40-na-sto-ot-semeystvata-v-rusiya-s-nedostig-na-pari-za-hrana-i-drehi.html", "text": "Около 40 процента от семействата в Русия нямат достатъчно средства за храна и дрехи. Това показват данните от ново социологическо проучване на Висшето икономическо училище в Москва, съобщават някои руски медии.Една трета от руснаците са изтъкнали в допитването, че парите им стигат само за храна.През септември 23 на сто от руското население определя своето материално положение като \"лошо или много лошо\" което е с 3 на сто повече в сравнение с май.Процентът на домакинствата, които смятат своя доход за добър, е намалял от 17 на 15 на сто. Това изследване идва на фона на публикуваната през тази седмица статистика за основните макроикономически показатели за третото тримесечие. Според изчисленията на \"Росстат\" растежът на промишленото производство за първи път остава без промяна от началото на 2016 година насам.В същото време ръстът на брутния вътрешен продукт за третото тримесечие се забавя до 1,8% от 2,5% за предходните три месеца.", "date": "2017.11.24", "title": "40 на сто от семействата в Русия с недостиг на пари за храна и дрехи"}
{"url": "https://news.bg/crime/dvama-sa-postradali-pri-verizhna-katastrofa-s-2-kamiona-i-3-koli-na-am-trakiya.html", "text": "Движението е само в аварийната лента при 55 км на АМ \"Тракия\" в посока към Пловдив. В участъка е възникнал верижен инцидент. Двама души са откарани за преглед.Тази сутрин, около 8.15 часа, е постъпил сигнал за инцидент в района на 55 км на автомагистрала \"Тракия\", посока Пловдив.Незабавно натам са насочени екипи на полицията и Бърза помощ. Според първоначалните данни, ударът е възникнал между два товарни и три леки автомобила. Двама души са пострадали, откарани са за преглед. Пътни полицаи са на място и подпомагат трафика.", "date": "2017.11.24", "title": "Двама са пострадали при верижна катастрофа с 2 камиона и 3 коли на АМ \"Тракия\""}
{"url": "https://news.bg/crime/kat-sofiya-ne-raboti-s-grazhdani.html", "text": "Временно столичният отдел \"Пътна полиция\" преустановява работата с граждани, съобщиха от МВР.Причината е възникнал технически проблем. Предприети са действия за своевременното му отстраняване.МВР поднася извинения за евентуално причинени неудобства.Не се дава информация за сроковете, в които техническия проблем може да бъде отстранен.", "date": "2017.11.24", "title": "КАТ - София не работи с граждани"}
{"url": "https://news.bg/crime/10-hil-evro-struvalo-nelegalnoto-preminavane-na-balgaro-turskata-granitsa.html", "text": "Нелегалното преминаване на българо-турската граница струва 10 000 евро на човек. Това твърди Нова телевизия, позовавайки се на свои източнициПредполага се, че по тази схема е действал и каналът, заради който бяха задържани трима българи в Одрин. Мъжете остават в затвора, но все още нямат официално повдигнати обвинения. Задържаните българи са заподозрени в \"нелегален трафик на мигранти и участие в престъпна организация\". Това е текстът, който позволява най-бърз и лесен арест. Николай, Шабан и Гюрсел - това са имената на българите, които чакат присъдата си. Съобщават ги турски агенции, но властите официално мълчат. Задържаните мъже са от Крумовград и Кърджали и са само български граждани.Мъжете владеят перфектен турски. Това е и причината да откажат преводач в затвора. Имат обаче служебен защитник. Представител на българското консулство беше допуснат вътре в затвора в Одрин, за да се увери, че са здрави. Действие, което се определя като значимо, защото това е едно от най-строго охраняваните места в Турция.Българите се спрягат за връзка с Фетуллах Гюлен, а в страната е наложено извънредно положение именно заради него. Ситуацията обаче остава несигурна. Предвид сериозното обвинение, анализатори призовават за спешни мерки.", "date": "2017.11.24", "title": "10 хил. евро струвало нелегалното преминаване на българо-турската граница"}
{"url": "https://news.bg/regions/zhitelite-na-pet-sela-protestirat-sreshtu-poskapvaneto-na-vodata.html", "text": "Жителите на пет села в Искърското дефиле протестираха срещу рязкото поскъпване на цената на водоподаването, съобщи bTV.Хората от Зверино, Елисейна, Злидол, Оселна и Игнатица протестират срещу увеличените си сметки за вода. Тя идва от планината по гравитачен път и минава през тръби, които самите жители с доброволен труд са полагали преди години. Въпреки собствените инвестиции, от 1,30 лв. на кубик, цената на водата ще се увеличи на повече от 2 лева - твърде висока за този край цена.Водните дружества твърдят, че са задължени от държавата да изравнят цените навсякъде - без значение дали се използват помпи, или не. Освен това трябва да покриват направени инвестиции.Преди 10 г. имало обещания за смяна на стария водопровод, разказаха жителите на петте села. До момента това никъде не се е случило изцяло. Чуха се даже обвинения, че шефът на ВиК-Враца е направил значителни подобрения само в Оселна, където имал вила.По информация на живущи има и съдебни дела, защото отчитането на водомерите се бави. По този начин на хората се налага да плащат по 5-600 лв. накуп.Кметовете на селата, които са от различни партии, подкрепят протеста на съселяните си и настояват за по-приемливи цени и по-голяма ангажираност на дружеството.\"Тези искания не са политически\", подчерта кметът на Зверино Цанко Цонев. Ако не бъдат чути исканията на хората, вложили тръбите за водопровода си преди години, те ще блокират пътя през Искърското дефиле.", "date": "2017.11.24", "title": "Жителите на пет села протестират срещу поскъпването на водата"}
{"url": "https://news.bg/world/iran-e-noviyat-hitler-na-blizkiya-iztok-predupredi-riyad.html", "text": "Влиятелният престолонаследник на Саудитска Арабия нарече върховния лидер на Иран \"новия Хитлер на Близкия изток\", съобщава Ройтерс.Мохамед бин Салман коментира напрежението между двете държави в интервю за вестник \"Ню Йорк таймс\".Салман, военен министър на Саудитска Арабия, намекна, че трябва да се предприемат мерки за противопоставяне на експанзията на Ислямската република при аятолах Али Хаменеи в региона.\"\", подчерта принцът.Този месец напрежението между двете държави ескалира, след като премиерът на Ливан Саад Харири, съюзник на Рияд, подаде оставка по време на визита в монархията. Той позова решението си на влиянието на подкрепяната от Иран групировка \"Хизбула\" в Ливан. Впоследствие Харири обяви, че ще преосмисли решението си за оставка.\"Хизбула\" обвини Саудитска Арабия в агресия и подклаждане на война.Отделно Рияд и Техеран непряко водят битка в Йемен.Салман поясни пред американския вестник, че войната се печели от водената от Саудитска Арабия коалиция и съюзниците вече контролират 85% от територията на Йемен. Но шиитските бунтовници хуси все още контролират основните градски центрове.По-рано Али Хаменеи нарече кралската фамилия на Саудитска Арабия \"прокълнато дърво\". Техеран обвинява Рияд в разпространение на тероризъм.", "date": "2017.11.24", "title": "Иран е „новият Хитлер на Близкия изток”, предупреди Рияд"}
{"url": "https://news.bg/politics/polititsi-se-prepitavat-s-lazhi-ustanovil-simeonov.html", "text": "\"Оградата по границата е супер. Просто има такива политици, които се препитават с лъжи.\" Това заяви вицепремиерът Валери Симеонов по повод показаните от депутата от БСП Елена Йончева снимки, на които се вижда, че оградата по границата е паднала.Валери Симеонов отрече категорично да има някакъв пропаднал участък, както показва госпожа Йончева.Той поясни, че участъкът е в резерват \"Узунбуджак\", а вчера е публикувал снимка два часа след нейните изявления - \"след нейните лъжи по една телевизия.\"Симеонов беше категоричен, че оградата е в перфектно състояние.\"Оправена е още в началото на октомври веднага след дъждовете, а снимката, която показва Йончев е отпреди това\", обясни той.Вицепремиерът по демографската политика попита защо Йончева показва черно-бяла снимка, след като винаги досега е показвала цветни снимки?\"Отговорът е следният: снимката е черно-бяла, защото ако беше цветна щяха да се видят листата. Огромната зелена маса по дърветата. С други думи снимката е отдавна\", заяви вицепремиерът.Той уточни, че е публикувал във Фейсбук снимка, на която оградата си стои както трябва, защото е възстановена октомври.\"Както винаги казвам истината. Както и по отношение на лъжите, казани във филма. Ето сега ви казвам, в случая тя пак тя лъже\", допълни Симеонов и уточни, че снимки на оградата са публикувани на неговата страница във Фейсбук.", "date": "2017.11.24", "title": "Политици се препитават с лъжи, установил Симеонов "}
{"url": "https://news.bg/int-politics/krokodila-se-zakle-kato-noviya-prezident-na-zimbabve.html", "text": "Емерсън Мнангагва се закле като президент на Зимбабве пред хиляди тържествуващи привърженици на националния стадион в столицата Хараре, с което се сложи официален край на 37-годишното управление на Робърт Мугабе, съобщава \"Ройтерс\".Полагайки клетва, 75-годишният бивш началник на силите за сигурност на Зимбабве, известен с прякора \"Крокодила\", обеща да работи съгласно разпоредбите на конституцията на бившата британска колония и да защитава правата на всички 16 млн. граждани на Зимбабве.Въпреки че повечето зимбабвийци отпразнуваха оттеглянето от властта на 93-годишния Мугабе, при чието управление страната се срина към бедност и деспотизъм, а преди това беше една от най-добре развиващите се страни в Африка, някои се притесняват за бъдещето при управлението на Мнангагва.По-конкретно те търсят отговор за ролята му в т. нар. кланета Гукурахунди в Матабелеланд през 1983 г., когато приблизително 20 хил. души са били убити при репресии срещу опонентите на Мугабе от обучената от Северна Корея Пета бригада.Мнангагва отрече каквото и да е участие в зверствата и след завръщането си в Зимбабве, след като две седмици се укриваше в Южна Африка, проповядва демокрация, толерантност и уважение към върховенството на закона.\"Хората си казаха думата. Глас народен, глас Божи\", подчерта той пред хиляди поддръжници в сряда в централата на неговата управляваща партия ЗАНУ-ПФ.Въпреки това грубото отношение на армията към верни на Мугабе - бившият финансов министър Игнатий Чомбо беше хоспитализиран заради побои във военен арест, разкри неговия адвокат - не успокои притесненията относно реалните възгледи на Мнангагва за демокрацията.\"Това беше много брутален и драконовски начин за справяне с противниците\", изтъкна адвокатът на Чомбо.Мугабе, най-възрастният действащ държавен глава, подаде оставка във вторник, след като парламентът започна процедура по импийчмънт срещу него, седмица след като армията взе властта.Мнангагва увери Мугабе, че той и неговото семейство ще бъдат на сигурно място в Зимбабве, когато двамата са говорили за първи път, откакто Мнангагва се завърна у дома тази седмица.", "date": "2017.11.24", "title": "Крокодила се закле като новия президент на Зимбабве"}
{"url": "https://news.bg/regions/remont-na-remonta-na-stolichniya-bulevard-dondukov.html", "text": "Ремонтира се ремонтирана част от столичния булевард \"Дондуков\", като дейностите са на същото място както и преди 20 дни, на 4 ноември - в отсечката между улиците \"Бачо Киро\" и \"Будапеща\", съобщава БНТ.Сега не се пренареждат паветата по булеварда, а на велоалеята, като самата велоалея все още не е пусната за движение, но беше напълно готова в средата на септември заедно с цялата част от Министерски съвет до кръстовището с улица \"Г.С. Раковски\".Към момента са извадени част от паветата на велоалеята до бордюра и на тяхно място се поставят решетки за отводнителни канали. В същото време останалите части от велоалеята, които са в района на бившия Партиен дом, в момента се почистват усилено и се подготвят за пускане.Припомняме, вчера лидерът на БСП-София и председател на групата на БСП в СОС Калоян Паргов подари на кмета на Столична община Йорданка Фандъкова правилник за редене на павета от 1936 г.Според Паргов  е дълга сага. \"Като започнем от неговото проектиране, след това сагата с павета или асфалт, което забави проекта. Някои играха и плажен волейбол върху пясъка, но очевидно и това не помогна, за да се справим в срок и качествено\", коментира той.В участъка от булевард \"Васил Левски\" до ул.\"Кракра\" е положена . Там е изградена и велоалея. Изцяло е подменена и тръбната мрежа, поставено е LED осветление от бул.\"Васил Левски\" до ул.\"Кракра\" , като по този начин целият булевард е с обновено LED осветление.Припомняме, , на 17 ноември, движението по бул. \"Дондуков\" беше възстановено. Ремонтът на емблематичния столичен булевард се превърна в една от най-обсъжданите теми във връзка с ремонтите в София.Първоначално дебатите започнаха относно това  и .Остри реакции бяха предизвикани и от начина на ремонтиране на булеварда - столичани скочиха, че  не се поставят по съвременна технология.По-късно членове на Общинския съвет в София поискаха договорът с фирмата изпълнител на ремонтните дейности да бъде прекратен, защото ремонтът не е качествен. Това предизвика серия от коментари за т. нар. \"\" в Столична община, което според мнозина става тенденция. ", "date": "2017.11.24", "title": "Ремонт на ремонта на столичния булевард \"Дондуков\""}
{"url": "https://news.bg/int-politics/rusiya-byasna-zaradi-razrushen-v-polsha-mavzoley-kadeto-sa-pogrebani-savetski-voynitsi.html", "text": "Властите в Полша са разрушили мавзолея, изграден на мястото на масовия гроб (братска могила) на съветски войници в град Тшчянка в Северозападна Полша, въпреки че там има тленни останки на 56 съветски войници, възмутени са руските медии.\"Днес ние говорим за варварски инцидент за нашата християнска държава. Това, което се случи в град Тшчянка, преминава всякакви граници, въз основа на които ние живеем. В Тшчянка с помощта на тежка техника са унищожили мястото, където лежат съветските войници. Стореното е записано на видео. Имаше хора, които се противопоставиха на това, имаше хора, които се смееха на това\", подчерта ръководителят на руската обществена организация \"Курск\" Ежи Тиц.Той също така отбелязал, че от организацията са решили да съдят управата на града за унищожаването на паметника.Мемориалният комплекс, който включва военен мавзолей в памет на загиналите съветски войници по време на превземането на град Тшчянка, според някои сведения е първият паметник, посветен на Втората световна война в Полша. Неговото строителство е започнало на 24 април 1945 г., още преди края на войната.В началото на септември полските власти започнаха ликвидирането на мавзолея. Руското външно министерство е протестирало пред полските власти по този повод.Промените в закона в Полша, забраняващи пропагандата на комунизма или друга тоталитарна система, влязоха в сила тази есен. Законът предполага, наред с други неща, разрушаването на съветските паметници. Според изчисленията на Института за национална памет на Полша законът ще засегне повече от 450 паметници в цялата страна, 230 от които са паметници на войници от червената армия. Всички паметници, които попадат под ударите на закона, трябва да бъдат отстранени от обществени места в рамките на 12 месеца.", "date": "2017.11.24", "title": "Русия бясна заради разрушен в Полша мавзолей, където са погребани съветски войници"}
{"url": "https://news.bg/world/nay-vliyatelniyat-politik-v-polsha-hvanat-da-chete-kniga-za-kotki-v-parlamenta.html", "text": "Най-влиятелният политик в Полша беше хванат да чете книга за котки по време на заседание на парламента, съобщава АП.По време на дебата Ярослав Качински, лидер на управляващата партия \"Право и справедливост\", задълбочено четеше малкия наръчник \"Атлас на котките: Диви и домашни\".Депутатите дебатираха редица теми, включително спорни промени в съдебната система, които според консерваторите на Качински са необходими за реформиране на системата, но ЕС пък вярва, че нарушават разделението на властите.Известно е, че 68-годишният Качински обича котки и от години гледа в жилището си. Той също така помага и на бездомни котки.Една от котките на политика влезе в новините през миналото лято по време на антиправителствени протести. Черната котка беше снимана да стои на прозореца на жилището на Качински.Полски медии отбелязват с ирония факта, че книгата за котките, която Качински чете, е публикувана от германското издателство \"Аксел Шпрингер\", което има силно присъствие на полския медиен пазар. Полският политик призовава за приемане на закон, който да ограничи чуждестранната собственост в медийния сектор, подчертавайки, че силното присъствие на чуждестранни собственици на медии вреди на полските национални интереси.", "date": "2017.11.24", "title": "Най-влиятелният политик в Полша хванат да чете книга за котки в парламента"}
