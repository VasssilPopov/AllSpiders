{"url": "https://news.bg/world/makedonskiyat-parlament-odobri-novoto-ime-na-stranata.html", "text": "Македонският парламент одобри новото име на страната. Това стана ясно на заседание, проведено в петък вечерта, предадоха РИА \"Новости\" и МИА.Гласувани са били конституционните промени, необходими за смяната на името на  Република Северна Македония. 80 депутати са казали \"да\" на предложението, срещу 39 \"против\". Това придвижва напред Скопие по пътя към ЕС и НАТО, тъй като без споразумението с Гърция за името, тя щеше да блокира кандидатурата на страната. \" коментира македонският премиер Зоран Заев, който благодари на депутатите и от ВМРО-ДПМНЕ, които са подкрепили правителството. - По-рано вчера стана ясно, че не е сигурно дали заседанието ще бъде проведено, тъй като не бе събран нужният кворум за гласуването. Опозицията обяви, че напуска дебатите и ще гласува против. Припомняме, че ако депутатите не бяха одобрили промените,  премиерът Зоран Заев трябваше да депозира оставката на кабинета и в страната да има предсрочни парламентарни избори.Гръцкият премиер Алексис Ципрас призова преди гласуването споразумението да бъде одобрено, тъй като Атина няма да допусне до ЕС и НАТО страна-членка с име Република Македония. Той и Заев са разговаряли по телефона след последните събития в Скопие. България приветства взетото решение. Това се казва в позиция на външния ни министър Екатерина Захариева, разпространена до медиите. \"\", се казва в изявлението.", "date": "2018.10.19", "title": "Македонският парламент одобри новото име на страната "}
{"url": "https://news.bg/int-politics/oae-skochi-v-zashtita-na-sauditska-arabiya-po-sluchaya-kashogi.html", "text": "Обединените арабски емирства (ОАЕ) предупредиха, че разрастващият се спор във връзка с изчезването и предполагаемото убийство на саудитския журналист Джамал Кашоги, който пишеше за американския в. \"Вашингтон пост\", не бива да се използва за подкопаване на стабилността на Саудитска Арабия.Саудитска Арабия систематично отрича обвиненията, че Кашоги може да е бил отвлечен или убит в нейното консулство в Истанбул, след като е разрешила на турската полиция да претърси сградата.Министърът на външните работи на ОАЕ Ануар Гаргаш написа в \"Туитър\", че Абу Даби е \"категорично\" против \"политизирането\" на случая \"Кашоги\" и той бил \"опит за дестабилизиране на Саудитска Арабия\".Междувременно Анадолската агенция съобщи, че служители от Генералното консулство на Саудитска Арабия в Истанбул са започнали да дават показания пред прокурори като част от разследването за изчезването на журналиста.След като Анкара изрази опасения, че саудитският журналист може да е бил убит в консулството, властите в петролното кралство категорично отхвърлиха каквото и да е участие, твърдейки, че Кашоги, който за последно е видян да влиза в консулството на 2 октомври, е изчезнал след напускането на сградата.Режимите в Саудитска Арабия и ОАЕ са в много близки отношения, което са го демонстрирали неведнъж, включително при разрива с Катар през миналата година, което обяснява позицията на ОАЕ по казуса. ", "date": "2018.10.19", "title": "ОАЕ скочи в защита на Саудитска Арабия по случая \"Кашоги\""}
{"url": "https://news.bg/crime/advokatskiyat-savet-podkrepi-napadnata-si-kolezhka.html", "text": "От Висшия адвокатски съвет излязоха с декларация, с която застанаха зад битата столична адвокатка. В декларация колегите й изразиха възмущението си от този акт на насилие.\"Посегателството върху здравето и живота на всяко човешко същество е недопустимо и предизвиква справедливия ни човешки гняв. Случилото се е грубо посегателство не само срещу личността, честта и достойнството на адвоката, но и срещу цялата свободна и независима адвокатура\", пише в декларацията.От Висшия адвокатски съвет призовават българската държава в лицето на МВР и всички компетентни органи да предприемат незабавни действия, за да бъде наказан извършителят на това гнусно деяние.Висшият адвокатски съвет изразява своята категорична подкрепа за нападнатата ни колега-адвокат и декларира, че ще отстоява с всички допустими от закона средства правата на адвокатите и възможността за упражняване на професията без страх.От колегията ще се борят за намаляване на агресията и посегателствата върху здравето и личността на българските граждани. Позицията е подписана от председател на Висшия адвокатски съвет - Ралица Негенцова.От своя страна часове след нападението в кантората си битата адвокатка описа случая в социалните мрежи. Това не е първото подобно нападение на Евгени Емилов Костов, който вече е задържан за 72 часа, пише пострадалата В. Владова.Припомняме, в четвъртък, 18 октомври, в кантората си бе нападната и бита адвокат В. Владова (това е името на юристката, публикувано от МВР). Нападателят - Евгени Емилов Костов е опитал да изнасили адвокатката, разказа самата тя.\"Ако се окаже неосъждан, ще е защото някой си е замълчал - от срам. Точка\", пише нападнатата адвокатка.За деня на нападението тя описва, че имала запазен час от клиент, който над 8 пъти се е консултирал с нея.\"Никога, никога не е имало какъвто и да било намек от негова страна, че ме харесва, желае и пр, никога дори не ме е питал нищо лично. При влизането в кантората, ме грабна на ръце, при което започнах да крещя. Никой, никой не се отзова, въпреки,че бях затворена и бита в банята на офиса над час. Звъняха ми на вратата, но никой не извика полиция, никой и след това не призна, че е чул нещо. Не, не успя да ме изнасили\", пише пострадалата.Нападателят е висок около 185 см, по думите й - силен мъж. Не успял да я изнасили, защото тя непрекъснато е задавала въпроси.\"Не успя, защото не спрях да говоря и говоря, да задавам въпроси, много, непрекъснато и без да спирам. Не успя да се съсредоточи в деянието си, колкото и абсурдно да звучи на човек, който не е присъствал. Когато изненадващо започвах да крещя за помощ започваше да ме бие и удря главата ми в стената. Не исках да умра и не се съпротивлявах яростно. Мисля,че това ме спаси\", пише тя.В поста си, писан около 1 часа тази нощ, се споменава и за нападнатите репортер и оператор от столична телевизия.\"И да, имало е инцидент с журналисти. Идвали са до кантората ми, блъскали са вратата и прозорците. Докато бях в Пирогов 6 пъти ми се включи СОТ-а, заради това. Бутали са и са хващали за ръкава и яката мои близки, които следвало според журналистите да им дадат информация. Опитали са да отварят вратата на автомобила им. Това е. Близките ми са в шок. Аз съм благодарна,че съм жива, защото извършителят е носил нож, който аз слава-богу не видях. Това е\", пише нападнатата адвокатка Валентина Каменарска. ", "date": "2018.10.19", "title": "Адвокатският съвет подкрепи нападната си колежка"}
{"url": "https://news.bg/regions/za-chas-i-polovina-ot-22-chasa-ogranichavat-dvizhenieto-po-am-lyulin.html", "text": "От 22 до 23 и 30 часа се ограничава движението в района на 9-ти км в платното за София на АМ \"Люлин\", поради полагането на временна хоризонтална маркировка.В този интервал лекотоварните автомобили, движещи се в посока Перник - София, ще се отклоняват при пътен възел \"Даскалово\" при 19-ти км на АМ \"Люлин\" по път I-1 Драгичево - Владая - София.Тежкотоварните автомобили над 12 т по направлението Перник - София ще се спират на АМ \"Люлин\" и ще изчакват на определените за тях места до възстановяване на движението.", "date": "2018.10.19", "title": "За час и половина от 22 часа ограничават движението по АМ \"Люлин\" "}
{"url": "https://news.bg/disasters/vlak-gazi-hora-v-indiya-desetki-zaginali-i-stotitsi-raneni.html", "text": "Повече от 50 души са загинали и още много са ранени, след като влак е помел тълпа от хора близо до Амритсар в северния индийски щат Пенджаб, съобщиха от местната полиция, цитирани от БиБиСи.Уточнява се, че повече от 200 души са били ранени.Жертвите са стоели на железопътните релси, наблюдавайки тържествата за хинду фестивал, уточняват очевидци.Те не са чули приближаването на влака, докато са наблюдавали пълната с фишеци статуя на демонския цар Равана да гори.Властите обявиха, че приоритет е ранените да бъдат откарани в местни болници. Опасенията са, че броят на жертвите ще се увеличи. Кадри, публикувани в социалните мрежи, показаха бързо движещия се влак да удря тълпата.Главният министър на Пенджаб определи инцидента като \"абсолютно трагичен\", като написа в \"Туитър\", че местните власти са били \"мобилизирани\".\"Ще направим всичко възможно, за да помогнем на пострадалите\", посочи той и добави: \"Наредих на областната администрация да не остави необърнат камък, за да гарантира възможно най-доброто отношение към тях.\"", "date": "2018.10.19", "title": "Влак гази хора в Индия, десетки загинали и стотици ранени"}
{"url": "https://news.bg/world/chuzhdentsi-zadarzhani-za-vandalizam-v-tayland.html", "text": "Двама чуждестранни туристи са били задържани за вандализъм в Тайланд, предадоха световните информационни агенции. Те са заплашени от присъди от 10 години затвор и глоба от 30 000 долара. Британец и канадка, и двамата 23-годишни, са задържани за рисуване на графити в северния град Чианг Май.  Надписи \"Scougge Lee\" се появили на 800-годишна стена на входа на стария град. Уточнява се, че надписът е жаргонен израз за жител на Ливърпул, откъдето е британският гражданин. Двамата задържани са признали вината си в полицията, но се оправдали, че не са извършили престъпление, а надписите им са изкуство. Според властите, двойката вероятно е действала под влияние на алкохол или наркотици", "date": "2018.10.19", "title": "Чужденци задържани за вандализъм в Тайланд "}
{"url": "https://news.bg/world/stotitsi-raneni-pri-poreden-protest-v-gaza.html", "text": "Стотици палестинци са били ранени при пореден протест в Ивицата Газа, който се проведе тази вечер. Съобщава се за повече от 100 пострадали, като най-малко 77 от тях са били простреляни. Израелски медии съобщават, че протестът е започнал мирно, но отново се е стигнало до сблъсъци с израелски военни. Палестинците са нападнали военните и са горили гуми. Припомняме, че по-рано стана ясно, че Израел разполага танкове, бронирани машини и техника по границата с ивицата Газа.Фотограф \"Ройтерс\" преброил поне 60 танка и бронетранспортьори в района, като според него, това е най-големият брой които е виждал там от войната през 2014 г. между Израел и Хамас.Според наличната на медиите информация, тази \"демонстрация на сила\" е свързана с рязкото влошаване на ситуацията между Израел и палестинския анклав в последните дни, както и масовите демонстрации на жителите на сектора, насрочени за днес.В сряда израелската армия обяви за поразени 20 военни цели в Газа в .Вчера \"Хамас\" обеща да започне разследване на ракетните удари след като заедно с \"Ислямски джихад\" отрекоха да имат нещо общо с нападението. Израел, отхвърля твърденията.", "date": "2018.10.19", "title": "Стотици ранени при пореден протест в Газа"}
{"url": "https://news.bg/int-politics/pompeo-predupredi-latinska-amerika-da-vnimava-s-kitayskite-investitsii.html", "text": "Държавният секретар на САЩ Майк Помпео предупреди, че страните от Латинска Америка трябва да си \"държат очите си отворени, когато става дума за инвестициите от Китай\" в интервю за TVN Noticias по време на посещението му в Панама.Помпео днес е в Мексико. Китай инвестира в Латинска Америка, а влиянието на Пекин в региона се разраства. Помпео предупреждава, че \"в някои части на света Китай оставя страните в по-лошо състояние\".Майк Помпео се срещне с президента на Панама Хуан Карлос Варела, след което отпътува за Мексико, за да се срещне с президента Енрике Пеня Нието и високопоставени членове на администрацията на избрания за президента Андре Мануел Лопес Обрадор.Според Държавния департамент на САЩ дискусиите в Панама са съсредоточени върху \"защитата на демокрацията във Венецуела и Никарагуа\", две страни в разгара на политически кризи, както и на борбата с тероризма и нелегалната миграция. В Мексико усилията на администрацията на Тръмп са да изградят добри контакти с управляващите.Инвестициите на Китай в Латинска Америка противоречат на Доктрината \"Монро\", тъй като Китай изпреварва САЩ като водещ търговски партньор в няколко южноамерикански държави, включително Бразилия, и увеличава драстично инвестициите си в региона в момент, когато ангажираността на САЩ е неясна.Доктрината \"Монро\" концепция за външната политика на САЩ и определяла обсега на интересите им в Западното полукълбо през по-голямата част на 19 и началото на 20 век.Принципите й са подготвени от държавния секретар Джон Куинси Адамс и обявени от президента Джеймс Монро в годишното му обръщение към Конгреса на 2 декември 1823 г.:Доктрината \"Монро\" затвърждава избягването на политически съюзи и обвързване с други държави. Тя заявява, че всяка търговска експанзия в Латинска Америка е заплаха за \"мира и безопасността\" на Съединените щати. Доктрината определя визията за надмощие на САЩ на американския континент.", "date": "2018.10.19", "title": "Помпео предупреди Латинска Америка да внимава с китайските инвестиции"}
{"url": "https://news.bg/int-politics/rusiya-otiva-na-konferentsiyata-v-sauditska-arabiya-dokato-zapadat-otkazva.html", "text": "Повече от 30 представители на големия бизнес в Русия, начело със суверенния фонд на страната, ще присъстват на конференцията под наслов \"Бъдеща инвестиционна инициатива\", планирана за следващата седмица в Саудитска Арабия, съобщават руските медии.В изявление за медиите от Руския директен инвестиционен фонд (RDIF) посочиха: \"Представители на RDIF и руската делегация планират да участват в основните заседания и дискусии на форума, да допринесат към разговорите и консултациите в своите специализирани области и да се срещнат с държавното ръководството на Кралството и важни саудитски партньори.\"Делегацията ще включва Дмитрий Конов, който е главен изпълнителен директор на нефтохимичния производител \"Сибур\" и Андрей Костин от VTB Bank.Междувременно бизнес лидери и политици от Западна Европа и САЩ се оттеглят от събитието заради изчезването и предполагаемото убийство на саудитския журналист Джамал Кашоги.Присъствие на конференцията отказаха финансовият министър на САЩ Стивън Мнучин, френският финансов министър Бруно льо Мер, холандският финансов министър Вопка Хьокстра, финансовият министър на Великобритания Филип Хамънд. Големи компании като Google също се отказаха, както и медийни спонсори на събитието като CNN, CNBC, \"Ню Йорк таймс\" и др.  Вчера президентът на САЩ Доналд Тръмп заяви, че най-вероятно журналистът е убит, който също така е американски гражданин, като заплаши с \"много тежки\" последици, ако се установи, че Рияд е замесен в евентуалното му убийство. От друга страна, говорителят на Кремъл Дмитрий Песков предупреди срещу \"намеса\" в ситуацията и изрази надежда, че той ще бъде решен \"в съответствие със закона без никакви обвинения\".", "date": "2018.10.19", "title": "Русия отива на конференцията в Саудитска Арабия, докато Западът отказва "}
{"url": "https://news.bg/crime/intsident-sprya-metroto-tazi-vecher.html", "text": "Инцидент блокира за часове работата на столичното метро вечерта в петък, видя news.bg. Мъж е паднал на релсите и е бил блъснат от идващия влак. По непотвърдена информация той сам е скочил. Според БНР, мъжът е на 25 години. Към 18.40 часа в полицията е получен сигнал за мъж, попаднал под мотриса на столичното метро на станция \"Васил Левски\", според информацията на МВР.На мястото се извършва оглед.Новината е потвърдена и от Столична община.Движението по Линия 1 бе от станция \"Обеля\" до станция \"Сердика\" и от \"Жолио Кюри\" към \"Летище София\" и \"Бизнес парк\".По линия 2 движението бе по разписание.До възстановяване на движението автобуси на столичен автотранспорт се движеха по маршрута. След 21 часа започна възстановяването на движението. ", "date": "2018.10.19", "title": "Инцидент спря метрото в петък вечер"}
{"url": "https://news.bg/crime/politsiyata-proveri-obekt-v-stolichniya-zh-k-mladost-1-sled-obazhdane-za-bomba.html", "text": "Столичната полиция проверява търговски обект в ж.к. \"Младост\"-1 след обаждане за поставено взривно устройство, съобщиха от пресцентъра на МВР.Съмнителни предмети не са открити, но до края на работното време днес магазинът ще остане затворен.Към 18.40 часа в полицията е получен сигналът. Предприета е проверка на обекта от полицаи от Седмо РУ и СДВР.  ", "date": "2018.10.19", "title": "Полицията провери обект в столичния ж.к. „Младост“-1 след обаждане за бомба "}
{"url": "https://news.bg/int-politics/asandzh-sadi-ekvador-za-narushavane-na-osnovnite-mu-prava.html", "text": "Основателят на сайта WikiLeaks Джулиан Асандж даде под съд правителството на Еквадор за нарушаване на неговите \"основни права\" и ограничаване на достъпа му до външния свят, докато живее в посолството на страната в Лондон, след като Еквадор му предостави убежище през 2012 г., съобщава \"Франс прес\".От сайта обявиха, че техният юрисконсулт е пристигнал в Еквадор вчера, за да заведе съдебно дело срещу правителството за \"нарушаване на основните права и свободи\" на Асандж.\"Това действие идва почти седем месеца, след като Еквадор заплаши да снеме защитата му и за кратко прекрати достъпа му до външния свят, включително отказвайки да позволи на журналисти и правозащитни организации да разговарят с него\", посочиха от WikiLeaks.От сайта добавиха, че посолството изисквало посетителите на Асандж - включително журналисти и адвокати - да разкриват \"лични или политически подробности като потребителските им имена в социалните мрежи\".Правителството на Еквадор незабавно излезе с изявление по случая.Делото, заведено от Асандж, идва на фона на нарастващите спекулации, че Еквадор се готви да прекрати конфликта си с британското правителство, като прекрати 6-годишното му убежище.Кито потвърди, че е блокирал достъпа до интернет и мобилен телефон на Асандж през март, след като го обвини, че е нарушил \"писмения ангажимент\" да не се намесва във външната политика на Еквадор.Асандж намери убежище в посолството през 2012 г., след като британски съдия постанови, че трябва да бъде екстрадиран в Швеция, за да се изправи пред обвинения в сексуално посегателство, като се опасява, че оттам ще бъде прехвърлен в САЩ.През март 2017 г. главният прокурор на САЩ Джеф Сешънс заяви, че арестуването на Асандж за изтичане на чувствителни файлове от правителството на САЩ чрез неговите сайтове е \"приоритет\".", "date": "2018.10.19", "title": "Асандж съди Еквадор за нарушаване на основните му права"}
{"url": "https://news.bg/world/navodneniya-udariha-iztochna-ispaniya.html", "text": "Тежки наводнения удариха Източна Испания, съобщиха световните информационни агенции.  Засегнати са райони в провинциите Валенсия, Арагон и Каталуния. Причината е циклон, който тази седмица преминава над страната. Няма данни за пострадали при бедствието. Съобщава се обаче за десетки бедстващи, които са били спасени. В четвъртък бе издаден червен код за опасност. Прогнозите за следващите дни са за намаляване на валежите. ", "date": "2018.10.19", "title": "Наводнения удариха Източна Испания "}
{"url": "https://news.bg/int-politics/severna-afrika-othvarlya-planovete-na-es-da-im-natrese-tsentrove-za-migranti.html", "text": "Либия и нейните съседи в Северна Африка се противопоставят на плана на Европейския съюз за \"регионални платформи за мигранти\", с които да се ограничи притока от мигранти към Общността. Това обяви външният министър на Либия Мохамед ал Тахер Сиала в интервю за австрийския в. \"Ди Пресе\".\"Всички страни от Северна Африка отхвърлят това предложение - Тунис, Алжир, Мароко и Либия\", изтъкна Сиала, който е на официално посещение във Виена тази седмица.\"Така че с кои страни ЕС иска да договори тези платформи за мигранти\", запитал либийският първи дипломат.През юни страните членки на ЕС одобриха идеята за създаването на центрове извън Европа, в които да се прави оценка на мигрантите, опитващи се да се доберат до Общността и да се решава кои са бежанци и се нуждаят от закрила и кои са икономически мигранти, които трябва да бъдат върнати в родните им страни.ЕС предложи създаването на тези платформи, консултирайки се с Върховния комисар на ООН за бежанците и Международната организация по миграция.Сиала смята, че около 30 000 нелегални мигранти понастоящем са държани в центрове за задържане в Либия \"и около 750 000 извън\" страната.Либия работеше с ЕС за изпращането на мигрантите в родните им страни, посочи либийският първи дипломат, \"но за съжаление някои от тези страни - много страни от Западна Африка - отказват да ги приемат обратно\".За да намали потока от мигранти, Сиала заяви, че Либия е постигнала споразумение с Чад, Нигер и Судан за укрепване на защитата на своята южна граница.\"Това е всъщност мястото, откъдето започва европейската граница, не Средиземно море\", коментира той.Запитан какво може да направи ЕС, за да помогне за защита на тази граница, Сиала настоял, че Общността би могла да предложи \"логистична помощ: джипове, безпилотни самолети, хеликоптери и може би малко леки оръжия\".", "date": "2018.10.19", "title": "Северна Африка отхвърля плановете на ЕС да им \"натресе\" центрове за мигранти"}
{"url": "https://news.bg/world/poveche-ot-30-zhertvi-na-vazdushni-udari-v-siriya.html", "text": "Най-малко 32-ма души са загинали при въздушни удари над Сирия, предаде Press TV.Те са били извършени от водената от САЩ коалиция над източната провинция Дейр ал Зор. Данните са на базираната в Лондон Сирийска обсерватория за човешки права. Ударени са били две села в четвъртък и петък. Загинали са както цивилни, така и бойци на групировката \"Ислямска държава\".Село Сусе е последният  контрола на ДАЕШ в Сирия. Сирийските демократични сили се опитват да го превземат от септември.Агенцията припомня, че цивилните жертви на коалицията са между 1000 и 3000 души според различни източници. ", "date": "2018.10.19", "title": "Повече от 30 жертви на въздушни удари в Сирия "}
{"url": "https://news.bg/world/medvedev-otnosheniyata-rusiya-es-dostignaha-danoto.html", "text": "Отношенията между Русия и ЕС достигнаха дъното. Това призна руският премиер Дмитрий Медведев, цитиран от ТАСС. Той направи изявлението в Брюксел, по време на пресконференция след срещата си с белгийския си колега Шарл Мишел. Според Медведев, от това влошаване няма да произтече нищо добро и за двете страни. Това е заявил лично и на председателя на Европейската комисия Жан-Клод Юнкер. \"\", заяви премиерът. Отношенията между ЕС и Русия се обтегнаха през последните години след серия скандали и санкции, наложени на Москва. ", "date": "2018.10.19", "title": "Медведев: Отношенията Русия-ЕС достигнаха дъното "}
{"url": "https://news.bg/health/nedostigat-na-meditsinski-sestri-mozhe-da-bade-razreshen.html", "text": " Днес в Шумен започна двудневният Национален форум на специалистите по здравни грижи.На откриването стана ясно, че все по-осезаемият недостиг на специалисти по здравни грижи в България може да бъде разрешен с подобряване на условията в лечебните заведения. По този начин студентите, които провеждат практиката си в родните болници, няма да потърсят реализация в чужбина.Както информира БНР, председателят на Българската асоциация на специалистите по здравни грижи Милка Василева уверява, че ако кадровата криза за специалисти по здравни грижи не бъде овладяна, до 5 години ще се наложи затваряне на болници в България.Като основна причина за критичния недостиг на такъв тип медицински специалисти (медицински сестри, акушерки, фелдшери, лаборанти, рехабилитатори), Василева посочва изключително ниското заплащане.От своя страна заместник-ректорът на Варненския медицински университет проф.Тодорка Костадинова споделя своите преки наблюдения, че негативната тенденция постепенно започва да се променя - все повече студенти остават в страната след дипломирането си.,,Вече се обърна посоката на движение, защото правим всичко възможно да ги мотивираме и задържим тук\", уверява тя.", "date": "2018.10.19", "title": "Недостигът на медицински сестри може да бъде разрешен"}
{"url": "https://news.bg/crime/kola-udari-15-godishen-na-peshehodna-pateka-v-gorni-bogrov.html", "text": "Кола удари 15-годишно момче на пешеходна пътека в с. Горни Богров до София.Минути след 16 часа младежът е ударен от автомобил, докато пресичал в района на светофар в селото. Незабавно е откаран в болница от екип на Спешна помощ.Шофьорът е на мястото на инцидента, екип на пътна полиция извършва оглед.Предстои изясняване на обстоятелствата по случая и образуване на досъдебно производство.Припомняме, районната прокуратура в Пловдив започна , която беше блъсната от автобус на градския транспорт.", "date": "2018.10.19", "title": "Кола удари 15-годишен на пешеходна пътека в Горни Богров"}
{"url": "https://news.bg/politics/mvnr-se-zaema-da-zashtiti-obvinenite-balgarski-granichari.html", "text": "Министерството на външните работи МВнР ще окаже всяко необходимо съдействие, в рамките на своите компетенции, за положителното разрешаване на случая с четиримата български граничари, обвинени в убийството на турски бракониер през 2018 г. Чрез генералното консулство в Одрин са изпратени запитвания за информация по делото, както и че ще бъде поискано присъствието на наш представител на съдебните заседания.Предприети са стъпки и по отношение на адвокатската защита, като ведомството е предложило на граничарите адвокати с опит в наказателните дела, коментира зам.-министър Тодор Стоянов.\"В този случай трябва да се действа бързо, но и много внимателно, защото ситуацията е деликатна\", обясни зам.-министър Георг Георгиев, който уверява, че от страна на министерството ще бъдат предприети всички възможни мерки. Той подчерта и необходимостта от интензивен контакт между отговорните институции.Засега няма яснота от турска страна на какъв етап е делото, но граничарите са значително по-спокойни, тъй като усещат подкрепа от страна на българските институции, добави депутатът от ГЕРБ Диана Саватева.Припомняме, на , обвинени за това, че са простреляли смъртоносно турски рибар-бракониер, навлязъл в български териториални води. Следващото заседание е насрочено за 09 ноември 2018 г., съобщиха от съда.Инцидентът стана на . Тогава български граничари се опитали да задържат турски бракониери на калкан, нарушили морската ни граница. Навлезлите в наши териториални води не се подчинили и полицаите е трябвало да изпълнят инструкциите при подобни случаи и да използват служебното си оръжие.От оръжието на  е произведен изстрел, причинил смъртта на единия от рибарите. . Бракониерите не се подчинили на полицейското нареждане.На 26-ти ноември 2009 г.  изцяло Михаил Цонков.В края на 2014 г. Европейският съд за правата на човека също оправдава българския граничар. От ЕСПЧ определят като недопустима жалбата на близките на загиналия бракониер.\"Ние изключително разчитаме на коректността на българската държава в лицето на нейните институции, че правата им ще бъдат защитени в пълен обем\", подчерта адвокат Кожухаров.Към момента защитата не се наема да прогнозира може ли турският съд да поиска .Такава . Тогава лично главният прокурор Сотир Цацаров увери, че държавата ни няма да допусне това.", "date": "2018.10.19", "title": "МВнР се заема да защити обвинените български граничари"}
{"url": "https://news.bg/world/mey-liderite-na-es-se-gotvyat-za-sdelka-za-brekzit-prez-esenta.html", "text": " Това е заявил британският премиер Тереза Мей, цитирана от \"Ройтерс\".Тя е направила изявлението пред 120 представители на бизнеса по време на конференция. Източник на агенцията е съобщил, че Мей е говорила около 10 минути, като Припомняме, че Мей вече изрази увереност, че , въпреки че остава .Така отговори тя на твърдението на лидера на лейбъристите Джереми Корбин, че .Преговорите на ЕС с Великобритания за Брекзита не са отбелязали напредък, стана ясно по-рано тази седмица. По този начин няма основание за провеждането на извънредна среща на върха през ноември.Лондон отхвърли и информациите, че е съгласен на удължаване на преходния период. ", "date": "2018.10.19", "title": "Мей: Лидерите на ЕС се готвят за сделка за Брекзит през есента "}
{"url": "https://news.bg/bulgaria/bikov-da-ne-politizirame-kriminalnite-prestapleniya.html", "text": "Да не политизираме криминалните престъпления. За това настоя депутатът от ГЕРБ Тома Биков. Той направи изявлението в предаването \"Панорама\" по БНТ. \"Вече идват и такива казуси като едно криминално престъпление, което се превръща в политически казус, в повод за политически дебат\", каза той.Припомняме, че  в Русе не само потресе обществеността, но и се превърна в пореден спор между опозиция и управляващи. Главният прокурор  да не трупат рейтинг върху трупа на убитата. Според Тома Биков, опозицията в момента не е конструктивна, а агресивна. По думите му, от управляващите се изисква \".Ние нямаме чувството за непогрешимост, а имаме и навика да се извиняваме и да поемаме персонална политическа отговорност в името на това да лекуваме раните в обществото, каза още той. ", "date": "2018.10.19", "title": "Тома Биков: Да не политизираме криминалните престъпления"}
{"url": "https://news.bg/int-politics/razuznavatelen-samolet-na-sasht-sluhti-po-zapadnite-granitsi-na-rusiya.html", "text": "Разузнавателен самолет на военновъздушните сили на САЩ Боинг RC-135U е извършил полет по западните граници на Русия. Данни за неговия маршрут публикува специализирания сайт PlaneRadar, съобщават руските медии.Самолетът с регистрационен номер 64-14849 е бил забелязан във въздушното пространство на Литва. RC-135U също така е прелетял над територията на Латвия и Естония.Самолетът се е приближил до руската граница на разстояние 52,75 километра.Напоследък активността на чуждестранни разузнавателни самолети и безпилотници близо до руските граници се е увеличила значително, посочват руските медии. Например, на 8 октомври стратегически дрон на ВВС на САЩ беше забелязан край бреговете на Крим, два дни по-рано - недалеч от Калининградска област.Руското военно министерство нееднократно е призовавало Вашингтон да се откаже от подобни операции, но Пентагонът отказва.", "date": "2018.10.19", "title": "Разузнавателен самолет на САЩ \"слухти\" по западните граници на Русия"}
{"url": "https://news.bg/regions/razsledvat-plovdivskiya-shofyor-na-avtobus-za-sredna-telesna-povreda.html", "text": "Районната прокуратура в Пловдив започна разследване за средна телесна повреда заради инцидента с 34-годишната жена, която беше блъсната от автобус на градския транспорт.Напомняме, вчера по обяд жената беше блъсната на пешеходна пътека на кръстовището между ул. \"Съединение\" и ул. \"Недялка Шилева\", докато е бутала детето си в количка. В момента тя е настанена в болницата за лечение. Не са констатирани наранявания по детето.47-годишният шофьор на автобуса беше задържан за 24 часа. Той не е осъждан, а от тестовете беше установено, че не е употребил алкохол и наркотични вещества.Повдигнато му е обвинение за нарушаване на правилата за движение и причиняване по непредпазливост на две средни телесни повреди.Обстоятелствата по случая все още се изясняват. Извършен е оглед на местопроизшествието, а свидетелите по случая са разпитани. Предстои и автотехническа експертиза.Има двумесечен срок за разследването.", "date": "2018.10.19", "title": "Разследват пловдивския шофьор на автобус за средна телесна повреда"}
{"url": "https://news.bg/crime/ne-mozhem-da-prekratim-deloto-sreshtu-granicharite-ni-v-turtsiya.html", "text": "България няма да предава българските граничари на турските власти. Това увери правосъдният министър Цецка Цачева. Категорично България е подписала Конвенцията, че не е възможно да се стигне до това, те да бъдат предадени на турската страна, успокои тя.В същото време от думите на правосъдния министър стана ясно, че няма механизъм, по който българската държава да прекрати делото в Турция.Граничарите имат възможност да обсъдят с властите ни какви мерки да предприемат.Министерството на правосъдието не може да се меси пряко в работата на българските съдебни органи, както и в работата на конкретния съд в Лозенград, изтъкна Цачева. Изключително важно е да се осигури защитата на сънародниците ни пред съда в Лозенград, каза още Цецка Цачева.Припомняме, на , обвинени за това, че са простреляли смъртоносно турски рибар-бракониер, навлязъл в български териториални води. Следващото заседание е насрочено за 09 ноември 2018 г., съобщиха от съда.Инцидентът стана на . Тогава български граничари се опитали да задържат турски бракониери на калкан, нарушили морската ни граница. Навлезлите в наши териториални води не се подчинили и полицаите е трябвало да изпълнят инструкциите при подобни случаи и да използват служебното си оръжие.От оръжието на  е произведен изстрел, причинил смъртта на единия от рибарите. . Бракониерите не се подчинили на полицейското нареждане.На 26-ти ноември 2009 г.  изцяло Михаил Цонков.В края на 2014 г. Европейският съд за правата на човека също оправдава българския граничар. От ЕСПЧ определят като недопустима жалбата на близките на загиналия бракониер.\"Ние изключително разчитаме на коректността на българската държава в лицето на нейните институции, че правата им ще бъдат защитени в пълен обем\", подчерта адвокат Кожухаров.Към момента защитата не се наема да прогнозира може ли турският съд да поиска .Такава . Тогава лично главният прокурор Сотир Цацаров увери, че държавата ни няма да допусне това.", "date": "2018.10.19", "title": "Не можем да прекратим делото срещу граничарите ни в Турция"}
{"url": "https://news.bg/int-politics/pri-tvarda-irlandska-granitsa-izbuhvaneto-na-nasilie-e-mnogo-realno.html", "text": "Премиерът на Ирландия Лео Варадкар обяви, че в случай, че бъде договорена твърда граница между Ирландия и Северна Ирландия след Брекзит, опасенията за евентуално избухване на насилие са \"много реални\" и \"не са преувеличени\", съобщава БиБиСи.Говорейки след срещата на лидерите на страните членки на Европейския съюз в Брюксел, Варадкар коментира липсата на \"функциониращо ръководство\" в Северна Ирландия, като посочи, че свързаната с Брекзит несигурност е основната причина за разногласието.\"Смятах, че е полезно да се покаже на всички европейски лидери степента, до която притесненията за повторна поява на твърда граница и завръщане към насилието са много реални\", подчерта премиерът на Ирландия.\"Просто исках да уверя, че няма смисъл който и да било в Ирландия или в ирландското правителство по някакъв начин да преувеличава риска от връщане към насилието в Ирландия\", добави той.Коментарите на Варадкар бяха посрещнати с критики от северноирландската Демократична юнионистка партия (DUP), която е част от управляващото мнозинство в британския парламент.\"Глупаво и опасно говорене - здравият разум трябва да надделее тук\", изтъкна депутатката от DUP Ема Литъл-Пенгели.", "date": "2018.10.19", "title": "При твърда ирландска граница избухването на насилие е \"много реално\""}
{"url": "https://news.bg/politics/borisov-se-izvini-na-maykite-za-ezika-na-simeonov.html", "text": "Мога само да се извиня от името на правителството за това, което Валери Симеонов е казал по адрес на майките на деца с увреждания.Това направи премиерът Бойко Борисов пред медии в Брюксел, където взе участие в срещата на АСЕМ.\"Такъв език е недопустим и неправилен, крайно време е всеки да си мери думите\", заяви Борисов.По думите му нещастието на хората не бива да се използва както от БСП, така и от Симеонов.\"Не може на гърба на тези хора да се гради политика\", коментира той във връзка с  в Народното събрание.Борисов напомни, че неговото отношение към майките на деца с уреждания е с уважение и посочи, че каквото е поел като ангажимент, това е изпълнено. Осигурени са 150 милиона лева допълнително и са спазени сроковете.Въпреки извинението и констатацията, че думите на вицепремиера са недопустими, Борисов в някаква степен извинява Симеонов, тъй като и такъв му бил стилът на изразяване, стана ясно от коментара на премиера. Той обаче заяви, че не е адвокат на Валери Симеонов и смята за редно лично той също да се извини.По повод , Борисов констатира \"Това е демокрацията\" и не коментира Той обаче се възмути от това, че правителството се критикува от БСП, която десетилетия наред управлява България и качеството на здравеопазване по онова време е било много по-лошо.Премиерът припомни усилията на обикновения човек да се добере до правителствена болница и времето, когато майките лекуваха децата си с аналгин, аспирин и пирамидон.\"Партия, която е управлявала десетилетия, да говори за качествено здравеопазване, мигар всички не знаят какво беше състоянието на здравеопазването по тяхно време\", попита още Борисов.По думите му, на базата на огромните средства, които се отделят за системата, трябва да се направи така, че тя да стига до пациентите и същевременно лекарите също да са доволни. Премиерът изтъкна и значението на борбата срещу злоупотребите в тази сфера.По време на срещата на върха премиерът Борисов обсъди заедно с премиера на Руската федерация Дмитрий Медведев, засилването на партньорството между двете страни в сферите на енергетиката и туризма.\"Обменихме и мнения за възможностите на нашия газов хъб \"Балкан\", където да привлечем газ и от терминала в Гърция, и от Черно море\", подчерта Борисов.Освен ръст на руските туристи в страната през последните години, двамата премиери са отчели и активизирането на двустранното партньорство в търговско-икономическата сфера.Борисов отчете факта, че премиерите на Япония, Китай и Южна Корея са били дни наред в България и това прави страната ни една от най-разпознаваемите и с големи възможности в този регион.По думите му всички лидери отчитат, че войната е една от причините за миграцията, но другата е климатичните промени.Борисов уточни, че работата на премиерите на такива форуми е да създават бизнес среда, която да допринася за брутния вътрешен продукт и много други сфери.", "date": "2018.10.19", "title": "Борисов се извини на майките за езика на Симеонов"}
{"url": "https://news.bg/int-politics/kitay-provezhda-parvo-voennomorsko-uchenie-sas-stranite-ot-yugoiztochna-aziya.html", "text": "Китай се готви да проведе първото си съвместно военноморско учение с десет южноазиатски държави следващата седмица в опит да подобри нарастващото напрежение в спорното Южнокитайско море, съобщава \"ПресТВ\".Сингапурският министър на отбраната Нгъ Енг Хен коментира, че учението ще се проведе съвместно от китайските военноморски сили и 10-те члена Асоциация на страните от Югоизточна Азия (АСЕАН). Министрите на отбраната от 10-те държави-членки на АСЕАН се събраха със своите колеги от осем държави извън региона - Съединените щати, Китай, Япония, Индия, Южна Корея, Русия, Австралия и Нова Зеландия.\"Докато говорим, военноморските сили на АСЕАН се придвижват към Жанджианг в Китай за съвместно морско учение\", обяснява Хен и допълва, че това ще спомогне за \"изграждане на доверие\" в региона.САЩ, които са на страната на противниците на Китай и постоянно обвиняват Китай в милитаризиране на морето, са изпратили няколко военни кораба в спорните води, за да защитят това, което наричат \"свобода на корабоплаването\", но Пекин обвинява Вашингтон, че се намесва в регионални проблеми и умишлено създава напрежение.Предстоящото военноморско учение, според анализатори, има за цел да докаже, че Китай и АСЕАН се справят добре с морските си проблеми.Джеймс Матис отново потвърди позицията на Вашингтон, заявявайки, че е загрижен \"за милитаризацията на Южнокитайско море. Нито една нация не може да пренапише международните правила на пътя и очакваме всички нации - големи и малки - да спазват тези правила\", обясни той. Преди срещата в четвъртък, Тихоокеанските военновъздушни сили на САЩ заявиха, че два американски стратегически бомбардировача прелитат близо до китайските острови в Южнокитайско море във вторник. Военното присъствие на Вашингтон в региона, поражда притеснения за нарастващия риск от случайни сблъсъци, които биха могли да предизвикат по-широк конфликт.По-рано този месец , който е бил близо до островите Спратли.Експерти предупреждават, че в условията на застой в отношенията между Пекин и Вашингтон, Китай може да засили реакцията си срещу американските патрули за \"свобода на корабоплаването\" в Южнокитайско море.Двете суперсили вече участват в търговски и дипломатически вражди.В началото на октомври, два пъти САЩ . Последваха и съвместни военни учения с японски изтребители над Източнокитайско море и Японско море. Китай нарече полетите \"провокативни\" и се закани да предприеме \"необходимите мерки\", за да защити китайските национални интереси. Няколко дни по-късно китайската армия проведе стрелби в Южнокитайско море.", "date": "2018.10.19", "title": "Китай провежда първо военноморско учение със страните от Югоизточна Азия"}
{"url": "https://news.bg/int-politics/i-v-gartsiya-otchitat-golemi-problemi-s-demografiyata.html", "text": "Населението на Гърция може да се свие с между 450 000 и 1,4 млн. души до края на 2035 г. Това е установил доклад за демографските предизвикателства пред южната ни съседка, изготвен от специална комисия от експерти по заръка на гръцкия парламент, съобщава в. \"Катимерини\".Според констатациите на доклада населението на Гърция ще достигне между 9,5 и 10,4 млн. души през 2035 г., в сравнение с 10,9 млн. през 2015 г., и ще се свие още повече до между 8,3 млн. и 10 млн. души до 2050 г., ако текущите демографски тенденции продължат.Докладът, който следва подобни предупреждения от страна на други научни институции относно смаляващото се население на Гърция, също така алармира за застаряването на страната. Прогнозира се, че хората над 65-годишна възраст ще съставляват 30,1-33,3 процента от населението към 2050 г., от 20,9 на сто през 2015 г., докато населението в трудоспособна възраст (20-69 години) ще се свие от 7,1 млн. през 2015 г. на 5,7 млн. през 2050 г.", "date": "2018.10.19", "title": "И в Гърция отчитат големи проблеми с демографията"}
{"url": "https://news.bg/crime/arestuvaha-35-godishniya-e-kostov-opital-da-nasili-advokatka.html", "text": "Арестуваха за 72 часа мъжа, опитал да изнасили столична адвокатка, съобщиха от прокуратурата.От държавното обвинение разследват 35-годишният Е. Костов за опит за изнасилване в адвокатската кантора на В. Владова. Нападението стана около 15.00 часа на 18 октомври в офис на бул. \"Цар Борис III\".Е. Костов със сила е вкарал юристката в санитарното помещение, запушил й е устата и започнал да я души, след което й я удрял през лицето. Съпротивата на Владова е била решаваща, за да не се изпълни намерението му. Към момента Костов не е осъждан.Заради високата обществена опасност на деянието, наблюдаващият прокурор е постановил задържането на обвиняемия за срок до 72 часа. Разпоредено е той да бъде доведен в сградата на СРС на 22 октомври 2018 г., когато ще се гледа мярката му за неотклонение.", "date": "2018.10.19", "title": "Арестуваха 35-годишния Е. Костов, опитал да насили адвокатка"}
{"url": "https://news.bg/int-politics/bivshiyat-voenen-ministar-na-sasht-iska-silno-protivodeystvie-na-kitayskata-agresiya.html", "text": "Бившият американски военен министър Аштън Картър призовава Съединените щати да укрепят военните си партньорства в Азия, за да се противопоставят на онова, което той описва като изолационен и конфронтационен подход на Китай в региона и по света, съобщава South China Morning Post.\"В Тайванския пролив, на Корейския полуостров, в киберпространството, в световната търговия - почти на всяка една крачка китайските лидери са избрали изолация вместо интеграция и конфронтация срещу приобщаването\", пише Картър в доклад на Центъра за наука и международни отношения в Белфер в училище \"Харвард Кенеди\". \"Трябва да продължим да инвестираме в иновативните системи и идеи, необходими за противодействие на военните способности на Китай. Трябва да разполагаме с качеството и количеството на силите, необходими за предотвратяване на китайската агресия, ако можем и да й противодействаме, ако трябва\", пише той в доклада, който разглежда стратегията на САЩ в Азия.\"Трябва да продължим да изграждаме по-силни военни партньорства в региона с установени съюзници като Япония, Южна Корея и Австралия, както и по-нови партньори като Виетнам и Индия\".Картър предупреждава, че ако САЩ отстъпи, Китай ще се стреми да замени американската мрежа, със собствени инициативи като новата стратегия за пята на коприната \"Един пояс, един път\" и Азиатската инвестиционна банка за инфраструктура, като част от усилията за разширяване на политическото влияние в региона.Това би попречило на интересите на САЩ, според Картър, който е последният министър на отбраната в администрацията на Обама.Припомняйки своя опит от 90-те години на 20-ти век за взаимодействие с китайските служители в министерството на отбраната, Картър счита, че Пекин е стигнал до заключението, че сега е ред на Китай да господства в Азия след 70-годишно присъствие на САЩ там.Докладът на Картър е на фона на засилващото се напрежение между двете най-големи икономики в света.Картър заяви, че последните митнически мерки на администрацията на Тръмп са \"предсказуема прекомерна корекция\" на търговските проблеми на САЩ с Китай. Тръмп е направил стратегическа грешка да се откаже от транс-тихоокеанското партньорство (търговска сделка, която свързва 12 нации и изключва Китай), в сложен набор от търговски правила, целящи да намалят регионалната зависимост от Пекин.Решението не само намали възможностите за САЩ, но и отвори вратата за Китай, обяснява Картър.\"Това беше пропусната възможност да укрепим стратегическите си взаимоотношения в Азия, като помагаме на нашите приятели и съюзници в региона да противодействат на огромното икономическо влияние, което Китай има над тях\", коментира той.По-рано тази година администрацията на Тръмп въведе нова индо-тихоокеанска стратегия като средство за преоформяне на регионалния подход на Америка. Но последвалите действия на Тръмп оставят съюзници и съперници да се чудят какво сериозно ще направи САЩ.\"Това ще позволи на Китай да направи това, което прави най-добре: да събере комбинираните си икономически, политически и военни мускули и да превземат по-малките народи и техния бизнес един по един\", допълва Картър.Картър призовава администрацията на Тръмп да се постарае повече с мрежата за сигурност в Азия. \"Азиатската мрежа за сигурност обслужва нашите интереси добре и може да продължи - но само ако Съединените щати продължават да вярват в нея. Без ръководството и подкрепата на САЩ, мрежата ще бъде заменена от друга, паралелна мрежа, която Китай се опитва да изгради\", обяснява той.\"Азиатската инвестиционна банка е потенциален съперник на Световната банка и Международния валутен фонд, но няма как да съответства на високите стандарти на Световната банка и МВФ по отношение на управление, екология и други, а инициативата \"Един пояс, един път\" вероятно има потенциала да разшири политическото влияние на Китай повече отколкото някой е очаква досега\", коментира бившият американски военен министър Аштън Картър.", "date": "2018.10.19", "title": "Бившият военен министър на САЩ иска силно противодействие на китайската агресия "}
{"url": "https://news.bg/int-politics/sadat-na-es-naredi-na-polsha-nezabavno-da-spre-reformata-na-varhovniya-sad.html", "text": "Полша трябва незабавно да спре прилагането на нов закон, който принуждава някои от съдиите от Върховния съд да се пенсионират преждевременно и да възстанови на работа онези съдии, които вече са напуснали институцията. Това нареди Съдът на Европейския съюз, съобщава \"Ройтерс\".Заповедта, издадена от Съда на Европейския съюз по искане на Европейската комисия, е удар срещу управляващите националисти в Полша, които по-рано този месец предприеха нови назначения на съдии.\"Полша трябва незабавно да спре прилагането на разпоредбите на националното законодателство, свързани с понижаването на възрастта за пенсиониране за съдиите от Върховния съд\", се подчертава в изявление на Съда на ЕС.\"Заповедта на заместник-председателя на съда да се приложи с обратна сила към съдиите от Върховния съд, засегнати от тези разпоредби\", се допълва с категоричен тон в изявлението на Съда на Европейския съюз.", "date": "2018.10.19", "title": "Съдът на ЕС нареди на Полша незабавно да спре реформата на Върховния съд"}
{"url": "https://news.bg/regions/psihichnobolen-ubi-zhena-si-v-burgaskiya-kvartal-sarafovo.html", "text": "Днес предиобед 71-годишна жена е била убита в бургаския квартал \"Сарафово\". Причина за смъртта й са многократни удари по главата с чук.За деянието е задържан съпругът на жертвата - 72-годишният Манол. Малко преди 12 часа той сам е сигнализирал на телефон 112 за престъплението и е направил самопризнания.По данни на Областната дирекция на МВР-Бургас жертвата е работела в Германия, но от няколко седмици била в България.Съседи на семейството твърдят, че по нищо не е личало, че възрастният мъж е агресивен. Известно е било обаче, че убиецът е страдал от психично заболяване. От БНР информират, че той е лекуван шест пъти в Центъра за психично здраве в Бургас, като за последно е лежал там през 2016 г.Разпитът на семейството на убитата и на съседи продължава, а достъпът до дома е отцепен.Образувано е досъдебно производство по случая.Припомняме, това е вторият подобен инцидент, след като само преди месец Убийството в Бургас отново поставя въпроса за н, което води до инциденти.Още през юли директорът на психиатричната болница \"Св. Иван Рилски\" Цветеслава Гълъбова заяви, че липсва добра мрежа, която да работи за обгрижването на тези хора извън лечението в болница.", "date": "2018.10.19", "title": "Психичноболен уби жена си в бургаския квартал \"Сарафово\""}
{"url": "https://news.bg/int-politics/tereza-mey-pripomnya-na-kitay-kolko-vazhno-e-morskoto-pravo.html", "text": "Британският премиер Тереза Мей подчертава важността на международното морско право в среща с китайския премиер Ли Къцян, съобщава кабинетът на Мей, цитиран от \"Ройтерс\".Миналия месец Пекин изрази възмущение, след като военен кораб от британския кралски флот премина близо до островите изградени от Китай в Южнокитайско море, като обясни, че Великобритания е участвала в \"провокация\".\"Министър-председателят повтори твърдия ангажимент на Обединеното кралство към международната система, основаваща се на правила, включително значението на свободата на корабоплаването и морската сигурност, в съответствие с международното право\", се казва в изявлението на Мей, публикувано след среща в Брюксел.", "date": "2018.10.19", "title": "Тереза Мей припомня на Китай колко важно е морското право"}
{"url": "https://news.bg/politics/valeri-simeonov-ne-se-izvinyava-na-vsichki-prevazbudeni-no-neprocheli.html", "text": "\"Не се извинявам на всички превзъбудени, но непрочели.\" Това заяви вицеприемиерът Валери Симеонов във фейсбук по повод скандалът с неговото изказване по адрес на майките на деца с увреждания.Той твърди, че думите му са извадени от контекста и това е поредната кампания срещу него.В профила си във фейсбук той предостави оригиналния текст на изказването му:Симеонов уточни, че е искал да каже, че с децата инвалиди се спекулира, дори след като правителството е приело законопроект и е удовлетворило всички искания на майките.По думите му става въпрос за политическа кампания.Вицепремиерът е категоричен, че маските са паднали и в общ хор реват БСП и Атака.В социалната мрежа Симеонов сподели още, че в семейството си има човек с тежка инвалидност, за когото полага грижи, но няма да изкарам на показ, за да постигна политическа цел, визирайки сваляне на правителството.\"Знам, че истината боли, но не се отказвам от нито една своя дума\", допълни Симеонов. Малко по-рано днес премиерът , за това, което Валери Симеонов е казал по адрес на майките на деца с увреждания.Той определи езика му за недопустим и неправилен.Припомняме, че оставката на Валери Симеонов на първо място се , с когото от лятото .Самият Валери Симеонов  спрямо исканията на протестиращите родители на деца с увреждания.", "date": "2018.10.19", "title": "Валери Симеонов не се извинява на \"всички превъзбудени, но непрочели\""}
{"url": "https://news.bg/politics/ninova-kam-borisov-stiga-s-tozi-teatar.html", "text": "Лидерът на БСП Корнелия Нинова определи като театър извинението на премиера Бойко Борисов за думите на неговия вицепремиер Валери Симеонов. Това тя направи в пост в социалната мрежа Фейсбук.\"Хайде стига с този театър. Всичко, което правите в последните месеци с хората с увреждания, не е грешка на езика, то е недопустимо отношение към болни, слаби и нещастни българи. Единственият адекватен отговор е оставката на Валери Симеонов. Ако не му я поискате, значи сте съгласен с него\", пише Нинова.Публикацията й в интернет идва часове след изказването на вицепремиера по демографската политика Валери Симеонов за майките на деца с увреждания, поисканата му оставка от БСП и извинението от премиера Бойко Борисов.Припомняме, повод за скандала стана изявление на Симеонов в социалната мрежа, който определи протестиращите майки на деца с увреждания като: \"група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях.След това изказване майки на деца със специфични потребности поискаха Симеонов да бъде освободен от поста си. Същото искане отправи и лидерът на БСП Корнелия Нинова, според която: \"този човек не може да остане и минута повече на поста си\".Нинова припомня случилото се в последните няколко месеца. \"Г-н Борисов, този път с извинение няма да спасите положението. Достатъчно си играхте с мъката на тези хора. Първо плакахте от тъжната история на една майка, която след това поиска лично да ѝ се извините за унизителното Ви отношение към нея и избяга от Вашите сълзи чак в Холандия. После се извинявахте за Вашите думи - \"да ми се махнат от главата\", припомни Нинова.Според нея уволнението на министъра на труда Бисер Петков, който ден по-късно беше възстановен на поста си стана, за да си измие Борисов ръцете. Не Ви мина номерът и го върнахте. Сега казвате: \"език мой, враг мой\", прави хронология на действията и думите на премиера лидерът на опозицията.Междувременно Симеонов се защити - отново в социалната мрежа. Според него, думите му са извадени от контекста. \"За всички превъзбудени, но непрочели изказването ми, медии, предоставям оригиналния текст: \"Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца, без грам майчинско чувство, грижа за тях.\", написа вицепремиерът, който държи на демографското развитие на страната.Според него, в исканата му оставка има политически действия. \"Маските паднаха, в общ хор реват БСП, АТАКА, някои лидери на протеста на майките и всякакви политически маргинали\", обясни Симеонов.", "date": "2018.10.19", "title": "Нинова към Борисов: Стига с този театър"}
{"url": "https://news.bg/int-politics/shpionazhat-na-rusiya-v-shveytsariya-e-znachitelen-i-se-uvelichava.html", "text": "Шпионажът на Русия в Швейцария се увеличава. Това обявиха от швейцарското разузнаване след два важни случая, включващи заподозрени руски агенти, които се опитват да проникнат в обекти в Швейцария, съобщава \"Ройтерс\".\"Не мога да предоставя много подробности за руските действия в Швейцария, но е ясно, че са налице повече действия отколкото преди\", коментира Жан-Филип Годин, който е директор на швейцарската разузнавателна служба NDB, допълвайки: \"Не мога да кажа колко руски шпиони, но става въпрос за значителен шпионаж.\"Швейцарските власти смятат, че двама руски шпиони са тършували в швейцарска лаборатория за изследване на химически оръжия, а прокуратурата също така разследва кибератака срещу офисите на Световната антидопингова агенция (УАДА) в Швейцария.По думите на Годин, Швейцария е била ударена, защото там се намират седалищата на множество международни организации и неправителствени организации, особено около Женева. Спорни организации като Международния олимпийски комитет също биха могли да бъдат ударени.Той изтъква, че шпионажът не е включвал само руснаци, но също така и агенти от други страни.\"Това, което е различно днес, е, че руснаците се опитаха да действат срещу наша чувствителна инфраструктура, а това е червена линия\", подчерта шефът на швейцарското разузнаване.NDB заявиха през септември, че са работили с британските и холандските си колеги, за да осуетят руски заговор, който според медийни информации е бил насочен срещу швейцарска лаборатория за изследване на нервнопаралитични вещества като новичок. Според Великобритания Москва е използвала новичок, за да опита да убие бившия руски шпионин Сергей Скрипал и дъщеря му Юлия в английския град Солсбъри през март и задочно обвини двама руснаци за опит за убийство.Посолството на Русия в Берн отхвърли твърденията на швейцарските власти като \"абсурд\".", "date": "2018.10.19", "title": "Шпионажът на Русия в Швейцария е \"значителен и се увеличава\""}
{"url": "https://news.bg/regions/zadarzhaha-23-kubika-darvesina-sled-masirani-proverki.html", "text": " Общо 23 кубика дървесина са задържани за последните два дни, след като на територията на Северна България бяха извършени масирани проверки за спазване на горското законодателство.Установените нарушения са извършени с участието на лесовъд на частна практика и служител на горско стопанство, както и от физически лица.На 18 октомври в района на гр. Дунавци, Видинско, е направена проверка на автомобил, натоварен с 6 пр. куб. м. дърва. Констатирано е, че водачът на превозното средство е лесовъд на частна практика, който не разполага с превозен билет за извозваната дървесина. Проверяващите осуетяват опита на лесовъда да издаде такъв билет в момента на проверката. Открито е и копие на вече издаден превозен билет, който обаче не фигурира в системата на Изпълнителната агенция по горите.Вследствие на проверката дървесината и автомобилът са задържани. Конфискувана е и контролна горска марка на провереното лице. За последните две седмици това е втората задържана контролна марка, която е собственост на частния лесовъд.По същото време в района на гр. Ботевград, област София, друг екип от служители на ИАГ спира за проверка моторно превозно средство.Водачът представя превозен билет за 9 пр. куб. м дърва от дървесен вид бук. На място обаче е установено, че товарът в автомобила не отговаря на вписаното в превозния билет - има само един кубик букови дърва, а останалите 8 кубика са иглолистна и широколистна технологична дървесина.Констатирано е, че нередовният превозен билет е издаден от служител на Държавно горско стопанство - Ботевград. Дървесината и автомобилът са задържани.Проверките и по двата случая продължават.Вчера и в землището на с. Три кладенци е установено нарушение. Задържани са кон, каруца, моторен трион и 5 пр. куб. м. незаконно добити дърва за огрев, подготвени за транспортиране.Тази сутрин край Берковица са заловени лица без превозен билет. Те са пренасяли с каруци незаконни дърва за огрев. Каруците, два коня, два моторни триона и дървесината са задържани.На всички нарушители от служителите от Регионалната дирекция са съставени актове по Закона за горите.", "date": "2018.10.19", "title": "Задържаха 23 кубика дървесина след масирани проверки"}
{"url": "https://news.bg/tourism/s-leten-turizam-balgariya-izprevarva-kipar-malta-i-mnogo-drugi-v-es.html", "text": "България изпреварва по брой нощувки в хотелите и сходни места за настаняване, реализирани от чужденци Холандия, Ирландия, Чехия, Унгария, Полша, Словакия, Белгия, Финландия, Дания, Люксембург и много други дестинации за периода юни-юли 2018 г.В двата летни месеца повече от 7,407 млн. са нощувките в хотели от чужденци у нас, докато в Холандия са 5,4 млн., Ирландия- 2,9 млн., в Чехия и Унгария те са съответно 4,5 млн. и 2,6 млн. Нощувките от чужденци в хотели, отчетени в Белгия - 2,2 млн., в Полша са 2,9 млн., в Словакия -900 хил., в Люксембург- 267 хил. за същия период тази година.Тези данни са доказателство за устойчивия напредък на сектора и утвърждаването на страната, като предпочитано място за почивка и пътувания на чуждестранни гости, коментира министърът на туризма Николина Ангелкова.Тя посочи още, че през летните месеци най-голям е интересът към морски дестинации, но принос имат и съпътстващите туристически продукти, като СПА, културно-исторически, градски и планински.В рамките на ЕС за периода юни-юли 2018 г България заема 10-о място по реализирани нощувки от чужденци в хотели. По равнище на туристическо развитие през летния сезон страната ни изпреварва дестинации като Кипър и Малта и за броя на нощувките от чужди туристи, настанени в хотели, не отстъпва съществено на Португалия.Тази статистика показва, че последователната и усилена работа на туристическата администрация и бизнеса за привличане на все повече чуждестранни посетители у нас дава резултат, посочи министърът.", "date": "2018.10.19", "title": "С летен туризъм България изпреварва Кипър, Малта и много други в ЕС"}
{"url": "https://news.bg/int-politics/kremal-nyama-spetsialni-otnosheniya-mezhdu-putin-i-tramp.html", "text": "Говорителят на Кремъл Дмитрий Песков обяви, че отношенията между руския президент Владимир Путин и американския му колега Доналд Тръмп не били специални, съобщава ТАСС.Песков посочил, че въпреки че Тръмп заяви по-рано, че се стреми да подобри комуникациите с Москва, сега имало \"ужасна липса на диалог\" и това, което Тръмп е казал, не било изпълнено.\"Има ли някаква \"химия\" в отношенията с Тръмп? Има ли някакви специални отношения с Тръмп? Не смятам. Досега не е имало възможност\", коментира Песков, допълвайки: \"Какво означава това? Означава ли това, че има \"крила\" с различна позиция сред политическата върхушка във Вашингтон или че президентът (Тръмп) не може напълно да сподели позицията си в полза на диалога с Русия? Това не е наш проблем.\"Тръмп изтъкна по-рано тази седмица, че е казал на Путин по време на срещата им в Хелзинки през юли да не се намесва в изборите в САЩ. Той добави, че разследването на специалния прокурор Робърт Мюлър за намесата на Русия в американските президентски избори през 2016 г. е възпрепятствало Вашингтон и Москва да подобрят взаимоотношенията си.", "date": "2018.10.19", "title": "Кремъл: Няма специални отношения между Путин и Тръмп"}
{"url": "https://news.bg/crime/zaloviha-piyan-shofyor-na-uchenicheski-avtobus-v-burgas.html", "text": "Полицията залови пиян шофьор на училищен автобус преди осъществяването на екскурзия с второкласници до Малко Търново, съобщи МВР. Полицията проверила автобус за \"случаен превоз\", нает от ръководството на училище за осъществяване на планирана екскурзия. Тествани за алкохол били и двамата водачи. Пробата на единия от мъжете, който трябвало да шофира се оказала положителна.На 33-годишният мъж от Бургас е взета шофьорската книжка, а автобусът е спрян от движение.Екскурзията е проведена след като в училището е изпратен друг автобус и шофьор.Припомняме, че на 5 октомври, ", "date": "2018.10.19", "title": "Заловиха пиян шофьор на ученически автобус в Бургас"}
{"url": "https://news.bg/regions/nyama-da-zapalvat-dupkata-v-stolichnata-gradinka-kristal.html", "text": "\"Градината \"Кристал\" е паметник на градинското и парково изкуство. Оформилият се във времето релеф с денивелация на терена е част от нейния характерен облик, който се запазва и с проекта за реновиране.\" Това написа в пост в социалната мрежа \"Фейсбук\" столичният кмет Йорданка Фандъкова.По-рано днес news.bg получи сигнал от читател, че се извършват \"някакви дейности\" на дупката в градината \"Кристал\". Първоначалната информация беше, че дупката ще бъде запълнена.В публикацията си Фандъкова опровергава тези слухове. Дейностите, които се извършват на място, са освежителни - ще се смени тревната покривка и ще се засадят дървета.\"В момента се отнема горния почвен слой, който е с намалени качества и се заменя с нов хумусен слой, който ще бъде затревен. В градината \"Кристал\" засаждаме 52 нови дървета - чинар, липа, кедър и смърч\", допълва столичният кмет.Междувременно в социалните мрежи вече се организира протест във връзка с дейностите в градината. Организаторът твърди, че дупката ще бъде засипана.", "date": "2018.10.19", "title": "Няма да запълват дупката в столичната градинка \"Кристал\""}
{"url": "https://news.bg/int-politics/borisov-balgariya-e-zasilila-otgovornostite-si-kam-foruma-aziya-evropa-asem.html", "text": "\"Новата всеобхватна стратегия на ЕС по свързаността между Европа и Азия създава отлична основа за взаимодействие с нашите азиатски партньори\". Това заяви премиерът Бойко Борисов на 12-ата среща на върха Азия - Европа (АСЕМ) в Брюксел, която тази година се домакинства от ЕС.През последните години България значително е засилила ангажираността си в рамките на АСЕМ с изпълнението на инициативи за укрепване на връзките между Европа и Азия в ключови области като заетостта, финансите, устойчивото развитие, правата на човека, културата, образованието и др.Премиерът припомни, че само през първата половина на 2018 година България бе домакин на две министерски срещи на АСЕМ - на културата и на финансите.На междурегионалния форум българският премиер изтъкна, че България работи активно за засилване на свързаността на Балканите. \"Приетата на срещата на върха ЕС-Западни Балкани Софийска декларация подчерта важността на сътрудничеството във всички области на свързаността - транспортна, енергийна, цифрова, икономическа и между хората\", допълни българският министър-председател.Припомняме, форумът \"Азия-Европа\" (AСEM) е междурегионален форум за двустранни и многостранни връзки между Азия и Европа. Целта е сближаване на двата региона, спомагане за оформянето на координирана стратегия за развитие и постигането на по-балансиран политически и икономически ред.Форумът е официално създаден през 1996 г. на първата среща в Банкок, Тайланд. Дейността на АСЕМ се състои в неформални разговори лице в лице, равнопоставеност между членовете и регулярни срещи с различна честота между държавни глави, външни министри или старши официални лица с различни рангове и от различни сфери.[Членове на АСЕМ са 27-те държави-членки на Европейския съюз, Европейската комисия, други две европейски страни, Секретариатът на АСЕАН и още 20 азиатски държави. Диалогът между членовете се основава на взаимно уважение и равнопоставеност и е фокусиран върху политически, икономически и социо-културни въпроси.", "date": "2018.10.19", "title": "Борисов: България е засилила отговорностите си към форума Азия-Европа (АСЕМ)"}
{"url": "https://news.bg/int-politics/natiskat-vuchich-sarbiya-da-okupira-kosovo-ako-prishtina-se-sdobie-s-armiya.html", "text": "Ако се сформира армия на Косово, върху президента на Сърбия Александър Вучич ще бъде оказан голям вътрешен натиск властите в Белград да обявят окупация на Косово, тъй като според всички договори само силите КФОР са тези, които могат да бъдат на тази територия като военна сила, съобщава македонската агенция МИА.Според сръбския в. \"Новости\" тази информация била с източник от високите етажи на властта в Белград, като тя показвала, че такъв вариант отдавна се прокарвал от някои близки сътрудници на сръбския държавен глава и отделни представители на висшето сръбско военно ръководство.Тези внушения, според изданието, са се увеличили след искането на САЩ към ООН да се прекъсне мандата на мисията на ООН в Косово (UNMIK), което може да бъде прелюдия към прекратяването на валидността на Резолюция 1244.Сръбският министър на отбраната Александър Вулин вчера каза, че докато Резолюция 1244 е в сила, в Косово не може да има никаква друга въоръжена сила освен КФОР.", "date": "2018.10.19", "title": "Натискат Вучич Сърбия да окупира Косово, ако Прищина се сдобие с армия"}
{"url": "https://news.bg/int-politics/izrael-razpolaga-tankove-i-tehnika-na-granitsata-s-gaza.html", "text": "Израел разполага танкове, бронирани машини и техника по границата с ивицата Газа, съобщават \"Ал Арабия\" и Middle East eye.Фотограф \"Ройтерс\" преброил поне 60 танка и бронетранспортьори в района, като според него, това е най-големият брой които е виждал там от войната през 2014 г. между Израел и Хамас.Според наличната на медиите информация, тази \"демонстрация на сила\" е свързана с рязкото влошаване на ситуацията между Израел и палестинския анклав в последните дни, както и масовите демонстрации на жителите на сектора, насрочени за днес.В сряда израелската армия обяви за поразени 20 военни цели в Газа в .Вчера \"Хамас\" обеща да започне разследване на ракетните удари след като заедно с \"Ислямски джихад\" отрекоха да имат нещо общо с нападението. Израел, отхвърля твърденията.Във връзка с разгръщането на военна техника, ясно видимо по основните израелски пътища близо до Газа, висши египетски служители по сигурността се срещнаха с лидерите на \"Хамас\", управляващата партия на обсадения анклав, за да се опитат да успокоят напрежението.Разгръщането е в момент, когато Николай Младенов, пратеникът на ООН за Близкия изток, коментира пред Съвета за сигурност на ООН в четвъртък, че \"ние оставаме на ръба на друг потенциално опустошителен конфликт - конфликт, за който всеки твърди, че не иска, но конфликт, който просто с думи не може да се предотврати\".Израелският премиер Бенямин Нетаняху, който свика своя кабинет в сряда след ракетната атака, обеща да предприеме \"много сериозни действия\", ако подобни атаки продължат.\"Трябва да предприемем един силен удар срещу Хамас - това е единственият начин да се намали нивото на насилие до нула или близо до нула\", съобщи израелският вестник \"Хаарец\", цитирайки министърът на отбраната на Израел Авигдор Либерман. Израел трябва да вземе твърда линия \"дори на цената на преминаване към мащабна конфронтация\".През август Израел извърши въздушни удари срещу места, за които се твърди, че са използвани за запалване на балони и хвърчила, след което последваха сблъсъци между израелската армия и палестински фракции. Специалният пратеник на ООН за мирния процес в Близкия изток Николай Младенов призова за \"сдържаност\" по време на демонстрациите, които се очаква днес по границата с Газа, съобщава \"Аруц Шева\". \"В светлината на днешния планиран марш в Газа настоявам всички да упражняват сдържаност, да продължат мирно и да избягват ескалацията. ООН работи с Египет и партньорите си, за да избегне насилието, да се занимава с всички хуманитарни въпроси и да подкрепя помирението\", добави той.", "date": "2018.10.19", "title": "Израел разполага танкове и техника на границата с Газа"}
{"url": "https://news.bg/society/do-5-noemvri-svetiyat-sinod-vzima-reshenie-za-razkola-v-pravoslavieto.html", "text": "Българската православна църква (БПЦ) знае кой е каноничният представител на Украинската църква и винаги го е подкрепяла. Решението ни е свързано с това да се състави комисия, да се прегледа внимателно всичко и да се излезе с едно разумно и спокойно решение, което да бъде позиция на Светия синод. До 5 ноември трябва да има заседание.Това обяви Варненския и Великопреславски митрополит Йоан във връзка с разрива между Вселенската патриаршия и Руската православна църква в \"\".Коментарът си той направи, след участие в богослужение и празничен водосвет заедно с Негово Светейшество българския патриарх Неофит на обновеното общежитие на Софийската духовна семинария \"Св. Йоан Рилски\".На въпрос каква е позицията на Българската православна църква за разрива между Московската и Вселенската патриаршия, патриарх Неофит заяви, че въпросът тепърва ще бъде разгледан.Митрополит Йоан обясни, че в тези сложни и деликатни отношения е много тъжно да се стига дотук, защото всички давали своите аргументи в сайтовете и медиите.\"Ние преживяхме разкол и трябва да се държим много стабилни в поуките, които са важни и необходими, за да не се стига до разкол и разединение в църквата\", призова той.Йоан обясни и че макар в Светия синод да могат да имат различни мнения, излизат с едно конкретно решение.\"Нека да се събере Светият синод, да си реши въпросите и ще бъде оповестено решението\", посочи митрополит Йоан.Припомняме, на 15 октомври на изнесено заседание в Минск. Мотивът - решението на Константинопол да върне независимостта на Украинската православна църква от Московската патриаршия.На  - главата на Украинската православна църква, водена от Киевската патриаршия - и обяви, че тя трябва да се обедини с УПЦ, която досега оставаше на подчинение на Москва. На същата дата беше отменен и документ от 17 век, с който според Москва Вселенската патриаршия е предала на руската църква територията на Украйна.", "date": "2018.10.19", "title": "До 5 ноември Светият синод взима решение за разкола в Православието"}
{"url": "https://news.bg/int-politics/turtsiya-rusiya-frantsiya-i-germaniya-nishtyat-siriya-v-istanbul-na-27-oktomvri.html", "text": "На 27 октомври в Истанбул ще се проведе четиристранна среща между държавните ръководители на Турция, Русия, Германия и Франция относно конфликта в Сирия. Това обяви говорителят на турския президент Реджеп Тайип Ердоган, цитиран от турските медии.Ибрахим Калън уточни, че по време на срещата ще бъдат обсъдени последните събития в сирийската провинция Идлиб и политическия процес за разрешаване на конфликта, добавяйки, че страните ще се опитат да координират съвместни усилия.От кабинета на френския президент Еманюел Макрон коментираха, че Париж иска да гарантира, че примирието в Идлиб остава в сила, за да бъде предотвратено ново изселване на бежанци и да се даде нов тласък на мирните преговори.", "date": "2018.10.19", "title": "Турция, Русия, Франция и Германия нищят Сирия в Истанбул на 27 октомври"}
{"url": "https://news.bg/crime/zadarzhaha-trima-pri-svada-v-aytos.html", "text": "Задържаха трима мъже от Айтос за сбиване с друг 28-годишен в района на улица \"Бяло море\", съобщиха от МВР-Бургас. Свидетел на спречкването е станала бабата на 28-годишния мъж, който е пострадал. Сбиването е станало пред дома на възрастната жена.Тримата айтозлии - Емил Е., 22-годишен, АИ., 32-годишен (според прокуратурата става дума за Румен В.) и Илия К., 42-годишен, са криминално проявени.В района има засилено полицейско присъствие. Пострадалият е с комоцио и фрактура на носа. Настанен е за лечение в Бургас.По случая е разпитан приятел на 28-годишния мъж. Той не е пострадал при инцидента и е бил единственият с отрицателни проби за алкохол.Малко по-късно от Района прокуратура - Айтос съобщиха, че ще внесат в съда искане за налагане на мярка за неотклонение \"задържане под стража\" спрямо обвиняемия Илия К.Румен В. и Емил Е. са с мярка за неотклонение \"парична гаранция\" в размер от по 600 лв. на всеки обвиняем.", "date": "2018.10.19", "title": "Задържаха трима при свада в Айтос"}
{"url": "https://news.bg/crime/motorist-se-udari-chelno-v-tir.html", "text": "Моторист се е удари челно с тир, съобщи bTV.Катастрофата е затворила пътя Гоце Делчев- Банско.Според свидетели мотористът карал много бързо, преди да се удари в камиона.Откаран е в болница.", "date": "2018.10.19", "title": "Моторист се удари челно в тир"}
{"url": "https://news.bg/regions/sofiya-izprashta-na-lom-7-000-butilki-mineralna-voda.html", "text": "И София се включва в борбата с безводието в Ломско. По нареждане на кмета Йорданка Фандъкова днес екип на дирекция \"Аварийна помощ и превенция\" към Столичната община започна да доставя минерална вода на четирите населени места от община Лом, които се намират в бедствено положение. Това са селата Замфир, Добри дол, Сливата и Орсоя.Ще бъдат доставени близо 7 000 бутилки от 1.5 литра минерална вода, които са дарение от различни компании.Екипът на Столичната община работи в координация с община Лом за разпределянето на минералната вода на най-нуждаещите се. ", "date": "2018.10.19", "title": "София изпраща на Лом 7 000 бутилки минерална вода"}
{"url": "https://news.bg/politics/borisov-i-medvedev-obsadiha-haba-balkan.html", "text": "Засилването на партньорството между България и Русия в сферата на енергетиката и туризма са били темите на разговора между министър-председателя Бойко Борисов и премиера на Руската федерация Дмитрий Медведев, съобщават от пресслужбата на МС.Двамата правителствени ръководители разговаряха в рамките на 12-ата среща на върха Азия - Европа (АСЕМ) в Брюксел, която тази година се домакинства от ЕС.Борисов е информирал Дмитрий Медведев за възможностите на газовия хъб \"Балкан\" да привлече газ и от терминала в Гърция, и от Черно море, както и за започването на трети сондаж в блок \"Хан Аспарух\". \"Ще имаме възможности от много посоки да постъпва газ в газовия хъб\", заяви още българският премиер.Бойко Борисов и Дмитрий Медведев са отчели и ръст на руските туристи в страната ни тази година. \"Вече се върнаха руските туристи в България. Предстои работа на смесената комисия през октомври в Москва\", коментира българският премиер.Двамата правителствени ръководители са изразили задоволство и от активизиране на двустранното партньорство през последните години в търговско-икономическата сфера.", "date": "2018.10.19", "title": "Борисов и Медведев обсъдиха хъба \"Балкан\""}
{"url": "https://news.bg/world/vanshnoto-na-gartsiya-tayno-finansiralo-medii-v-makedoniya-i-albaniya.html", "text": "Прокурор от Атина е разпоредил разследване във връзка с информация, че Министерството на външните работи на Гърция е превеждало средства от секретни фондове на медии в Македония и Албания, пише вестник \"Катимерини\".Твърденията са на гръцкия информационен портал iefimerida.gr.Според информацията външното министерство на страната е платило общо 1 милион евро на медии в Македония, Албания и православни църкви извън страната.Прокурорът е разпоредил проверката да е осъществи от органите на реда в страната.В същото време правителството отрича твърденията. Очаква се парламентът също да се запознае с обвиненията.Изданието iefimerida.gr пише, че данните са от последния отчет на външното министерство до парламента за изразходването на секретните фондове, предаде БНР, позовавайки се на БТА. Отчетът бил внесен на 10 октомври - само една седмица преди острия сблъсък между министрите на отбраната и външните работи - Панос Каменос и анос Каменос. Припомняме, във вторник, 16 октомври, двамата министри си размениха взаимни обвинения за начина, по който двете министерства управляват тези фондове. Днес по-късно .", "date": "2018.10.19", "title": "Външното на Гърция тайно финансирало медии в Македония и Албания"}
{"url": "https://news.bg/int-politics/turtsiya-iska-ekstradirane-na-419-begaltsi-ot-feto.html", "text": "Турция поиска екстрадирането на 419 бегълци, членове на ФЕТО, групата която стараната обвинява за опиата за преврат от 2016 г., обясни турският министър на правосъдието Абдулхамит Гюл, цитиран от \"Анадолу\".\"Към днешна дата са поискани за екстрадиране 419 лидери и членове на ФЕТО от чужди държави. За тези, чието местонахождение не е ясно, се издават и червени запитвания\", коментира той.Той заяви, че исканията за екстрадиция на бегълците са подготвени от съдилищата като част от разследванията на терористичната група. Исканията са изпратени до съответните страни чрез Министерството на правосъдието, добави той.\"ФЕТО и базираният в САЩ лидер Фетулах Гюлен са извършителите на победения преврат от 15 юли 2016 г., в който загинаха 251 мъченици и близо 2 200 бяха ранени\", съобщава \"Анадолу\".Турция е изпратила 7 искания до САЩ за екстрадиране на Гюлен, а исканията за екстрадиция и доказателствата са в съответствие със споразуменията между двете страни и закона за екстрадиция, новите доказателства също са споделени със САЩ, допълва Гюл.\"Молбите ни за екстрадиция все още стоят в Министерство на правосъдието на САЩ. На този етап нашето очакване е инициирането на съдебен процес за екстрадиция възможно най-скоро\", обясни той. Гюлен живее в самоналожено изгнание в Пенсилвания от 1999 г.", "date": "2018.10.19", "title": "Турция иска екстрадиране на 419 бегълци от ФЕТО"}
{"url": "https://news.bg/crime/devet-arestuvani-sled-napadenie-nad-politsai-v-slivenskata-mahala.html", "text": "Девет души са арестувани след като роми нападнаха полицаи в Сливен, съобщи директорът на МВР-Сливен старши комисар Димитър Величков, цитиран от БНТ.Четирима полицаи са пострадали, като трима от тях са прегледани и изписани за домашно лечение. Един е настанен в болница, като състоянието му е стабилно. Той е под лекарско наблюдение с нараняване в областта на главата.Инцидентът е станал вчера .Два полицейски екипа са заварили на място шумна пияна компания от десетина души. Въпреки предупреждението, те са отказали да намалят музиката и са реагирали агресивно.Когато полицаите опитали да арестуват двама, към служителите на реда се отправила група от роми, които са заплашвали и обиждали служителите на реда. Замеряли са ги с камъни, бутилки, тухли и чинии.Повикани са още четири автомобила на полицията. Тази сутрин е проведена полицейска операция по задържане на участниците в сбиването.Задържаните са криминално проявени основно за кражби, а един от тях - за посегателство над длъжностно лице. Предстои да бъде определена мярка за неотклонение.Според шефа на полицията в Сливен, ситуацията е спокойна и не се налага засилено полицейско присъствие в квартала.Величков посочи, че и преди година е имало инцидент с посегателство върху длъжностни лица.Припомняме, само преди няколко дни напрежение между жители в .", "date": "2018.10.19", "title": "Девет арестувани след нападение над полицаи в сливенската махала"}
{"url": "https://news.bg/health/lekar-na-godinata-stava-shefat-na-hirurgiyata-v-isul.html", "text": "С титлата \"Лекар на годината\" ще бъде удостоен ръководителят на хирургията в ИСУЛ академик Дамян Дамянов.Това обяви шефът на Българския лекарски съюз (БЛС) Иван Маджаров на пресконференция на тема: \"Лекар на годината 2018\". По време на пресконференцията бяха представени и отличията на лекарското съсловие в България за 2018 г.Маджаров обясни, че през настоящата година се навършват 25 г. от официалното честване на Деня на българския лекар - 19 октомври, на който се почита \"Св. Иван Рилски\" - покровител на медиците.Днес няма да се чуе за протести и искания на лекарския съюз, а ще бъдат обявени най-достойните, които ще бъдат наградени, изтъкна Маджаров и допълни, че от следващата година Лекарският съюз има за цел да въведе електронно гласуване за избиране на членовете си.В областта на иновативната медицина ще бъдат дадени две награди - на доц. Кътева, която развива ранното хирургично лечение на детската парализа, и на доц. Иглика Михайлова.В категорията за дългогодишна дейност в областта и развитието на медицината и принос в развитието на дадена специалност ще бъдат наградени проф. Драган Бобев, доц. Иван Гаврилов - в областта на онкологията, проф. Захари Захариев - в областта на развитието на неврологията в България, доц. Иван Ценев - в категорията на уши, нос и гърло, проф. Виолета Димитрова - извършила първата чернодробна трансплантация, доц. Виолета Димитрова, доц. Евелина Пазванска и други.В категорията \"Мениджър на годината\" ще бъде награден проф. Асен Балтов от УМБАЛСМ \"Пирогов\".Николай Брънзалов, заместник-председател на Лекарския съюз, коментира, че трябва да се помага на хората и да се разбере, че лекарите са техните най-добри приятели, а не врагове.\"Лекар на годината\" е най-престижното медицинско отличие у нас, а зад избора на наградените в различните категории стои мнението на лекарското съсловие от цялата страна. Тази година двадесет и осемте лекарски колегии на БЛС и лечебни заведения от цялата страна са отличили за награждаване свои колеги в шест основни категории.Сред тях са млад лекар, принос за развитие на иновативната медицина и уникални техники; дългогодишна дейност в областта на медицината и активен принос в развитието на дадена специалност; принос за развитие и утвърждаване авторитета на съсловната организация; мениджър на годината и голямата награда - \"Лекар на годината 2018\". ", "date": "2018.10.19", "title": "\"Лекар на годината\" става шефът на хирургията в ИСУЛ"}
{"url": "https://news.bg/society/uchen-ot-nasa-pristiga-v-sofiya-tozi-uikend.html", "text": "На 20 и 21 октомври в Техническия университет в София ще се проведе най-големият хакатон в света за разработване на технологични решения с отворен код.По този повод НАСА изпраща мениджъра на една от своите научни програми, за да награди победителите на NASA International Space Apps Challenge 2018 този уикенд.Д-р Дейвид Грийн, завеждащ отдела за намаляване на риска от бедствия и устойчивост, ще връчи златните медали.Той ще връчи и голямата награда, която тази година е в памет на Боян Петров.Тазгодишното издание на NASA International Space Apps Challenge ще бъде на тема \"Земя и Космос\". Това решиха от Американската космическа агенция.Състезанието е насочено към талантливи програмисти, разработчици, инженери, технологични специалисти, дизайнери и всички, които имат желание да допринесат за живота на планетата Земя и Космоса.Отборите ще имат 48 часа, за да разработят решения или приложения с отворен код, които може да са на ниво концепция, прототип или завършено решение за пазарна реализация.NASA International Space Apps Challenge 2018 се провежда едновременно в над 160 града в цял свят, сред които София, Пловдив, Бургас и Русе, а българските участници в надпреварата всяка година намират място сред финалистите на световно ниво.", "date": "2018.10.19", "title": "Учен от НАСА пристига в София този уикенд"}
{"url": "https://news.bg/world/rusiya-sprya-finansiraneto-na-manastirite-v-aton.html", "text": "\"Манастирите в Атон изгубиха руската финансова подкрепа\", съобщават гръцките медии. Реакцията на Русия е след като Вселенският патриарх Вартоломей даде автокефалия на Украинската църква, съобщи БНР.От Руската православна църква призоваха миряните да не се причастяват в храмове под юрисдикцията на Вселенската патриаршия. Това са манастирите в Атон, много храмове в Крит и на Додеканезките острови.Само за година руснаците са финансирали с 200 милиона долара строеж на пътища, нови параклиси и възстановяване на сгради в Света гора (Атон). Ежегодно хиляди руснаци посещават манастирите в монашеската република Атон. Бизнесмени финансират възстановяването и функциониране на цялата обител.Само познатият като руски \"Пантелеймонов манастир\" се посещава ежегодно от хиляди руснаци. а.Припомняме, на 15 октомври на изнесено заседание в Минск. Мотивът - решението на Константинопол да върне независимостта на Украинската православна църква от Московската патриаршия.На  - главата на Украинската православна църква, водена от Киевската патриаршия - и обяви, че тя трябва да се обедини с УПЦ, която досега оставаше на подчинение на Москва. На същата дата беше отменен и документ от 17 век, с който според Москва Вселенската патриаршия е предала на руската църква територията на Украйна.\"Украинската църква трябва да запази връзка с Москва\", заяви игуменът на манастира \"Свети Павел\".Припомняме, монашеската република Атон може да се посещава само от мъже. Света гора или Атон е планински полуостров в Северна Гърция, дълъг 57 км и широк 7 - 10 км. Общата му площ е 389 кв. км. Най-високият му връх Атон е с височина 2033 м. Според гръцката конституция Света Гора е автономна монашеска общност под гръцки суверенитет и седалище на 20 православни манастира. Наред с манастирите има 12 скита (по-малки манастири), метоси, както и над 600 килии, каливи и катизми.Главен град и административен център на Света гора е Карея, който е седалище на губернатора като представител на гръцката власт. Духовно Света гора е подчинена директно на Цариградската патриаршия в Истанбул. Обитаването на полуострова е разрешено само на монасите и общото население е около 1400 души.", "date": "2018.10.19", "title": "Русия спря финансирането на манастирите в Атон "}
{"url": "https://news.bg/regions/pernik-otbelyazva-svoya-praznik.html", "text": "Днес, 19 октомври, е денят, в който църквата почита Св. Иван Рилски - закрилник на всички българи и покровител на миньорите. По тази причина от 1994 г. на днешната дата Перник чества и своя официален празник.Празничният ден ще започне със света литургия в църквата \"Св. Иван Рилски\", а в 11 часа кметът на града Вяра Церовска ще поздрави перничани и ще връчи годишните награди за принос в областта на здравеопазването, социалната дейност, образованието, културата, спорта, медиите и бизнеса. Това съобщи БНР.Със символите на града ще бъдат удостоени новите почетни граждани на Перник. Тази година престижното звание се присъжда на Павлина Горчева - известна изпълнителка на граовски песни.Посмъртно отличието ще получи и баскетболната легенда Евдокия Огнянова, с чието име са свързани златните години на женския баскетбол в Перник.По повод празника в галерия \"Любен Гайдаров\" ще бъде открита изложба - скулптура и живопис на Богомил Живков и Майя Горова, а в Регионалния исторически музей жителите и гостите на града ще могат да разгледат експозицията \"175 години храм \"Св. Георги\".", "date": "2018.10.19", "title": "Перник отбелязва своя празник"}
{"url": "https://news.bg/politics/i-demokratichna-balgariya-s-viziya-za-spasenie-na-balgariya.html", "text": "От \"Демократична България\" предлагат необлагаем минимум за данък общ доход.Според тях това би оставило повече средства във всички работещи българи и най-вече би облекчило финансовото положение всички.По този начин от партията представиха своята \"Визия за спасение на България\". Идеите изложи бившият правосъден министър и настоящ председател на \"Да, България!\" Христо Иванов на брифинг, посветен на официалното представяне на \"Договора за ефективни публични финанси, данъчни намаления, модернизация и растеж\".Демократична България е единствената партия, която предлага намаляване на данъчното бреме, похвали се бившият правосъден министър. Иванов обясни, че мафиотската държава, държавата на Борисов, има своето финансово измерение и тя съществува като модел на изсмукване на пари от гражданите и бизнеса.От партията предлагат и намаляване на ДДС от 20 на 18%, което би оставило милиард годишно в хората и бизнеса, би намалило стимулите за данъчни измами и би увеличило потреблението.\"Този модел трябва да бъде счупен\", призова Иванов, добавяйки, че програмата на партията е най-радикалната програма за справяне с корупцията и реформиране на българската държавност.От \"Демократична България\" предлагат и преразпределянето на БВП да не е повече от 1/3 от него, което би ни наредило на второ място след Ирландия по този показател.Лидерът на ДСБ генерал Атанас Атанасов коментира, че каквото и да се случва в Борисовата държава, както казвали от съседната уличка \"Витошка\", всичко опира до пари.", "date": "2018.10.19", "title": "И Демократична България с Визия за спасение на България"}
{"url": "https://news.bg/world/amerikanski-vertolet-mh-60-se-razbi-na-palubata-na-samoletonosacha-ronald-reygan.html", "text": "Американски военен вертолет MH-60 се разби на палубата на самолетоносача \"Роналд Рейгън\", който е във Филипинско море, съобщи ТАСС.Според командването на Седми американски флот, няма опасност за живота на пострадалите, чийто брой не се споменава.Инцидентът е станал тази сутрин, непосредствено след излитане.От командването съобщават, че ранените са в стабилно състояние и без опасност на живота. Част от тях се очаква да бъдат евакуирани на брега за оказване на помощ.Към момента не е ясна и причината за инцидента. Падането на вертолета не е повлияло на дейността на самолетоносача и няма нужда от спешен ремонт.Ударна група на американските ВМС начело с атомния самолетоносач Роналд Рейгън се намира в Япония на база Йокосука в Токийския залив. Сега тя се намира на Филипинско море за провеждане на планирани операции.", "date": "2018.10.19", "title": "Американски вертолет MH-60 се разби на палубата на самолетоносача \"Роналд Рейгън\""}
{"url": "https://news.bg/int-politics/seul-poryaza-tramp-che-nishto-ne-mogat-da-napravyat-bez-sasht-za-kndr.html", "text": "Република Корея като независима държава не се нуждае от разрешение от страна на САЩ в случай на едностранна отмяна на санкции срещу КНДР и забележките на американския президент Доналд Тръмп по този въпрос са неправилни, съобщават \"Чосун Илбо\" и \"Йонхап\", цитирани от ТАСС.\"Дума \"разрешение\" е погрешна, по-скоро става въпрос за консултация и координация. Тръмп трябваше да каже, че Южна Корея няма да отмени санкциите с КНДР без консултации и координация със Съединените щати\", коментира съветникът на президента на Южна Корея Мун Чун Ин.\"Южна Корея е независима държава, как може американският президент да говори така. Защо да следваме Съединените щати просто така\", допълва съветникът.КНДР продължава да настоява, че разполагат 20-30 ядрени бойни глави, докато САЩ оценяват броя им на 60-65 и \"дори ако Север заяви, че има 20 бойни глави, Съединените щати ще продължат да се съмняват и преговорите им ще се провалят\", добави той.На парламентарното изслушване на 11 октомври стана ясно, че Сеул обмисля възможността за облекчаване на режима на санкции срещу Пхенян.Едностранното премахване на санкции би било значителна символична стъпка, тъй като в голяма степен дублират ограничителните мерки, наложени от Съвета за сигурност на ООН.Същият ден \"Ройтерс\" информира, че запитан за информацията, че Сеул може да отмени някои санкции, Тръмп коментира: \"\".", "date": "2018.10.19", "title": "Сеул поряза Тръмп, че нищо не могат да направят без САЩ за КНДР"}
{"url": "https://news.bg/politics/deputatite-si-udalzhiha-rabotnoto-vreme-za-debat-po-vota.html", "text": "Заради разгорещените дебати по третия вот на недоверие депутатите гласуваха за днес удължено работно време на парламента.Няма да се избегне и петъчния контрол.По настояване на червения депутат Крум Зарков здравният министър Кирил Ананиев дойде в пленарната зала и се включи в дискусиите. Дебатите по вота на недоверие преминават в отсъствието на премиера Бойко Борисов.в рамките на този парламент. Предишните бяха по темите за вътрешната сигурност и корупцията в държавата. Те също преминаха, без Борисов да дойде в пленарна зала.", "date": "2018.10.19", "title": "Депутатите си удължиха работното време за дебат по вота"}
{"url": "https://news.bg/crime/severin-vinoven-sam-shte-izlezha.html", "text": "\"Да, виновен съм. Много съжалявам и не мога да повярвам, че аз съм го направил.\" Това заяви пред медиите Северин Красимиров преди началото на заседанието, на което се разглежда мярката му за постоянно задържане под стража.Подсъдимият каза още, че ще приеме всяка присъда, която му бъде постановена, дори тя да е доживотен затвор.Малко по-късно стана ясно, че съдът е решил да остави Северин за постоянно в ареста. Според двамата прокурори Кремена Кулицова и Георги Георгиев има опасност той да извърши ново престъпление. По информация на БНР предварителните подозрения на разследващите, че ударите върху лицето на жертвата са нанасяни нетипично от дясната ѝ страна, са се оправдали - Северин се е оказал левичар.На този етап той не е споменал да е имал съучастник в бруталните действия.Припомняме, че по-рано днес стана ясно, че  на 21-годишния мъж.Вчера, 18 октомври, на След разпита му бе намерен и телефонът на убитата журналистка.На 17 октомври Красимиров беше на 10 октомври вечерта - осем часа след постъпило искане от българските власти. Той се е намирал в дома на майка си в германския град Щаде. Извършителят е установен въз основа на ДНК анализ,като данните са съвпаднали на 100% с намерените доказателства.", "date": "2018.10.19", "title": "Северин: Виновен съм, ще излежа"}
{"url": "https://news.bg/politics/dps-podkrepyat-vota-na-nedoverie.html", "text": "ДПС ще подкрепят вота на недоверие, внесен от БСП с критика за политиките и липсата на такива в здравеопазването.ГЕРБ управлява 10 години достатъчно време да види проблемите в здравеопазването и да ги коригира, заяви Нигяр Джафер от ДПС.Тя констатира, че е загубено време заради заблуди и грешки, които ГЕРБ са допуснали или заради некомпетентност и незнание, или заради \"такива, които са престъпни\".Ще подкрепим този вот заради неслучилото се досега, заради неудържимия срив на доверие от страна на пациентите, на лекарите и медицинските специалисти, заяви Джафер.От ДПС имаме самочувствието да заявим и предложим нова матрица, различна от досегашната, нов подход и нови решения,  и депутатът Хасан Адемов.От ДПС искат демонополизация на НЗОК, която да се постави в конкуренция с останалите финансиращи органи. Искат лечебните заведения да имат възможност да се конкурират помежду си, както за финансови ресурси, така и за пациенти, подчерта депутатът.Адемов настоя за свободен достъп до лечебните заведения без лимит, реално остойностяване на услугите и на труда на лекарите.Той направи равносметка на управлението на герберите. Това, което правите през всичките девет години на вашето управление, е да увеличавате финансовия ресурс, само че уважаеми колеги, не говорите за контрол и за ефективно изразходване на този ресурс, посочи депутатът.", "date": "2018.10.19", "title": "ДПС подкрепят вота на недоверие"}
{"url": "https://news.bg/int-economics/petrolat-leko-poskapna-no-e-pod-usd80-na-barel.html", "text": "Със слабо повишение на цените на петрола се опитват да компенсират спада от четвъртък. Котировките за суровината завършват седмицата на минус, доколкото инвеститорите реагираха на ръста на стоковите запаси в САЩ, съобщи money.bg.В петък сутринта стойността на декемврийските фючърси за сорта Brent на лондонската борса ICE Futures се покачва със 17 цента, до $79,46 за барел.Американският еталон WTI с доставка през ноември на нюйоркската стокова борса (NYMEX) в същото време поскъпва с 19 цента - до $68,84 за барел.Предния ден - в четвъртък, в хода на търговията цената на Brent спадна с $0,76, до $79,29 за барел, а WTI поевтиня с $1,10 до $68,65 за барел. Само вчера и в сряда петролът загуби 4% от стойността си, отбелязва MarketWatch.В четвъртък The Wall Street Journal информира за вътрешен доклад на ОПЕК, според който ръстът на стоковите запаси и добива на петрол в САЩ, както и сезонното намаляване на търсенето от преработвателните заводи, ще предотвраят за седмици допълнителното падане на цените.От отчета на енергийното министерство на САЩ в сряда стана ясно, че стоковите запаси в САЩ са нараснали за четвърта седмица поред.Същевременно американските компании продължават да увеличават производството на суровината в очакване на новите санкции срещу Иран. Министерството на енергетиката прогнозира ръст на добива от шистовите находища през ноември със 100 хил. барела на денонощие - до 7,71 млн. барела.Половината от този прираст ще осигурят участъците от Пермското находище в Тексас и Ню Мексико, където общото производство превишава последните ирански показатели.", "date": "2018.10.19", "title": "Петролът леко поскъпна, но е под $80 на барел"}
{"url": "https://news.bg/euronews/brekzit-e-sred-nay-golemite-bezumiya-na-tova-desetiletie-spored-andrey-kovachev.html", "text": "\"Брекзит е сред най-големите безумия на това десетилетие, а сигурно и за следващото, ако се случи.\" Това заяви пред БНР евродепутатът Андрей Ковачев.По думите му на Острова много хора вече си задават въпроса защо въобще се прави всичко това.\"Все повече са гласовете за искане за второ допитване до гражданите на Великобритания, дали приемат тази сделка, която все още не съществува, и дали приемат без сделка да напуснат хаотично ЕС. Базирано на много фалшиви новини и на много дезинформация беше организиран предишният референдум\", категоричен е евродепутатът.Той е на мнение, че ЕС и останалите държави членки не трябва да правят никакви отстъпки около споразумението, защото решението за развода си е на Великобритания, а не на ЕС.Британците трябвало да си понесат последиците от този избор.\"Вие не можете да се откажете от някакъв абонаментен договор или план за закупуването на нещо, което всеки месец трябва да получавате, да не плащате повече и след това да искате от съответния производител да ви го доставя всеки месец, да продължава да ви го доставя\", допълни Ковачев.", "date": "2018.10.19", "title": "Брекзит е сред най-големите безумия на това десетилетие според Андрей Ковачев"}
{"url": "https://news.bg/regions/kampaniya-sreshtu-domashnoto-nasilie-zapochva-v-silistra.html", "text": "16-дневна информационна кампания срещу домашното насилие започва в Силистра.Инициативата се провежда в края на всяка година в много страни по света и цели да изостри вниманието на обществото към проблема. Тази година кампанията ще премине под мотото \"Заедно сме по-добри\".През последната година в Кризисния център за жертви на насилие и в Центъра за консултации и превенция в дунавския град са потърсили помощ над 100 души.Въпреки че през последните месеци е отчетен спад в случаите на насилие, те стават все по-тежки и по-трудни за преодоляване. Това заявява пред БНР Галя Иванова - юрист в женското сдружение \"Екатерина Каравелова\".Тя отчита промяна в тенденцията от миналата година, когато се е търсела основно юридическа защита. ,,Жертвите започват да търсят по-често психологическа подкрепа\", отбеляза юристът.Тя допълва, че пострадалите, на които е оказана помощ, са предимно жени. Не се изключват обаче и случаи, в които жертвите са мъже - възрастни хора, които стават обект на насилие от своите деца.Наблюденията на работещите в центровете сочат, че и за двете страни е необходима работа с психолог.Пострадалите трябва да бъдат насочени как да се справят в конфликтни ситуации и как да преодолеят нагласата си на жертви.С насилниците също трябва да се работи, и то последователно и упорито, убедена е Галя Иванова, защото \"много често на тях им липсват елементарни умения за справяне в конфликтни ситуации\".Специалистите от Сдружението с нестопанска цел \"Екатерина Каравелова\" се срещат с ученици от силистренските училища в часовете на класния ръководител.\"Там работим с подрастващите за развитие на знания, нагласи, убеждения и ценности за ранна превенция\", обясни председателят на организацията Христина Георгиева.В момента в кризисния център са настанени 8 души, от които 5 са деца. Със събраните средства от кампанията ще бъдат осигурени дрехи и пособия за подрастващите.", "date": "2018.10.19", "title": "Кампания срещу домашното насилие започва в Силистра"}
{"url": "https://news.bg/int-politics/yaponiya-obyavi-che-sas-sasht-i-yuzhna-koreya-shte-sledyat-spazvaneto-na-sanktsiite-kam-kndr.html", "text": "Министрите на отбраната на Япония, Съединените щати и Южна Корея се споразумяха, че съвместно ще работят, за да гарантират стриктното прилагане на санкциите срещу Северна Корея, включително блокиране на прехвърлянията на стоки от кораб на кораб, съобщава \"Киодо нюз\".Японският министър на отбраната Такеши Ивая коментира, че Джеймс Матис и южнокорейския министър на отбраната Йонг Кионг Ду са съгласни, че сътрудничеството между техните страни в областта на отбраната е необходимо за ядреното разоръжаване на Северна Корея.Тристранната среща предшества възможна втора среща на върха между президента на САЩ Доналд Тръмп и севернокорейския лидер Ким Чен-ун.Тримата военни министри потвърждават подкрепата си за дипломатическите усилия за постигане на решение за ядрената програма на Северна Корея до пълен, проверим и необратим начин.Япония търси сътрудничество с Южна Корея, която понастоящем не е част от международните усилия за наблюдение на трансфера на стоки между Северна Корея с кораби в нарушение на санкциите в ООН и южнокорейският отговор е положителен, счита японският министър на отбраната.По време на тристранната среща, Матис изразява и загриженост за китайската милитаризация на Южнокитайско море.Япония и САЩ се договарят, че съществуващият план за преместване на американска военна база от жилищен район на Гиноуан до крайбрежна зона край Наго в префектура Окинава, е единственият възможен.Министрите на отбраната от 10-те държави-членки на Асоциацията на народите от Югоизточна Азия се събраха със своите колеги от осем държави извън региона - Съединените щати, Китай, Япония, Индия, Южна Корея, Русия, Австралия и Нова Зеландия.", "date": "2018.10.19", "title": "Япония обяви, че със САЩ и Южна Корея ще следят спазването на санкциите към КНДР"}
{"url": "https://news.bg/crime/obviniha-shefa-na-bta-za-neizgodni-sdelki-za-mineralna-voda.html", "text": "Софийската градска прокуратура (СГП) внесе в Софийския градски съд (СГС) обвинителен акт срещу генералния директор на Българска телеграфна агенция (БТА) Максим Минчев.Шефът на БТА е обвинен в сключване на неизгодни сделки, съобщиха от прокуратурата.Според обвинението в периода от 8 февруари 2016 г. до 10 януари 2017 година Минчев съзнателно е сключил две неизгодни сделки и от това са произлезли значителни вреди за БТА в общ размер 93 584 лева.Предмет на сделките било предоставяне на реклама и информационни услуги от страна на БТА срещу извършена услуга за нуждите на агенцията- предоставяне на трапезна вода на цени, надвишаващи в пъти средните пазарни цени.В обвинителния акт се уточнява, че при избора на доставчик на минералната вода не били прилагани обективни критерии за определяне на обоснована цена, която да е във финансов интерес на БТА. Също така не било осъществено и проучване на пазара. Не са провеждани и обществени поръчки, въпреки наличието на предпоставките за това.Спрямо Минчев е определена мярка за неотклонение \"подписка\".Ако бъде признат за виновен директорът на БТА може да получи наказание от 1 до 6 години затвор.", "date": "2018.10.19", "title": "Обвиниха шефа на БТА за неизгодни сделки за минерална вода"}
{"url": "https://news.bg/crime/zamesenite-v-aferata-sas-zlatnoto-sakrovishte-ostavat-v-aresta.html", "text": "Четиримата задържани, които се опитаха да продадат златно съкровище, остават под стража. Те са обвинени в участие в организирана престъпна група за незаконна търговия с предмети, които са културна ценност.Припомняме, участниците в групата, сред които е и дългогодишен служител на ДАНС, бяха задържани на 8 октомври 2018 г. в Симеоновград, след като опитаха да продадат на служители под прикритие златен венец за 2 милиона лева, както и автентични гривни, торкви и монети.При последвалото претърсване на имотите на един от обвинените в Симеоновград и Стара Загора бяха намерени и иззети още 50 предмета от злато и сребро, сред които втори златен венец, както и скулптури. Повечето от тях са били скрити в бидони и заровени в земята. Намерените предмети също са предадени за експертна оценка.На 18 октомври Апелативният специализиран наказателен съд потвърди определението на първата съдебна инстанция, с което на обвинените бяха наложени мерки за неотклонение \"Задържане под стража\". Мотивът е, че обвиняемите могат да повлияят на разследването и да извършат ново престъпление. Мерките за неотклонение на обвинените са окончателни и не подлежат на обжалване. ", "date": "2018.10.19", "title": "Замесените в аферата със златното съкровище остават в ареста"}
{"url": "https://news.bg/regions/bezvodieto-v-lom-prodalzhava.html", "text": "В Лом все още няма вода.Бедственото положение, което беше обявено в града и близките села, продължава вече четвърти ден.Очакванията са до края на утрешния ден водоподаването да бъде възстановено. Това съобщи пред БНР кметът на града Пенка Пенкова.От днес в различни пунктове започва раздаване на минерална вода. Подсигурени са и достатъчно водоноски.Вече 1 400 000 лева са вложени в досегашната частична реконструкция на водопреносната мрежа на града и селата наоколо. Предстои да бъде изграден и дублиращ водопровод.", "date": "2018.10.19", "title": "Безводието в Лом продължава"}
{"url": "https://news.bg/weather/oblachno-na-iztok-slantse-na-zapad.html", "text": "Духът на златната есен все още диктува времето, но постепенно облачността се увеличава, а температурите тръгват надолу.Повече облаци днес ще има в източните райони, където до обяд ще има и условия за мъгли. Като цяло валежи не се очакват, само на отделни места ще има слаби превалявания.В западните райони ще има повече слънце.Вятърът ще бъде слаб, ориентиран от север.Максималните температури варират в широки граници. В някои североизточни райони температурите няма да надхвърлят 15-16 градуса, докато на югозапад те ще са 25-26 градуса.Минималните температури са между 7 и 12 градуса, малко по-високи по Черноморието - около 14-15 градуса.", "date": "2018.10.19", "title": "Облачно на изток, слънце на запад"}
{"url": "https://news.bg/press/radev-pokani-kralitsata-borisov-e-v-bryuksel-ofitsialno-obviniha-severin-krasimirov-za-ubiystvoto-na-viktoriya.html", "text": "Външнополитическата активност на президента и правителството е основна тема за петъчните вестници.\"Президентът Румен Радев е отправил покана към кралица Елизабет Втора при възможност тя или член на кралското семейство да посети България. Отправих покана към кралица Елизабет Втора при възможност тя или член на кралското семейство да посети България, във връзка и със 140-годишнината от установяването на дипломатически отношения с Великобритания, която ще отбележим догодина, а и на място да се запознае с нашата богата история, с вековните културни традиции на нашия народ, които присъстват и в Британския музей, в Британската библиотека, съобщи държавният глава днес пред журналисти след аудиенцията си при кралицата в Лондон. Поканата за аудиенция е знак за приятелските отношения между Великобритания и България, отбеляза президентът. Двамата са обсъдили теми, важни за двустранните ни отношения. Радев определи срещата като топла и сърдечна и каза, че кралица Елизабет Втора е проявила жив интерес към историята и културата на нашата страна. Между България и Великобритания има стратегическо партньорство, отличен политически диалог, активно сътрудничество в редица области, посочи президентът. Румен Радев беше помолен от журналисти да коментира и темата за Брекзит. Той каза, че отношенията между Великобритания и ЕС са важни и за двете страни и Брекзит не може да промени това. Затова нашата обща цел трябва да бъде да запазим и да развиваме близките отношения с най-голям приоритет - запазване на правата на гражданите и от двете страни, отбеляза президентът.\" - в. \"Стандарт\".\"На срещата на върха в Брюксел държавните и правителствени ръководители на страните от Евросъюза обсъждат миграцията и сигурността. Българският премиер Бойко Борисов отново е получил поздравления за начина, по който страната ни пази външните граници на общността. Според него сега миграционният натиск към България идва от гръцката граница. Борисов коментира, че много важни са споразуменията с африканските държави, които да спират миграцията към Европа. Следващата седмица той ще води разговори по темата в Кайро. \"По темата миграция отново запознах всички, поканих ги да дойдат в България. Едно по едно нещата вече се подреждат. Не можем да говорим за вторично разпределение преди да сме решили въпроса с външните граници. Чухме въпросите и проблемите, които имат и Испания, и Италия, и Франция, но в същото време им задавах четирите стълба, според които всяка една държава може да се справя, подпомагана от ЕС. Първият е да има политическа воля - всяка една държава да си инвестира в своята гранична сигурност. Дали в огради, заграждения, армия, гранична полиция, кораби, моряци, термокамери, проходими машини, командироване на полицаи от вътрешността на страната - това, което е направено в България\", коментира Борисов и уточни, че второто, което зависи от целия ЕС, е споразумение с трети държави. \"Както ние имаме с Турция, така и с други, откъдето тръгват миграционните процеси. Трето, ако е необходимо, както за България се дадоха 160 млн. евро за техника, за термокамери и всичко останало, да се подпомогне така и всяка една държава, която поиска определена сума. Виждате че на фона на милиардите, за които се говори, и ние сме изхарчили около 80-85 млн. евро от цялата сума до момента. Само педи една седмица дадохме 341 нови джипове\", допълни Борисов и обясни, че на базата на тези три неща вече ще се говори за вторичното разпределение, солидарността, хуманността и всичко останало. \"Заключенията са такива. Има три групи държави - едните, които казват, че категорично не искат мигранти, други, че символично биха взели, но да се реши въпроса с външната граница. Третата група са залетите от мигранти - Германия, Швеция, Австрия, които искат вторичното преразпределение. Дадох пример с това, че до този момент близо 3000 афганистанци сме извозили със самолет и обратно. Изказах своето притеснение, че в момента огромният натиск върху България идва от гръцката граница. За пореден път обявих, че моята солидарност на България е да пазим външната граница така, както всеки чужденец, който дойде да види, да си тръгват с едно и също нещо, че страната ни се справя прекрасно с този проблем\", заяви той. Попитан дали има изгледи за споразумение с трети държави, той отговори: \"Мисля, че това е тема, по която е некоректно да се говори. Нашият нюх по темата се е оказал верен\".\" - в. \"Стандарт\".\"Министър-председателят Бойко Борисов участва в официалното откриване на 12-ата среща на върха Азия - Европа (АСЕМ), която тази година се домакинства от Европейския съюз в Брюксел. Във форума участват и държавни и правителствени ръководители на 51 държави от Европа и Азия и представители на европейските институции. Тази вечер форумът АСЕМ бе открит от председателя на Европейския съвет Доналд Туск, Европейския съюз се представлява и от председателя на Европейската комисия Жан-Клод Юнкер. В центъра на обсъжданията е темата \"Европа и Азия: глобални партньори за справяне с глобалните предизвикателства\". Усилията на лидерите са насочени към засилване на диалога и сътрудничеството между двата континента в множество области, сред които: търговията и инвестициите, свързаността, устойчивото развитие, изменението на климата, предизвикателствата в областта на сигурността - борбата с тероризма, незаконната миграция и киберсигурността. По време на утрешната работна сесия на АСЕМ българският министър-председател Бойко Борисов ще изнесе реч, с която ще представи усилията на България за европейската перспектива на Западните Балкани и свързаността в региона. По-късно Срещата на върха на АСЕМ ще бъде последвана от Среща на върха между ЕС и Корея и Среща на лидерите от ЕС и АСЕАН. АСЕМ е форум за диалог и сътрудничество между Азия и Европа, създаден през 1996 година в Банкок. Обединявайки понастоящем 58% от световното население и 60% от световната търговия, АСЕМ представлява важна платформа за диалог и сътрудничество между Европа и Азия по три стълба - политически, икономически, социално-културен.\" - в. \"Труд\".\"Aко някой трябваше да отговори на президента Владимир Путин за това, че България е взела под натиск решението да се откаже от проекта \"Южен поток\", това е президентът Румен Радев. Това коментира външният министър Екатерина Захариева в ефира на БНТ. \"Никога не сме спирали или започвали проект под натиск. В момента работим много усилено. Проектът газов хъб \"Балкан\" е признат като един от приоритетните проекти на ЕС, който ще даде възможност за истинска конкуренция на газовия пазар в България\", каза тя. По думите й по принцип не трябва да се отговаря на всяко изказване по адрес на България, защото това било \"комплексарско\". Вицепремиерът коментира и темата с правата на българите след Брекзит. \"В споразумението се договорени правата на европейските граждани във Великобритания, както и правата на гражданите на Великобритания в другите европейски държави. Лично премиерът Мей е поела ангажимент да се защитят правата на европейските граждани\", съобщи тя и добави, че ноември месец българското посолство ще започне разяснителна кампания. Захариева акцентира и върху казуса със срещата на посланиците в София, инициирана от премиера след убийството на журналистката Виктория Маринова. \"Имаше доста доста фактори и политици в света, които се изказаха доста бързо. Беше нормално да се дадат 72 часа, нужни на разследването\", смята тя. Според нея е нормална практика да се привикват дипломатите, защото ситуацията е трябвало да бъде разяснена. Министърът заяви, че няма как в ситуация, в която се обяснява, че в България се извършват поръчкови убийства на журналисти, да няма реакция от страна на правителството. Захариева каза, че все още не са се разбрали изцяло с президента за новите посланици. Консултациите започнаха на 15 юли. Вече има предложения, по които са абсолютно единодушни. Захариева каза, че се надява президентът за преосмисли своята позиция. Тя съобщи, че министри не са били предлагани за посланици.\" - в. \"Дневник\".\"Тази година е най-важната за България, откакто е член на ЕС, защото през нея е първото Председателство на Съвета на ЕС, а страната е и председател на Дунавската стратегия. Това каза вицепремиерът и министър на външните работи Екатерина Захариева на пресконференция по повод откриването на Срещата на министрите с ресор туризъм от дунавските държави, която се провежда в София, предаде БТА. Целите на България по време на тези две събития бяха постигане на стабилност, просперитет, сигурност и сближаване, посочи Захариева. Дунавската стратегия включва 14 държави, като пет не са в ЕС, три са в Западните Балкани. Основата ни задача беше да дадем европейската перспектива тези държави и да фокусираме вниманието на ЕС върху тези наши съседи и приятели, каза външният министър...\" - в. \"24 часа\".Изборът на изтребител за армията също е сред тематичните акценти.\"Три са основните критерии за избор на изтребителите - това са бойна ефективност (какво може да изпълнява самолетът), вторият критерии това е цената и третият критерии е остатъчен ресурс - продължителност на времето, за което можем да го използваме този самолет. Като цяло решението е да се купят 16 самолета - една цяла ескадрила, но това ще стане на два етапа, обясни още ген. Константин Попов - председател на парламентарната комисия по отбрана, в предаването \"Лице в лице\" по bTV. По думите му на първия етап ще се купят 8 самолета. В проекта за инвестиционен разход са заделени над 1 милиард лева. Според ген. Попов, до 1 януари 2019 година процесът трябва да приключи - първо работят експертите, след това предложенията ще бъдат обсъдени от политико-експертна група, ще се предложат на министъра, той ще ги предложи в Министерския съвет и тогава ще се обяви какъв е изборът. Този проект трябва да мине и през парламента. Следват и преговори с избраната фирма, с която се уточняват много детайли. Ще са необходими около 6 години, докато придобием напълно новите самолети, т.е. с цялата бойна техника, обучение, снаряжение, след като бъде ратифициран договорът за тях от парламента, уточни ген. Константин Попов. Лобиране за определен самолет и служебна дисквалификация не трябва да има, категоричен беше ген. Константин Попов.\" - в. \"Сега\".\"Не е лошо, че процесът са избор на нов изтребител за българската армия е дълъг, защото така могат да се изчистят евентуални грешки, а има и видимост, каза днес по Би Ти Ви председателят на комисията по отбрана Константин Попов. В отговор на въпрос той каза, че при най-оптимистичният сценарий в началото на декември може да има избран победител, а договорът да се сключи през януари следващата година. Константин Попов припомни, че на първо време става дума за осем самолета, за които са предвидени 1.8 млрд. лв. с ДДС. Плановете са на по-късен етап да се купят още осем изтребителя, като те вероятно щели да струват по-малко, допълни той. Константин Попов посочи, че при най-оптимистичният сценарий първите самолети трябва да бъдат доставени две години след подписването на договора. Пълните им способности обаче можели да се използват след шест заради нуждата от подготовка на летците. Изборът на нов самолет за армията ще бъде направен от междуведомствена комисия между четири предложения. САЩ предлагат нови F-16 и нови F-18, Швеция - нов \"Грипен\", а от Италия е постъпило предложение за употребявани \"Юрофайтър\".\" - в. \"Дневник\".Всекидневниците съобщават също, че срещу заподозрения за убийството на Виктория Маринова - Северин Красимиров, официално са повдигнати обвинения.\"На задържания за убийството на журналиста Виктория Маринова Северин Красимиров днес от прокуратурата официално са повдигнати обвинения за изнасилване и убийство, съобщи говорителя на главния прокурор Румяна Арнаудова. Днес по обед той беше докаран в следствения арест в Русе, след като снощи беше екстрадиран от Германия. Днес Северин Красимиров е разпитван в продължение на повече от три часа в присъствието на служебен защитник, като му е била взета и ДНК проба, предаде Би Ти Ви. Според \"Нова телевизия\" той е казал къде е скрил телефона на жертвата и днес той е открит близо до мястото на убийството. Мярката за неотклонение на Северин ще се гледа от съда утре, предаде БНТ. До момента, при разпитите в Германия, Красимиров потвърждава, че е нападнал Виктория Маринова, но отрича да я е убил и изнасилил.\" - в. \"Дневник\".\"ДНК, взета от Северин Надеждов след кацането му в София в сряда, съвпада с тази по тялото на убитата в Русе Виктория Маринова, научи \"24 часа\". Съвпаднали и отпечатъците му, които бяха свалени от вещи около трупа на изнасилената мъртва журналистка. След показания на Северин в четвъртък бе открит и телефонът на Маринова. Надеждов кацна у нас на 17 октомври в 18,22 ч с полет на \"Луфтханза\" от Франкфурт. 20-годишният регистриран за кражби мъж избяга там на 7 октомври, ден след убийството. Още на летището Северин е бил проверен от граничари. Те му взели отпечатъци, които пуснали чрез автоматизираната информационна система. След като системата потвърдила, че това е Надеждов, мъжът бил откаран за вземане на ДНК в Института по криминалистика. Пробата потвърдила, че следите по трупа на Виктория са негови. И досега имаше ДНК експертиза, но тя сравняваше пробите от тялото на журналистката със следи от панталоните, с които е бил Северин. По тях имало нейна кръв. В неофициални разговори с полицаи Северин е признал както за убийството, така и за двете изнасилвания на младата жена. Той обаче не е разпитван по делото и думите му нямат стойност за досъдебното производство. Пред германските власти Надеждов призна за убийството, но не и за изнасилванията. Едва в България той научил, че журналистката е била мъртва още преди да започне гаврите с нея. Това най-много го потресло, казаха за \"24 часа\" запознати. Той дори се разплакал. Твърдял, че не е възможно, защото тялото ѝ реагирало. Северин бе докаран в Русе в четвъртък в 12,35 ч на обяд. Разпитът му там продължи над 4 часа. Килията му в дунавския град е обновена и ремонтирана преди няколко години след ареста на румънски журналист на Дунав мост и сега предлага всички удобства според изискванията, обясниха запознати. Наблюдаващи прокурори му повдигнаха две обвинения - за изнасилване и за убийство, извършено по особено жесток начин. Шестима адвокати от Русе отказаха да защитават Северин като служебни защитници, вероятно с това ще се заеме адвокат Иван Дойнов (кога се назначава служебен защитник - виж текста долу). Очаква се още в петък сутринта в съда да бъде внесено искане за постоянен арест. В памет на Виктория Маринова колегите ѝ в тв предаването \"Детектор\" ще посветят следващия му ефир на нея. В него няма да има архивни кадри, а продължение на нейна тема от предишен брой. Заради смъртта ѝ временно излъчването на предаването бе спряно, тъй като колегите ѝ нямали сила да го направят. Темата ще е разследване за корупция. Последният епизод с Виктория пък вече е в ютюб канала на русенската телевизия Ти Ви Ен. Има над 1200 гледания, а всички коментари са за убитата журналистка.\" - в. \"24 часа\".", "date": "2018.10.19", "title": "Радев покани кралицата, Борисов е в Брюксел, официално обвиниха Северин Красимиров за убийството на Виктория…  "}
{"url": "https://news.bg/int-politics/nagli-i-beztseremonni-dneshnite-shpioni-krachat-prez-trupove.html", "text": "Случаите се множат. Джамал Кашоги, Сергей Скрипал, отвличането на бизнесмен в Берлин от виетнамските тайни служби, убийството на доведения брат на севернокорейския диктатор Ким Чен Ун... Човек остава с впечатлението, че редица правителства и техните тайни служби все по-открито провеждат своите тайни операции по цял свят.Мокра поръчка - що е то?\"Мокрите поръчки се радват на гореща конюнктура\", казва експертът за тайните служби Ерих-Шмид Еенбом.Понятието \"мокра поръчка\" е от жаргона на КГБ и означава операция на тайните служби, при която в общия случай се пролива кръв. Ерих Шмид-Еенбом твърди, че преломният момент е настъпил през 2006 година, когато беше отровен бившият руски агент Александър Литвиненко. Няколко часа преди смъртта си той казва в интервю за вестник Таймс: \"Гадовете ме откриха, но пак няма да се доберат до всички!\" През 1990-те години Александър Литвиненко участва във вътрешно разследване на корупция в руската Федерална служба за сигурност (ФСБ), която е наследник на КГБ. Шеф на ФСБ по онова време е Владимир Путин. Литвиненко изпада в немилост, след като критикува шефа си, че не предприема нищо срещу ширещата се корупция в тайните служби. През 1998 година той разкрива заговора за убийството на руския олигарх Борис Березовски и е арестуван за злоупотреба със служебното положение. През 2000 година бяга през Турция във Великобритания, където получава политическо убежище. Ерих Шмид-Еенбом смята, че зад покушението срещу Литвиненко стои ФСБ, въпреки че случаят и до днес не е изяснен окончателно.Службите действат немарливо - или просто без свян?Покушението срещу Сергей Скрипал и неговата дъщеря Юлия много напомня на убийството на Литвиненко. Извършителите използваха нервнопаралитичното вещество \"Новичок\", разработено в бившия Съветски съюз. На пръв поглед и в двата случая беше действано много немарливо, но дали пък това не е било умишлено? Дали зад тези покушения не се крие определена нова стратегия на службите?\"Действително наблюдаваме, че тайните служби вече не се крият, както преди, когато обичаха да инсценират автомобилни катастрофи. Този метод днес излезе от мода. Днес службите вече нямат никакъв свян\", казва професор Волфганг Кригер от университета в Марбург.Руснаците безмилостно преследват предателите Сергей Скпирал е работил едновременно за руското военно разузнаване ГРУ и за британската тайна служба МИ6. През 2004 година е арестуван и осъден на 13 години затвор за държавна измяна. След международна размяна на агенти през 2010 година Скрипал е освободен и заминава за Великобритания, където получава политическо убежище. Според професор Кригер, случаят Скрипал е типичен пример за нравите на съветските, а днес вече на руските тайни служби. На мушката почти винаги попадат \"ренегати\", които сами са работили за службите в Москва, но после са станали двойни агенти. \"В Съветския съюз такива \"ренегати\" ги преследват безмилостно още от 1920 година насам. Е, навремето покушенията се извършваха по-дискретно. През 1920-те и 1930-те години хора често \"падаха\" от прозорците, навярно с незначителна външна помощ\", казва професор Кригер.\"Скромният пенсионер\" Скрипал остава активен шпионин Сергей Скрипал навярно също може да бъде окачествен като \"ренегат\". След преселването си в Солсбъри той явно не води скромен пенсионерски живот, както се смяташе. \"Скрипал активно е работил за британските тайни служби. В Прага, например, заедно със служители на МИ6, той разкрил активни руски агенти, които познавал от времето на своята работа за ГРУ. През лятото на 2016 година в Талин отново дал толкова прецизна информация, че веднага били разкрити трима действащи шпиони на Москва. На испанските тайни служби пък осигурил сведения за връзките на руската мафия в Испания с висши политици в Москва. Това означава, че е работил за западни тайни служби, което не се е харесало на бившите му колеги в Москва\", казва Ерих Шмид-Еенбом.Плюеш, стреляш, бесишАлександър Гусак, бивш водещ офицер на Александър Литвиненко, обобщава кратко и брутално руския подход към \"ренегатите\". В интервю за Ню Йорк Таймс той казва дословно: \"Аз съм израснал със съветските идеали. Плюеш в лицето на предателя, залавяш го, после го застрелваш или бесиш и уринираш на гроба му!\"Да не забравяме и исторически напрегнатите отношения между Русия и Великобритания. \"След края на Студената война повечето западни тайни служби почти прекратиха шпионажа срещу Съветския съюз и държавите от ОНД. Британците обаче продължиха. По време на Чеченската война, например, британските тайни служби трайно присъстваха на място. Именно в Чечения МИ6 вербува и много дезертьори от Русия\", казва Ерих Шмид-Еенбом.И специалист по изтезанияПрофесор Волфганг Кригер вижда паралели и в случая с журналиста Джамал Кашоги. \"Кашоги е бил в тесния кръг на вътрешния властови апарат в Саудитска Арабия. В този смисъл той също е \"ренегат\"\", казва професорът.От журналиста няма никаква следа вече две седмици. Турските следователи подозират, че е бил убит по време на посещението си в посолството на Саудитска Арабия - от наказателна бригада, която пристигнала в Истанбул същия ден. \"Показателно е обстоятелството, че в 15-членната наказателна бригада е имало и лекар. Знаем че съвременните изтезания винаги се провеждат под медицинско наблюдение. Това е известно и от Гуантанамо и от Абу-Гариб в Багдад\", казва Ерих Шмид-Еенбом.Дилетанти? Не, наглеци.Да извършваш атентати с ядрено или с бойно отровно вещество и да влизаш в посолство под зоркото око на турските наблюдателни камери: Възможно ли е напоследък тайните служби просто да действат дилетантски? Експертът по шпионаж Михаел Мюлер, автор на много публикации за тайните служби, отхвърля това предположение. \"Не, не са дилетанти. По-скоро изпращат предупреждение към всички потенциални \"ренегати\": Умеем го, вършим го, не се боим и не ще позволим на никого да ни спре!\", обобщава той.", "date": "2018.10.19", "title": "Нагли и безцеремонни - днешните шпиони крачат през трупове"}
{"url": "https://news.bg/int-politics/tramp-izglezhda-kashogi-naistina-e-ubit.html", "text": "Президентът на САЩ Доналд Тръмп заяви, че саудитският журналист Джамал Кашоги \"изглежда наистина е убит\", предаде радио \"Свободна Европа\".Пред журналисти във военновъздушната база \"Андрюс\", щата Мериленд, Тръмп коментира, че ще изчака официалните резултати от разследването, но ако се потвърди вината на саудитските власти, последиците за Рияд ще бъдат много сурови.Според турските власти, служителите на саудитското консулство в Истанбул носят вината за изчезването на журналиста.Джамал Кашоги е в неизвестност от 2 октомври, когато е влязъл в консулството, но няма данни да е излизал. Той е отишъл в дипломатическото представителство, за да получи документа си за развод и да може да сключи нов брак.Според турската страна, той е бил убит в консулството. Анкара смята, че в смъртта му е замесен принцът престолонаследник Мохамед бин Салман ал Сауд.", "date": "2018.10.19", "title": "Тръмп: Изглежда Кашоги наистина е убит"}
{"url": "https://news.bg/society/pochitame-sv-ivan-rilski-nebesniya-pokrovitel-na-balgariya.html", "text": "Днес е църковният празник Успение на св. Йоан Рилски Чудотворец. Той е почитан като най-великия български светец, небесен покровител на България и застъпник на народа ни пред Бога.Земният му път преминава по времето на княз Борис и сина му Владимир, на цар Симеон и сина му Петър - време на широко разпространение на християнството в пределите на България.Св. Йоан Рилски е роден около 876 г. в село Скрино, Дупнишко. Умира на 18 август 946 г. на 70-годишна възраст.Приживе избира трудния път на отшелничеството. Дните му преминават в пост и молитва. Около него се събират последователи, които образуват монашеско братство. Преди да напусне този свят, св. Йоан написва завет към своите ученици и към целия народ, който и днес звучи поучително: \"Ако ли се намери някой измежду вас, който сее плевели, раздори и други съблазни, такъв веднага го отстранете от вашето събрание, за да не обърне това в разяждаща живеница и да не се разпространи злото между добрите.\"След смъртта му неговите ученици пренасят тленните му останки от Рилската обител в древния Средец.През 1183 г. мощите са отнесени в Унгария, но скоро след това отново са върнати. През 1195 г. цар Асен I тържествено пренася мощите на св. Йоан Рилски в Търново, където те остават почти три столетия. През 1469 г. реликвата е върната в Рилския манастир.Почитан е като общобългарски светец, но славата му се разнася по целия Балкански полуостров и в Русия.Днес Рилският манастир - най-голямата и почитана българска светиня, отбелязва своя храмов празник.", "date": "2018.10.19", "title": "Почитаме св. Иван Рилски – небесния покровител на България"}
{"url": "https://news.bg/world/v-ruskiya-kolezh-kadeto-zaginaha-21-dushi-sa-razigravali-voenni-stseni.html", "text": "В политехническия колеж в Керч, където 18-годишен младеж уби 21 души, е било обичайна практика да се разиграват военни сцени.От публикации на сайта на училището се вижда, че на различни празници студентите са обличали военни униформи и са разигравали бойни сцени с насилие. При възстановките на военни събития се виждат оръжия, пресъздаване на стрелба и смърт.Припомняме, на 17 октомври четвъртокурсникът Владислав Росляков влезе в колежа, откри стрелба срещу състудентите си и задейства взривно устройство. Впоследствие в сградата беше намерена и втора бомба, която не е избухнала. Загинаха 21 души. Ранените са 44, като 7 от тях са в много тежко състояние. Убитите ще бъдат погребани днес.В руските медии се появиха информации, че няколко дни преди трагедията Росляков е купил 150 патрона.След нападението той беше открит мъртъв - властите съобщиха, че се е самоубил.Президентът на Русия Владимир Путин обвини за кръвопролитието влиянието на глобализацията и САЩ.Познати на Росляков обаче твърдят, че той е бил почитател на Путин и на сепаратистите в Донбас. В социалните мрежи е контактувал с хора, които са воювали в Източна Украйна и в Чечня, съобщава изданието MK.ru.\"Ненавиждаше техникума заради злите преподаватели и намекваше, че ще им отмъщава\", споделят очевидци.В руските медии не се коментира разиграването на военни сцени от студентите като вероятен катализатор на агресивното поведение от страна на Росляков. На  те са обяснени като част от патриотичното възпитание. ", "date": "2018.10.19", "title": "В руския колеж, където загинаха 21 души, са разигравали военни сцени"}
{"url": "https://news.bg/world/turskata-politsiya-tarsi-ostankite-na-hashogi-v-gora-kray-istanbul.html", "text": "Турската полиция търси останките на журналиста Джамал Кашоги в гора край Истанбул, предаде агенция \"Ройтерс\".\"Следствието работи по информация, че останките може да са в гората Белград край Истанбул или град Ялова.\" - посочва пред агенцията неназован представител на полицията.Ялова се намира на 90 километра от Истанбул.От полицията допълват, че търсенето на следи от ДНК в резиденцията на консула се е оказало успешно, като уточняват, че са взели \"много образци\", които ще анализират, за да търсят чрез тях следи от Кашоги.Полицията е локализирала местата, където има вероятност да е изхвърлено тялото на журналиста, след анализ на маршрутите, по които са се движели саудитските представители, заподозрени за убийството на Кашоги. Установено е, че на двете места край Истанбул и Ялова автомобилите им са спирали за по-дълго време.Разследващите предполагат, че останките на журналиста може да се намират във ферма или във вила в близост до маршрутите.Живеещият в САЩ Кашоги, който е наблюдател на в. \"The Washington Post\", изчезна на 2 октомври, след като влезе в консулството на Саудитска Арабия в Истанбул.Според турската полиция, той е убит. Властите обявиха, че разполагат с аудиозапис и видеозаписи, които потвърждават тази версия.От своя страна, живеещият в Германия саудитски принц Халид бин Фархан ал Сауд заяви пред Дойче веле, че саудитското кралско семейство е виновно за изчезването на Кашоги.", "date": "2018.10.19", "title": "Турската полиция търси останките на Хашоги в гора край Истанбул"}
{"url": "https://news.bg/regions/lokomotiv-plamna-na-garata-na-gorna-oryahovitsa.html", "text": "Локомотив пламна на гарата на Горна Оряховица, пише Нова.Инцидентът е станал с пътнически влак от София около 21 часа снощи, 18 октомври.От любителски кадри се вижда, че пожарът е възникнал в ходовата част на електровоза. Предполага се, че пламъците са причинени от искри при спирането на композицията, които запалили масло.Пътниците във влака са евакуирани. Няма пострадали, както и промяна в движението и графика на влаковете.Машинистите веднага предприели действия и откачили локомотива от вагоните, след което изгасили пламъците.По непотвърдена информация в композицията е имало не повече от 3 души, без персонала.", "date": "2018.10.19", "title": "Локомотив пламна на гарата на Горна Оряховица"}
{"url": "https://news.bg/politics/deputatite-debatirat-po-tretiya-vot-na-nedoverie-kam-borisov-3.html", "text": "В пленарна зала започват дебатите по  срещу третото правителството на премиера Бойко Борисов.Третият вот на левицата е заради политиката на кабинета в здравеопазването. Той беше  в началото на седмицата - на 15 октомври, понеделник.Най-неизрядният платец на здравни вноски е правителството, заяви тогава лидерът на БСП Корнелия Нинова. Според нея много българи нямат достъп до адекватно лечение или нямат средства за това. В същото време здравноосигурените пък трябва да доплащат.Държавата не внася системно вноските на децата, пенсионерите и държавните служители, в момента Министерство на здравеопазването предлага реформа, която се крепи единствено на увеличаване на вноските чрез допълнителното здравно осигуряване, обясняват от опозицията.Преди внасянето на вота социалистите направиха консултации с широк кръг от съсловните организации в здравеопазването.Няма изгледи вотът да мине.ГЕРБ пък отричат обвиненията. Те направили най-много в сектора като инвестиции. Проблеми не липсвали, но се обмислял рестарт на системата след широк обществен дебат.Гласуването на вота е следващата седмица.", "date": "2018.10.19", "title": "Депутатите дебатират по третия вот на недоверие към \"Борисов 3\""}
{"url": "https://news.bg/weather/krayat-na-toplite-dni-e-blizo.html", "text": "Хубавото време свършва.Очакват ни още до два дни приятни температури, след което ще последва занижаване на стойностите. Това заяви пред БНТ метеорологът от НИМХ Анастасия Стойчева.От неделя температурите ще се понижат чувствително. Очакват се дневни стойности между 12 и 17 градуса. По-сериозно застудяване ще има следващата сряда и четвъртък. Застудяването ще бъде съпроводено и с усилване на вятъра.Очаква се сутрешните температури през следващата седмица да падат под нулата.В планините над 1 000 м ще започне да вали сняг, като се очакват и валежи от дъжд в по-ниските части. Те ще са по-значителни в Югозападна България.Към края на месеца може да се очаква краткотрайно завръщане на слънчевото време.Междувременно Топлофикация \"София\" има пълна готовност да пусне парното в столицата.Пред обществената медия Елизабет Павлова от дружеството посочи, че решението за точната дата на пускане на парното ще се вземе в понеделник, като от Топлофикация поддържат постоянна комуникация с НИМХ.Припомняме критериите за пускане на парното - трябва да има три последователни дни със средна денонощна температура под 12 градуса, както и прогноза за трайно застудяване на времето.Потребителите трябва да изпълнят няколко неща:- да освободят винтилите на парното максимално, за да се обезвъздуши системата. След това могат да настроят винтилите на комфортната им температура;- да приключат ремонтите, които извършват, и да запълнят източените вътрешни инсталации. В противен случай, това ще бъде знак, че ремонтите продължават.Директорите на болнични заведения, училища и детски градини вече могат да направят заявление в Топлофикация \"София\", след което в рамките на ден топлоподаването към тях ще бъде изпълнено.", "date": "2018.10.19", "title": "Краят на топлите дни е близо"}
{"url": "https://news.bg/int-politics/putin-ako-ima-yadrena-voyna-rusnatsite-shte-otidat-v-raya.html", "text": "Ако има ядрена война, руснаците ще отидат в рая, а другите просто ще умрат. Това заяви президентът на Русия Владимир Путин по време на дискусионния форум на клуб \"Валдай\" в град Сочи, пише BBC.Путин подчерта, че Москва може да използва ядрена сила само ако е сигурно, че потенциалните агресори ще нанесат удар срещу Русия.\"Агресорът трябва да знае: възмездието е неизбежно, той ще бъде унищожен. А ние, като жертва на агресия и мъченици, ще отидем в рая. А те просто ще умрат и дори няма да имат време да се покаят\", отсече руският президент.Думите на Путин предизвикаха бурни аплодисменти и смях в залата.Той е категоричен, че Русия има огромна територия, страната не се нуждаела от нищо и никого.", "date": "2018.10.19", "title": "Путин: Ако има ядрена война, руснаците ще отидат в рая"}
{"url": "https://news.bg/regions/umartvyavat-100-000-ptitsi-ot-dve-ognishta-na-ptichi-grip-v-haskovo.html", "text": "Служителите на Българската агенция по безопасност на храните (БАБХ) откриха две огнища на птичи грип в Хасковско.Засегнати са големи ферми в района. Около 100 000 птици ще бъдат умъртвени заради заразата, информира Нова.По думите на директора на Регионалната дирекция по безопасност на храните Георги Илиев веднага се е издала заповед за предприемането на спешни мерки за ликвидирането на огнищата.\"Ще бъдат извършени клинични прегледи и, при съмнение, ще бъдат взети проби. Забранен е пазарът на птици и движението на продуктите от заразените животни. След умъртвяването ще се извършват няколко дизенфекции на помещенията\", обясни той.Ако няма нови прояви на заразата, след един месец населването на обектите в птици ще бъде разрешено.\"Специално този щам не е опасен за потребителите на птиче месо. В редки случаи може да се наблюдават леки грипоподобни признаци. Това може да се случи само при пряк контакт със заразените птици\", посочи още Илиев.Специалистът призова общинските власти, стопаните и ловците да бъдат внимателни и ако забележат трупове на диви животни, веднага да съобщят, тъй като движението на прелетните птици не може да бъде ограничено.", "date": "2018.10.19", "title": "Умъртвяват 100 000 птици от две огнища на птичи грип в Хасково"}
{"url": "https://news.bg/politics/menda-stoyanova-ne-vizhda-prestaplenie-nyakoy-da-poseshtava-saraite-na-dogan.html", "text": "\"Не виждам престъпление някой да се вижда с Доган.\" Това заяви пред bTV шефката на бюджетната комисия Менда Стоянова по повод твърденията, че Волен Сидеров често посещавал Сараите на Доган.По думите ѝ всеки може да осъществява контакти с когото си пожелае, стига това да не нарушава коалиционното им партньорство.\"Ние имаме сериозно споразумение с нашите коалиционни партньори\", категорична е Стоянова.По повод сътресенията в малката коалиция, тя коментира, че според нея те са по-скоро в сферата на емоциите и от ГЕРБ нямат никакъв проблем с НФСБ.Относно вота на недоверие, който днес ще бъде обсъждан в парламента, Менда заяви, че според нея не са възможни изненади.Тя поясни, че за нея също е било изненада повишаването на максималния осигурителен доход. Според програмата той трябвало да остане същия до 2021 г.По думите ѝ от тази мярка ще бъдат засегнати около 150 000 души.\"Смисълът на осигуряването е всеки да получи адекватна пенсия на база на вноските, които е правил\", допълни Стоянова.Според нея таванът за пенсиите е необходим, но той трябва да бъде адекватен.Стоянова разясни още, че бюджетът на НОИ е на дефицит.Колкото до бизнеса и неговите искания, тя е категорична, че те не винаги са обществено важни и допълни, че трябва да се прави компромис между бизнес и синдикати.Шефката на бюджетната комисия коментира и снимка на премиера Борисов с Николай Бареков и Волен Сидеров като изрази възмущението си, че във всяка публична изява се търсят задкулисни договорки.\"Не смятам, че интриги от този характер трябва да създават проблеми на държавата.\", подчерта Стоянова.", "date": "2018.10.19", "title": "Менда Стоянова не вижда престъпление някой да посещава Сараите на Доган"}
{"url": "https://news.bg/health/votat-na-nedoverie-da-e-produktiven-pozhela-shefat-na-bls.html", "text": "Вотът на недоверие е нормален инструмент в ръцете на опозицията. Нека вотът да бъде поле за идеи и изказвания, които да бъдат продуктивни за оптимизирането на системата в здравеопазването. Това си пожела в ефира на БНТ председателят на Българския лекарски съюз (БЛС) д-р Иван Маджаров.По думите му здравеопазването функционира въпреки многото критики. Хората са по работните си места и работят макар и със затруднения, обясни докторът.\"Желанието на всички нас, желанието на тези, които отговарят за здравеопазването, е да се оптимизира системата\", призова Маджаров.Шефът на БЛС коментира . Според него това са предложения-концепции за промяна на начина на финансиране на системата.\"Ние имахме предложение, това е решение на Управителния съвет, още преди две години, преди да излязат тези предложения, че за нас добрия вариант е да се запази солидарния модел на сега съществуващата Каса с един малко по-ограничен пакет и да се даде възможност на хората да се осигуряват допълнително или застраховат, за да получат повече, отколкото гарантира пакетът\", посочи Маджаров.Според лекарския съюз средствата, които може да си позволи обществото като събрани здравноосигурителни вноски, не могат да осигурят в пълна степен качество на здравеопазване, каквото всички очакват.След като има плащане извън пакета значи здравеопазването в момента функционира не с парите, които се събират като здравни осигуровки, а с още толкова, обобщи Маджаров.", "date": "2018.10.19", "title": "Вотът на недоверие да е продуктивен, пожела шефът на БЛС"}
{"url": "https://news.bg/politics/borisov-duhom-v-parlamenta-za-tretiya-vot-na-nedoverie.html", "text": "Още в началото на дебатите по третия вот на недоверие депутатите се счепкаха.Социалистът Георги Гьоков поиска в зала да дойде премиерът Бойко Борисов и вицепремиерът Валери Симеонов.Редно било този, който управлява държавата да чуе какво има да му каже опозицията.От ГЕРБ реагираха с възгласи.Председателят на парламента Цвета Караянчева каза, че се е свързала с министър-председателя Борисов. Тя изтъкна обаче, че той е в Брюксел.Убедена съм, че духом той е с нас, успокои Караянчева.Лидерът на БСП Корнелия Нинова започна с мотивите за вота. Думите достъпност и безплатност се заменили с връзки и пари. Затова столетницата искала оставката на кабинета \"Борисов 3\".Нинова подчерта, че за времето, в което управлява ГЕРБ, са сменени 9 здравни министри и 8 управители на здравната каса.Нарушено е основно конституционно право за безплатно здравеопазване. 80% от болниците са в три големи града, а много други общински здравни заведения са изправени пред фалит. Лекарите бягат от България, напускат, а положението с медицинските сестри е направо катастрофално, изтъкна още червената лидерка.Омръзна ми да ме лъжат с големи комсомолски не сини честни очи, заяви от трибуната атакистът Павел Шопов.Шефката на здравната комисия Даниела Дариткова също нахули червените - БСП отново направили демонстрация на това как не се търси съгласие.По настояване на червения депутат Крум Зарков здравният министър Кирил Ананиев дойде в пленарната зала и се включи в дискусиите.Заради разгорещените дебати по третия вот на недоверие депутатите гласуваха за днес . Няма да се избегне и петъчния контрол.", "date": "2018.10.19", "title": "Борисов духом в парламента за третия вот на недоверие"}
{"url": "https://news.bg/crime/shestima-sluzhebni-advokati-otkazaha-da-zashtitavat-severin.html", "text": "Шестима служебни адвокати са отказали да поемат защитата на задържания за , обясни адвокат от областния град, запознат със случая пред bTV.В телефонен разговор в сутрешния блок се включи и доведения баща на Северин Асен Георгиев. Той заяви, че Красимиров е признал пред майка си за убийството и съжалява. По думите му Северин, неговите брат и сестра \"не са добре с главата\" и доскоро пиели лекарства.Георгиев сподели, че би дошъл в България, за да го подкрепи, но не може да отсъства от работа. Освен това не знаел как може да му помогне.Припомняме, че вчера, 18 октомври на  След разпита на Северин беше намерен и телефонът на убитата журналистка.На 17 октомври Красимиров беше с полет от Хамбург. Той беше придружаван от  и Германия.На 7 октомври административният директор и водещ на едно от предаванията на русенската телевизия TVN .На 9 октомври властите задържаха мъж, който води скитнически живот в Русе като заподозрян за деянието. .Екстрадираният в България  на 10 октомври вечерта - осем часа след постъпило искане от българските власти. Той се е намирал в дома на майка си в германския град Щаде. Извършителят е установен въз основа на ДНК анализ, като данните са съвпаднали на 100% с намерените доказателства.Спрямо Северин  - за изнасилване и убийство.Пред германските власти той признал за убийството на Виктория, но отказал да говори за каквото и да било сексуално посегателство върху нея.", "date": "2018.10.19", "title": "Шестима служебни адвокати отказаха да защитават Северин"}
{"url": "https://news.bg/politics/osnovnoto-pravo-za-bezplatno-zdraveopazvane-e-narusheno-motivira-ninova.html", "text": "Думите достъпност и безплатност се заменили с връзки и пари. Затова столетницата искала оставката на кабинета \"Борисов 3\".Искаме оставка на правителството на Бойко Борисов за погрома на здравеопазването в България, заяви лидерът на червените Корнелия Нинова, която представи мотивите на вота. е за последните две години от управлението, но Борисов управлява България в последните десет, каза тя. За тези десет години той смени 9 министри, почти по министър на година и 8 управители на НЗОК, захапа Нинова.Нарушено е основно конституционно право за безплатно здравеопазване. 80% от болниците са в три големи града, изтъкна още соцлидерът.По думите ѝ общинските болници фалират, те дължат около 500 милиона лева. Пред затваряне са болниците във Враца, Ловеч, Видин, Стара Загора, Чирпан, Нова Загора, Девин и други. До тези болници и в дворовете на лечебните заведения изникват печеливши частни структури.Червените искат оставката на правителството и заради лекарствената политика. Поставяме си за основна цел да върнем държавата в управлението, регулацията и контрола на здравеопазването в България и да гарантираме на всеки достъп до него, закани се соцводачът.Социалистите предлагат за здравно неосигурените пакет от медицински услуги и премахване на търговския статут на държавните лечебни заведения и замяната им с принципно нов.Лекарите бягат от България, напускат, а положението с медицинските сестри е направо катастрофално, изтъкна червената лидерка.Третото правителството на Бойко Борисов не връща 1.5 млрд. лв. от здравните осигуровки на българските граждани, взети от първото му правителство, въпреки решенията на Конституционния съд още тогава, допълни тя.Пръв на критиките реагира атакистът Павел Шопов.Омръзна ми да ме лъжат с големи комсомолски не сини честни очи, заяви той от трибуната.Шефката на здравната комисия Даниела Дариткова също взе думата.За съжаление по цялата процедура по вота за здравеопазването БСП отново направиха демонстрация на това как не се търси съгласие, атакува герберката. Сектор Здравеопазване се нуждае от надпартиен консенсус, по мнението й.Много е полезно да си припомняме една фраза, че трябва да се правят политики за здравеопазването, а не политика от здравеопазването, подчерта още Дариткова.Тръгнахте по села и паланки да представяте своята програма с претенциозното заглавие Визия за България, но явно не чухте хората, заяде се тя с червените.Те не очакват от нас непрекъснато да спорим и да се караме, заяви още шефката на здравната комисия.Предложете конструктивна алтернатива за промяна на здравния модел, призова още Дариткова. С такава алтернатива БСП няма да спечелят избиратели, смята тя. От ГЕРБ настояха за съгласие. ГЕРБ управлява 10 години, достатъчно време да види проблемите в здравеопазването и да ги коригира, включи се и Нигяр Джафер от ДПС.Загубихме време заради заблуди и грешки, които допуснахте или заради некомпетентност и незнание, или заради такива, които бяха престъпни, недоумява тя.ДПС ще подкрепи вота на недоверие. Ще подкрепим този вот заради неслучилото се досега, заради неудържимия срив на доверие от страна на пациентите, на лекарите и медицинските специалисти, заяви Джафер.Тя поиска да се говори за съгласие. В сектора се вървяло след събитията. Докога така, попита народният представител.Депутатът Хасан Адемов се включи също в дискусията като изложи основни идеи за реформата в здравеопазването - демонополизация на здравната каса, конкуренция и на лечебните заведения както за финанси, така и пациенти, свободен достъп без лимит, реално остойностяване на услугите и труда на лекарите.От ДПС имаме самочувствието да заявим и предложим нова матрица, различна от досегашната, нов подход и нови решения, заяви Адемов. Той настоя и за реален контрол и ефективно разходване на ресрус.Управляващите не се дадоха.Мантрата, че правителството е основният длъжник на здравната система е дълбоко невярна, репликира Александър Иванов.Ако имахте успешни здравноосигурителни модели, да ги бяхте въвели по време на правителството на Пламен Орешарски, заяде се той с опозицията.Благодарим на БСП, че за първи път в парламентарната история внесоха вот на недоверие за намерения, заяви Цветан Цветанов по време на дебатите. Той изтъкна, че все още няма предложение на Министерски съвет за здравна реформа, а вече се прави опит за събаряне на властта. Вотът на недоверие е единственият системен подход на БСП за политически послания, каза още той. Те никога обаче не са давали алтернатива или решения на въпросите, според Цветанов. Темата здравеопазване не е на нито една политическа сила, а такава, по която всички ние трябва да участваме активно, смята председателят на ПГ на ГЕРБ.Здравният министър Кирил Ананиев се подигра с опозицията.Той дойде с НС за третия вот на недоверие. Министърът обясни, че също подвежда срещи със съсловни организации.Искам, когато тръгна към МС или НС, зад мен да стоят всички организации, подчерта ресорният министър.Здравеопазването няма цвят, каза Ананиев.Предпочитам консенсус, а не вот на недоверие, увери той. Здрав вот на недоверие не се прави с болни аргументи, захапа левицата.След приключване на втората кръгла маса за моделите за здравеопазване Ананиев щял да направи срещи с всички политически сили. Той щял да ходи в партийните централи да разговаря за здравеопазването. Нека да забравим това, което се случи днес, каза още Кирил Ананиев. Не беше най-доброто, за да водим дебат за здравеопазването по време на вот на недоверие, подчерта още той.", "date": "2018.10.19", "title": "Основното право за безплатно здравеопазване е нарушено, мотивира Нинова"}
{"url": "https://news.bg/crime/nepalnoleten-zagina-vav-varnensko.html", "text": "Непълнолетен загина пътя Добрич - Варна, в района на с. Любен Каравелово, съобщиха от МВР - Варна.Според първоначалната информация лека кола \"Рено\" се е блъснала в крайпътно дърво. Вследствие на инцидента на място е загинало непълнолетно момче от село Любен Каравелово.Все още се изясняват причините за инцидента.Сигналът е за катастрофата е постъпил тази нощ.", "date": "2018.10.19", "title": "Непълнолетен загина във Варненско"}
{"url": "https://news.bg/crime/piyani-mazhe-sa-ranili-trima-politsai-v-slivenskiya-kvartal-nadezhda.html", "text": "Трима полицаи са пострадали от разбунтували се пияни мъже в кв. \"Надежда\" в Сливен. Полицаите се отзовали на сигнал за силна музика 22.15 часа, съобщиха от МВР.Към адреса са насочени няколко автопатрули. При пристигането си униформените заварили хора, които отказали да изпълнят полицейските разпореждания и да си покажат документите за самоличност.При опит да бъдат арестувани двама мъже, във видимо нетрезво състояние, започнали да хвърлят твърди предмети и бутилки срещу полицаите. Служителите на реда били обиждани. Мъжете, които нарушавали обществения ред се заканвали срещу представителите на държавата. Насъбралата се тълпа оказала яростна съпротива на полицейските разпореждания.Леко пострадали са трима от полицаите, отзовали се на сигнала. Двама от тях са прегледани в болница и са освободени. Третият е оставен под лекарско наблюдение.При размириците е арестуван 46-годишен мъж. При проведената тази сутрин специализирана полицейска операция, в сливенската полиция са отведени още деветима от групата. Към момента се установява дали са участвали в инцидента.По случая е образувано досъдебно производство, в рамките на което действията продължават под ръководството на прокуратурата.Припомняме, още през август 2017 г. тогавашният главен секретар на МВР .На .Когато отиват на мястото извършат оглед и отцепват района. При обиколка на квартала забелязват две каруци, които са били натоварени с метални отпадъци и кабели.Още при доближаване към каруците полицаите са нападнати от циганите, които хвърлят предмети по тях. Единият от служителите на реда е ранен. Полицаите възпроизвеждат 2 предупредителни изстрела във въздуха със стоп патрони. Част от пътуващите в каруцата са успели да избягат, но полицаите задържат шестима души - всичките криминално проявени.От началото на 2018 година продължават случаите на цигани, които нападат полицаи.На . Двама полицаи са ранени.На . На следващия ден , че били нападнати от полицаите.На . Тогава униформени се отзовават на сигнал на жена, прогонена от мъжа и свекър си, със заплаха, че ще вземат 2-годишното й дете, а тя ще стане обект на развратни действия. Пред очите на полицаите двамата мъже започнали да заплашват жената с убийство и категорично отказали да върнат детето на майката.На . След като не изпълнили полицейско разпореждане за спиране на силна музика в малките часове на нощта, циганите нападнали патрула. След това голяма група цигани се насочила към районното управление и обградили сградата. Те били въоръжени с брадви и мотики. Инцидентът е продължил часове. По-късно служители на жандармерията обградиха града. Петима са арестувани.", "date": "2018.10.19", "title": "Пияни мъже са ранили трима полицаи в сливенския квартал \"Надежда\""}
{"url": "https://news.bg/politics/i-bsp-poiska-ostavkata-na-valeri-simeonov.html", "text": "БСП иска оставката на вицепремиера Валери Симеонов. Това стана ясно от брифинг на червения лидер Корнелия Нинова.Днес е денят, в който искаме цялото правителство да си ходи, посочи тя. Червените са ядосани от думите на Симеонов, че майките са кресливи жени с уж болни деца. Този човек не може да остане и минута повече на поста си, категорична е Нинова.И протестиращите майки искат оставката на лидера на НФСБ. Това ли е мнението на останалите и категорично заявяваме, че очакваме оставка лично от него, по възможност още днес да дойде при нас на палатката, да я видим, настоя една от майките на деца с увреждания.НФСБ обаче не дава Валери Симеонов. Няма как да приема искания за оставката на Валери Симеонов, особено направени от опозицията, коментира Христиан Митев след брифинга на Корнелия Нинова. Самият той отказа да коментира думите на своя лидер за майките, като посочи, че дори не ги е чул. Всеки може да иска оставката на всеки един член на правителство, посочи Митев, според когото такива искания не са основателни.Припомняме, че оставката на Валери Симеонов на първо място се , с когото от лятото .Самият Валери Симеонов  спрямо исканията на протестиращите родители на деца с увреждания.Коментарът на Валери Симеонов бе излъчен от \"Господари на ефира\" и точните му думи са: ,,Този закон беше започнат като опит да се угоди на една група кресливи жени, които спекулираха с децата си, манипулираха обществото, изкарвайки на пек и на дъжд тези уж болни деца без грам майчинско чувство и грижа за тях. Просто ги използваха по най-безсъвестен начин като инструмент за постигане на техните чисто материални цели.\"", "date": "2018.10.19", "title": "И БСП поиска оставката на Валери Симеонов"}
{"url": "https://news.bg/politics/borisov-chestiti-profesionalniya-praznik-na-balgarskite-lekari.html", "text": "\"Честит професионален празник на българските лекари. Пожелавам ви здраве и сили, за да продължавате да лекувате. Бъдете всеотдайни към професията си и не спирайте да се развивате.\" С тези думи министър-председателят Бойко Борисов поздрави българските лекари по случай професионалния им празник в пост в социалната мрежа \"Фейсбук\".Борисов продължава - последните години у нас много болници били ремонтирани, а отделения били оборудвани с нова модерна апаратура. \"При годишен разход от 1 млрд. лева в началото на това управление сега той надхвърля 4 млрд. лева, а в бюджета за 2019 г. също ще има увеличение\", пише премиерът.Според Борисов в рамките само на тази година задлъжнялостта на болниците е намаляла с 13%, което е в резултат на мерките, които правителството е предприело.Премиерът не пропусна и да намекне за днешния дебат в пленарна зала за третия вот на недоверие на БСП срещу правителството. Вотът на недоверие е именно за политиката на управляващите в сферата на здравеопазването.\"Необходима е цялостна реформа в един модел, който днес се критикува от тези, които са го заложили\", написа Борисов.\"Първите стъпки се правят, и в момента се водят обсъждания на много предложения за промени в здравеопазването, защото е важно да бъдат чути всички страни - лекари, пациенти, законодатели. Вярвам, че с общи усилия и диалог ще намерим решения на проблемите в системата за по-качествено здравеопазване\", допълни той.По-рано днес здравният министър Кирил Ананиев също изпрати поздравителен адрес към лекарите в страната по случай професионалния им празник.", "date": "2018.10.19", "title": "Борисов честити професионалния празник на българските лекари"}
{"url": "https://news.bg/world/136-godini-sled-parvata-kopka-sagrada-familiya-poluchava-razreshenie-za-stroezh.html", "text": "Повече от век, след като е положен първият камък и 92 години след като  загива ударен от трамвай, \"Саграда Фамилия\" в Барселона най-накрая получава необходимите документи, съобщава \"Гардиън\". Сделка между попечителите на църквата и градския съвет означава, че проектът, по който строителството започва през 1882 г., ще получи разрешение за строеж.Шедьовърът на Антони Гауди е , привличащ 20 милиона посетители всяка година. Но до вчера липсваха нужните разрешителни.Новото споразумение ще формализира строителните работи и ще проправи път за план, с който \"да се проучат градски решения, за цялостно завършване на проекта на Антони Гауди\", съобщава градският съвет.Споразумението включва схеми за подобряване на обществения транспорт и околността. \"Саграда Фамилия\" ще плати 22 млн. евро, за да подпомогне изграждането на транспортната мрежа на града, включително 7 млн. евро за подобряване на достъпа до метрото в Барселона. Четири милиона евро ще бъдат инвестирани в обновяването на четири основни пътни артерии и 3 млн. Евро ще бъдат за поддържане на улиците безопасни и чисти.\"Саграда Фамилия е икона и най-посещаваният паметник в нашия град. След двегодишен диалог ние сключихме споразумение, гарантиращо плащането на лиценза, осигуряване на достъп до паметника и улесняване на местния живот с подобрения в обществения транспорт и реконструкция на близките улици\", коментира кметът на Барселона Ада Колау. Работата по \"Саграда Фамилия\" започва през март 1882 г. въз основа на неоготически дизайн на архитекта Франсиско де Паула дел Вилар и Лозано. Когато той подава оставка скоро след това и с проекта се заема Гауди.Катедралата бързо се превръща в работа на живота му. Той ръководи строителството между 1883 и началото на юни 1926 г., когато е ударен от трамвай и три дни по-късно и е погребан в параклиса в криптата на \"Саграда Фамилия\".Сътрудникът на Гауди Доменек Сурганьес поема проекта, като се придържа към оригиналната концепция на Гауди. По време на испанската гражданска война студиото изгаря и първоначалните планове, рисунки, фотографии и модели са унищожени, но работата продължава.Строителството трябва да завърши след осем години, за стогодишнината от смъртта на Гауди.", "date": "2018.10.19", "title": "136 години след първата копка, Саграда Фамилия получава разрешение за строеж "}
{"url": "https://news.bg/regions/blasnata-ot-stolichen-reys-zhena-ostava-v-tezhko-sastoyanie.html", "text": "Жената, която вчера пострада тежко при инцидент с автобус от столичния градски транспорт, остава в тежко състояние, информира bTV.71-годишната пострадала е настанена във ВМА. От там обясняват, че тя се намира в реанимация и лекарите продължават да се борят за живота ѝ.Припомняме, около 15 часа вчера, 18 октомври, на слизане от автобуса жената се спъва и пада. Водачът на рейса не я вижда и потегля, при което минава през краката ѝ. Инцидентът стана на спирката на рейс №204 на улица \"Ген. Стефан Тошев\".Органите на реда продължават работата по случая до изясняването на всички обстоятелства около инцидента.", "date": "2018.10.19", "title": "Блъсната от столичен рейс жена остава в тежко състояние"}
{"url": "https://news.bg/regions/chez-podobryava-mrezhata-si-v-pancharevo.html", "text": " ЧЕЗ Разпределение България извършва планирана рехабилитация и модернизация на разпределителните мрежи, които доставят електрозахранване на населените места в район Панчарево, за да осигури качествено електрозахранване през предстоящия зимен сезон. Предвижда се всички планирани дейности в района да приключат до края на месец ноември.Профилактиката включва монтиране на кабелни сигнализатори за земни и къси съединения с дистанционно предаване на данните. Целта е да се съкрати времето на прекъсванията на електрозахранването.Провежда се и профилактика на трафопостовете, както и рехабилитация на възловата станция, захранваща с. Казичене.Извършва се заснемане на съоръженията с дрон и термовизионна камера и се взимат мерки за привеждане на елементи от съоръженията в изрядно състояние.В някои населени места в района се монтират дистанционни електромери, които ще позволяват постоянен мониторинг на мрежата и на качеството на доставяната електрическа енергия.Налагат се планирани прекъсвания, които ще бъдат обявени чрез местната община. Причината е обезопасяването на съоръженията, за да се гарантира сигурността на служителите на ЧЕЗ по време на профилактичната дейност.Непланираните прекъсвания се дължат на изкопни дейности на строителни фирми, които късат кабели на компанията при несъгласувана работа, на пожар в кабелна шахта, който нанесе сериозни поражения на електроразпределителната мрежа за голям брой клиенти, както и заради аварии в съоръжения, които не са собственост на ЧЕЗ.В района няма аварийни прекъсвания, свързани с дейността на ЧЕЗ Разпределение.", "date": "2018.10.19", "title": "ЧЕЗ подобрява мрежата си в Панчарево"}
{"url": "https://news.bg/int-politics/s-tank-cherna-nosht-otgovarya-velikobritaniya-na-ruskiya-armata.html", "text": "Великобритания е представила отговор на руския танк \"Армата\" - прототип на новия танк \"Черна нощ\", разработен на основата на бойната машина Challenger 2, съобщава германското сп. \"\"Списанието нарича руския танк Т-14 \"Армата\" \"най-модерния боен танк в света\" и отбелязва, че заради появата му западните страни са започнали да разработват негов съперник, докато модернизират своя остарял парк от танкове. Така например, във Великобритания обновление очакват около 400 танка Challenger 2, като първите образци на тази бойна машина слязоха от производствения конвейер още през 1994 г.В началото на октомври британският военнопромишлен концерн BAE Systems представи прототип на \"Черна нощ\" - евентуална версия на обновения Challenger 2, се уточнява в материала. Разработчиците планират да подобрят бойните му качества с помощта на система за нощно виждане и инсталирането на нов защитен комплекс, който ще разпознава и ликвидира противотанковите ракети, заплашващи машината.В същото време, както отбелязва \"Фокус\", все още не се планира създаването на ново оръжие за танка, въпреки че основното му въоръжение се смята за остаряло и има съмнения, че е способно да пробие бронята на \"Армата\".През 2016 г. на изложението Eurosatory концернът Rheinmetall представи по-мощно оръдие с калибър 130 мм, но има опасения, че оръдие с дължина повече от шест метра няма да се побере в кулата на Challenger 2.Така че за създаването на достоен съперник на \"Армата\" на западните страни ще им е необходимо известно време, заключава \"Фокус\".Според руснаците \"Армата\" е единственият в света танк от трето следвоенно поколение. Работата по създаването му започна през 2010 г. Танкът е снабден с 125-милиметрово оръдие (с възможности за монтиране на 152-милиметрово) с напълно дистанционно управление.", "date": "2018.10.19", "title": "С танк \"Черна нощ\" отговаря Великобритания на руския \"Армата\" "}
{"url": "https://news.bg/economics/aikb-rastat-na-inflatsiyata-mozhe-da-ni-spane-za-evrozonata.html", "text": "От Асоциация на индустриалния капитал в България (АИКБ) очакват през 2019 г. брутният вътрешен продукт (БВП) на България да постигне ръст в размер на 3,8%. Общите разходи на работодателите за един отработен час на наетите лица в страната да нараснат с 8,4%. Информацията за предположението, както и препоръките на бизнеса, бяха изпратени до медиите.Очакването се основава на анализ на статистически данни, данни за капацитета на българската икономика, очакванията за развитие на пазара на труда в България и резултатите от ежегодната анкета сред фирмите, които членуват в АИКБ.От бизнеса са притеснени от ръста на инфлацията. Те препоръчват да се поддържат необходимите макроикономически показатели за приемането на България в ERM II.\", както и от нейния увеличаващ се темп на растеж. Ако не бъдат взети мерки в посока на ограничаване на размера на инфлация, България рискува в периода до приемането и в периода на престой в механизма ERM II да не отговори на формалните изисквания за приемане в еврозоната по отношение на инфлацията. За съжаление, заради валутния борд държавата ни на практика е лишена от инструментариума на монетарната политика и политиката на лихвените проценти\", пише в препоръките на бизнес асоциацията.Същевременно 55% от анкетираните представители на бизнеса очакват през 2019 г. продажбите на предприятията да нараснат, а 32 % - че ще се запазят нивата от настоящата 2018-та година. За очакваните финансови резултати през 2019 г. 47% смятат, че ще увеличат печалбата си през следващата година, докато 36% са заявили, че ще достигнат размера, реализиран през 2018 г.Мнението на работодателите е, че следващите години са подходящи за реформа в държавната администрация и за съкращаване на чиновническия апарат. В период на възход на икономиката, в който във всички сектори на бизнеса се отчита дефицит и липса на кадри, освободените от държавната администрация служители ще бъдат наети от реалния сектор. Това ще подкрепи българския бизнес, ще облекчи държавния бюджет и няма да се отрази на нивото на безработицата в страната, пишат в препоръките си от АИКБ.Оптимистични са очакванията за ръст на възнагражденията в частния сектор и разкриването на нови работни места. Над 60% от мениджърите, участвали в анкетата, са посочили, че в техните компании се очаква увеличение на заплатите. 40 % от тях смятат, че ще разкрият нови работни места. Същият процент - около 40% от мениджърите възнамеряват да увеличат инвестициите в бизнеса си.В сравнение с очакванията на бизнеса година по-рано има по-занижени очаквания, отбелязват от работодателската организация.Всеки втори от анкетираните мениджъри счита, че минимална работна заплата трябва да е в размер на 510 лв. или по-ниска. 60% са отговорили, че максималният осигурителен доход трябва да се запази в размер на 2 600 лв.Като спънки пред по-сериозен икономически ръст индустриалците виждат недостига на работна ръка, административно определяната минимална работна заплата и осигурителни прагове. Липсата на реално електронно управление също спъва развитието на бизнеса.От Асоциацията на индустриалния капитал припомниха своите . Те настояваха за реалистично планиране на бюджетните приходи и нулев бюджетен дефицит. Бизнесът иска и ускоряване на реформите в някои министерства, както и в сферата на пазара на труда, образованието, енергетиката, съдебната система, здравеопазването, сигурността и пенсионното осигуряване.От АИКБ отново изтъкнаха, че са против административното определяне на минималната работна заплата, повишаването на максималния осигурителен доход. Те не одобряват и повишаването на размера на социалните помощи и обезщетения за здрави хора в работоспособна възраст.В своите препоръки от Асоциацията обръщат внимание на липсата на добре подготвени кадри и административното разпореждане на минималните осигурителни прагове.Изключително необходима е реформата във висшето образование, акцентират от АИКБ. Подкрепят увеличаване на парите за наука.Бизнесът препоръчва по-реалистично планиране на бюджета.От АИКБ смятат, че през 2019 година положителен ефект върху бюджетните приходи ще има , увеличените трудови възнаграждения (10 % в бюджетната сфера и около 10 % в частния сектор), което ще окаже пряк ефект върху бюджета - с повече приходи от данъци върху доходите и косвен ефект - с по-голямо потребление и съответно - ръст на БВП.Положителен ефект за бюджета ще имат и по-високите приходи от мита, акцизи и ДДС заради очакваните по-високи цени на петрола и всички енергоносители, както и заради очаквания ръст на инфлацията. Бюджетните приходи не трябва да бъдат подценявани, каквато практика има напоследък\", пишат в препоръките си от бизнеса.", "date": "2018.10.19", "title": "АИКБ: Ръстът на инфлацията може да ни спъне за еврозоната"}
{"url": "https://news.bg/crime/marinov-siguren-v-bezspornite-dokazatelstva-sreshtu-severin.html", "text": "Има безспорни доказателства, че Северин Красимиров е убиецът на Виктория Маринова. Това стана ясно от думите на вътрешния министър Младен Маринов в Народното събрание.Работим, за да съберем достатъчно веществени доказателства и свидетелски показания, подчерта той. По думите му дадена е достатъчно информация на медиите, повече от това не може да се предоставя с оглед на това, че продължава да тече разследването.От думите му стана ясно, че вече се водят разговори за бюджета на МВР за следващата година. А дали ще има повече пари за повереното му ведомство силовият министър изтъкна: \"Това е въпрос на възможности на правителството.\" Все още нищо не бил поискал като допълнителни финанси.Основната ми цел ще бъде да се стигне до по-високо ниво на оборудване на полицаите, коментира министър Маринов. Това няма да е лесен въпрос, тъй като е свързан с финанси и обществени поръчки, и изисква дълго време, поясни той.", "date": "2018.10.19", "title": "Маринов сигурен в безспорните доказателства срещу Северин"}
{"url": "https://news.bg/int-politics/lavrov-preduprezhdava-nato-da-ne-provokira-treta-svetovna-voyna.html", "text": "Руският външен министър Сергей Лавров обясни пред НАТО да не предприемат стъпки, които могат да доведат до Трета световна война, съобщава \"Телесур\".\"Вярвам, че всички ще бъдат достатъчно мъдри, за да предотвратят това. Обаче със сигурност сме много загрижени за пълната липса на професионален диалог между НАТО и руската армия\", коментира той.Членовете на Съвета на НАТО-Русия се срещат официално само три пъти през последните две години, а когато има такива срещи  и \"бяха направени опити да се използва Съветът НАТО-Русия като друг инструмент за хвърляне на всички смъртни грехове върху нас, като друг начин да се задоволят капризите на нашите украински съседи, които мечтаят за безкрайни санкции и не искат нищо повече от това Русия да бъде винаги обект на интензивни критики\", добавя Лавров.Влиянието на САЩ върху НАТО е фактор, който Русия счита за определящ за поведението на организацията. \"Така че, вижте тази ситуация. Смятам, че е абсурдно да се остава заложник на капризите на американския законодател\", обясни той.Изявлението на Лавров е в момент, когато НАТО смята да провежда учение на северните граници на Алианса, както и в Азовско море, граничещо с източното крайбрежие на Русия, което според Лавров ще изисква разрешението на Федерацията.През последните седмици руският президент Владимир Путин коментира, че САЩ правят огромната грешка на страните, които сами се определят като \"империи\", като налагат санкции по целия свят.Русия смята да блокира всеки опит на Украйна да бъде домакин на военни учения в Азовско море, стратегически воден път, в който Киев скоро ще може да оперира с два новопридобити американски военни кораба, съобщава американското военно издание Stars and Stripes.Сергей Лавров коментира, че двустранният договор с Украйна забранява военните тренировки в района около Азов без зелена светлина от Москва.\"Сега Украйна иска да проведе тренировки на НАТО в Азовско море, но ще бъде невъзможно да отидат там, защото нашият договор с Украйна изисква взаимно съгласие за преминаването на военни кораби в Азовско море. Но те искат и активно се забъркват в това\", допълва той.Досега съюзниците на НАТО не са изпращали кораби в Азов и не са участвали в украински учения там. \"Ние сме готови да отблъснем руската агресия в района на Азовско море\", коментира украинският президент Петро Порошенко.", "date": "2018.10.19", "title": "Лавров предупреждава НАТО да не провокира Трета световна война"}
{"url": "https://news.bg/world/dvama-ubiti-i-dvama-raneni-politsai-pri-karvava-drama-v-germaniya.html", "text": "Майка и син са били убити, а двама полицаи са били ранени по време на специална акция в малкото градче край град Манхайм в югозападната част на Германия, съобщават германските медии.Полицейски екипи са били изпратени в Кирххайм около 8:30 часа местно време тази сутрин, след като местна жителка се обадила, за да съобщи, че нейният 25-годишен син я е нападнал с ножици. Жената заявила, че синът ѝ е надрусан и имал психически проблеми.Когато дошли полицаите, 59-годишната жена вече е била убита от сина си, а той нападнал полицаите.Той е успял да рани 31-годишна полицайка и неин 56-годишен колега, преди да бъде застрелян от полицаите. Двамата полицаи са сериозни ранени.Очевидци твърдят, че са чули няколко изстрела по време на полицейската акция, в която са участвали елитни специални части, както и няколко хеликоптера.", "date": "2018.10.19", "title": "Двама убити и двама ранени полицаи при кървава драма в Германия"}
{"url": "https://news.bg/disasters/ekipazhat-na-iranski-tovaren-korab-otroven-trima-pochinali-moryatsi.html", "text": "Иранската официална информационна агенция ИРНА съобщи, че трима моряци са починали от неуточнена изключително токсична субстанция, с която са се отровили всичките 11 членове на екипажа на ирански товарен кораб в Каспийско море, съобщава \"Асошиейтед прес\".Екипажът на кораба \"Назмер\" е бил откаран в болница в азербайджанската столица Баку от бреговата охрана на страната, но тримата моряци са починали преди да стигнат до лечебното заведение. Останалите осем моряци са лекувани. Казусът се разследва.Корабът е превозвал зърнени храни от Казахстан за Баку.По-късно говорителят на здравното министерство на Азербайджан Парвиз Абубекиров уточни, че предварителната информация показва, че екипажът се е натровил от химикали, използвани за защита на зърното.  Властите в Азербайджан засега нямат информация за общия брой членове на екипажа и тяхната националност. ", "date": "2018.10.19", "title": "Екипажът на ирански товарен кораб отровен, трима починали моряци"}
{"url": "https://news.bg/crime/samo-chetirima-napadateli-na-politsai-v-sliven-mozhe-da-ostanat-postoyanno-v-aresta.html", "text": "От Районна прокуратура-Сливен обявиха имената на четирима от арестуваните нападатели на полицаи в Сливен - Йонко Д., Симеон Б., Ангел Д. и Антон И. Те са задържани за 72 часа и са обвинени в грубо нарушаване на обществения ред и \"пречене на орган на власт\".Припомняме, късно снощи . Инцидентът е станал в сливенския квартал \"Надежда\". Полицаите поискали да проверят личните документи на група хора, които след 22:15 надували силна музика. Вместо да се подчинят на разпоредбите им, мъжете нападнали служителите на реда.а. Имената на останалите петима и тяхното местопребиваване след ареста не се уточнява в информацията на прокуратурата.От държавното обвинение уточняват, че в канонадата към полицаите са летели чинии, шишета, стъклени бутилки, керемиди и камъни.Арестуваните приканвали присъстващите граждани да се бият или убият полицаите. Циганите отправяли обидни реплики към полицейските служители. Симеон Б. и Ангел Д са извършили деянието при условията на опасен рецидив.Предстои в следващите дни Районна прокуратура - Сливен да внесе в съда искане за определяне на постоянна мярка \"задържане под стража\" спрямо обвиняемите.", "date": "2018.10.19", "title": "Само четирима нападатели на полицаи в Сливен може да останат постоянно в ареста"}
{"url": "https://news.bg/politics/deputatite-na-mareshki-sa-blagotvoritelno-sred-naroda-po-vreme-na-debatite-za-vota.html", "text": "Депутатите от ПГ \"Воля\" организират благотворителни инициативи в деня на дебата по вота на недоверие за здравеопазването, внесен от БСП, съобщават от партията на Марешки.Част от тях са при отец Иван в Нови Хан, други даряват консумативи на болницата в Стамболийски, а в Пловдив депутатите организират и безплатни прегледи за рак на гърдата. \"Всичко това е в пъти по-полезно за хората, отколкото да седим тук и да губим време и пари на данъкоплатците с този пореден фарс. Вместо безсмислен дебат, днес можеше да приемем законопроекти, които реално, бързо и дългосрочно да променят здравната система, да помогнат на пациенти, да намалят бюрокрацията, в която лекарите са затънали принудително... Какво ли не. Толкова проблеми чакат решение. И те имат решение, стига да има воля, а не празни приказки\", коментира председателката на ПГ Гергана Стефанова. Според Веселин Марешки, вотът е част от сценария за \"радиомълчанието\" на президента Радев по повод харченето на близо 10 милиарда лева за изтребители и \"няма как да участваме в такъв сценарий\". \"Воля\" за трети път не участва в дебати по вот на недоверие, а в същия ден провежда инициативи за хората. Запълваха се дупки във Варна, а при вота за сигурността, депутати обезопасиха дома на най-обирания човек в държавата, който живее в монтанско село.", "date": "2018.10.19", "title": "Депутатите на Марешки са благотворително сред народа по време на дебатите за вота"}
{"url": "https://news.bg/comments/falshivoto-vazkresenie-na-kgb.html", "text": "23 август 1991 г. Елегантната оранжева тухлена сграда на Лубянка, на едноименния площад, е дом на различните метаморфози на политическата полиция на Кремъл от 1920 г. насам: Чека, ОГПУ, КГБ и ФСБ. Стройната статуя на Феликс Дзержински, основател и първи ръководител на Чека, гротескно увисва на крана, който я е съборил от постамента й, четири дни след неуспешния преврат на консервативна комунистическа група, обявила се срещу политиката на отваряне на Михаил Горбачов. И незабавно е хвърлена на тълпата. Протестиращ си прави снимка с предизвикателна стойка и поглед, докато прегазва с върха на обувките си черепа на \"Железния Феликс \". На заден план се виждат служители, които дискретно изнасят мемориалната плоча на Юрий Андропов, оглавявал деветнадесет години КГБ.Седем години по-късно, през лятото на 1999 г., Владимир Путин, който все още е шеф на ФСБ, предлага на изпадналите в немилост своеобразен реванш. Издадена е заповед за репатриране на плочата на Юри Андропов до първоначалното й местоположение. След това в качеството си на министър-председател, на 20 декември, той ръководи официалната церемония по възстановяването й. Виждаме едни изключително скромни Дзержински и Андропов, с начин на живот на аскети и преди всичко на гениални икономисти. В постоянните галерии на музея на ФСБ се появяват визионерски цитати на Дзержински за икономиката и борбата с корупцията. Официалните историци на тайните служби разпространяват мита, че Андропов е истинският мислител на Перестройката и следователно вторият виртуозен икономист, произлязъл от техните батальони след Дзержински.Реабилитацията на тези спорни фигури изглежда подготвя възкресението на КГБ от съветската епоха. Но пропагандата за икономическото просвещение на нейните лидери е особено необходима, за да убеди руското мнение за достойнствата на назначаването на агенти на ФСБ на видни позиции в администрацията или в бизнеса, пише ливанският вестник L'Orient-Le JourТова е основно нововъведение в сравнение със съветската ера, което илюстрира добре руската поговорка: \"Няма бивши чекисти\". Колкото и мощна да беше КГБ, тя беше строго подчинена на контрола на Комунистическата партия на Съветския съюз (КПСС). От централното си направление до най-малкото си подразделение, всеки ешелон на КГБ се оглавяваше от клетка на КПСС. Това беше ключалката, през която държавата наблюдаваше службите си. Партията се изпари след разпадането на Съветския съюз, а Борис Елцин се опита да играе балансирано, за да увековечи контрола чрез преструктуриране на КГБ в няколко агенции. По този начин новият ФСБ се оказа освободен от външните си разузнавателни функции, които сега са прехвърлени към СВР (Служба за вътрешно разузнаване), и неговите прерогативи относно личната защита на съветските лидери. Получавайки на бюрото си два доклада, един от ФСБ, другият от големия си съперник по онова време, ФАПСИ, можеше ли Борис Елцин да сравнява с лекота постиженията на всяка от службите?Формулата на Путин се оказа много различна, както по отношение на съветската епоха, така и спрямо метода на Елцин. \"В момента службите не са подчинени на контрола на партията или на парламента, а още по-малко на гражданите\", казва Никита Петров, историк, специализиран в изучаването на съветските тайни служби. \"Те са отговорни само за върховната власт в лицето на Путин и няколко роднини. Но е невъзможно президентът да може сам да контролира всички дейности на всички служби\", каза Петров, който работи за руската неправителствена организация\" Мемориал \".ОктоподътВладимир Путин дойде на власт през август 1999 г. и започна голяма чистка в ръководството на службите. Между декември 1998 г. и април 2000 г. шефовете на СВР, данъчната полиция и ФАПСИ, трите най-мощни агенции заедно с ФСБ, са притиснати до стената. На тази основа новият силен човек на Кремъл започва широко движение на синтез в полза на своята \"енория\". Най-важното подразделение на ФАПСИ се абсорбира от ФСБ през 2003 г. Въпреки че съкращава значително организационната схема на абревиатурите, създадени при Елцин, Владимир Путин ще изгради не по-малко сложна и потенциално много по-неясна мрежа, съставена от \"наемници\" от всякакъв вид: олигарси, барони на организираната престъпност, хакери или директори на университети. Възстановяването на култовете към Андропов и Дзержински е само претекст между КГБ и ФСБ за истинска трансформация на руските разузнавателни служби. Пенсионираните офицери са изтласкани към върха на администрацията, медиите и националните \"икономически шампиони\". Създадена е ad hoc категория за тези възпитаници, \"офицери от активния резерв\" (ОРА), които от време на време не отказват помощ.Игор Сечин, ветеран от военното разузнаване, е настоящият председател на борда на директорите на Роснефт, петролна империя, собственост на държавата. През юни 2002 г. бившият шеф на пресслужбата на Федералната служба за сигурност, Александър Жданович, е назначен за заместник-директор на Националната панруска компания за телевизия и радио (VGRK), собственик на първия обществен канал на страната. Излъчването на вземането на заложници в театър Дубровка в Москва през 2002 г. (130 жертви), което очевидно службите не успяха да предотвратят, е лично под надзора на Жданович. ОРА се множат, докато слизаме по йерархичната стълба. Случаите им обикновено са анонимни. Като този, съобщен от сайта argentura.ru , на бившия полковник от КГБ, отговорен за репресиите срещу ислямистки движения в Узбекистан и ветеран от Чечня, изпратен от ФСБ в кметството на Москва да контролира политиката на града по отношение на мюсюлманските му жители. В местната администрация хората, които се занимават с престъпници или въоръжени дисиденти, се оказват отговорни и за обикновените граждани.Стандартна процедура\"През 2006 г., след убийството на Литвиненко, ние осъзнахме, че Путин няма да е репресивен само у дома, но ще действа по същия ревизионистки начин и на международната сцена\", казва Люк Хардинг за бившия агент на ФСБ Александър Литвиненко, който избяга от Русия, след като изобличи корупцията на службите. Изгнаник в Лондон, където беше назначен като \"консултант\" от М16, той плати за връщането си с чаша радиоактивен чай. Лука Хардинг ръководи офиса на \"Гардиън\" в Москва между 2007 г. и 2011 г., когато е изгонен от руска територия поради неудобните му статии. Агентите на ФСБ, които отговарят за надзора му, не проявяват никаква дискретност. \"Хората ме следяха на улицата, същите хора винаги седяха в кафенетата, където влизах. На няколко пъти проникваха в апартамента ми, където живеех със съпругата си и двете ни деца. Всеки път преместваха един или повече предмети на необичайни места. Един ден бях призован в Лефортево на разпит \", казва Хардинг. Затвор Лефортево, К-образен комплекс, построен по времето на последния руски цар, е най-известният от московските затвори, точка на приземяване на политически опоненти на наследствени режими. \"Всичко това е стандартната процедура за руските опоненти опозиционери, журналисти, чуждестранни дипломати. Бях предупреден \", казва той.В съветската епоха КГБ изхождаше от принципа, че нито едно дисидентско движение няма да оцелее без активната подкрепа на Запада. Контрашпионажът засягаше всеки гражданин, който поддържа дори тривиални връзки с чужденци. Острият шпионаж обаче не датира нито от епохата на Путин, нито от съветските му предшественици. През 18-ти век придворният поет Василий Петров публикувал популярни стихове, описващи тайна конспирация на европейски държави срещу руското царство. Реалистичните теории на Ленин допринесоха за съществуването на \"суверенна истина\", тази на Кремъл. Върхът на параноята вероятно е постигнат, когато правителственият канал \"Русия Днес\" (RT) нае кореспондент, специализиран в изучаването на илюминати.\"Русия овладя убийството и го хвърли в публичното пространство\"Руските служби са може би най-важните хранилища на това болно подозрение към външния свят. \"Манталитетът на хората от ФСБ е дълбоко повлиян от царисткото и съветското поведение. Това е затворена група, тясно свързана с властта, за чиято стабилност е силно заинтересована. Те никога не престават да смятат Запада за враг\", казва Никита Петров. Но според Лука Хардинг, автор на няколко книги за руските служби, включително за манипулирането на американските избори, има две забележителни разлики. \"Вместо да разчита на комунистическите партии, Москва води тази идеологическа битка, като залага на крайната десница като Националния фронт във Франция или UKIP в Англия\", казва журналистът. Извънсъдебните убийства в чужбина представляват и голямото нововъведение на епохата на Путин. \"Русия овладя убийството и го хвърли в публичното пространство\", добавя британецът.Както се случи в хотел Millennium Mayfair на \"Гросвенър Скуеър\" в Лондон, където руските агенти Андрей Луговой и Дмитрий Ковтун добавят няколко микрограма полоний в чашата на Александър Литвиненко на 1 ноември 2006 г. Или в спокойния район на Аскот в Беркшир, където на 23 март 2013 г., съседите на Борис Березовски виждат как британски спасители изнасят тялото на изпадналия в немилост олигарх, намерени обесен, макар и със следи от удушаване и кръвясало лице, които навеждат на мисълта, че не става дума за самоубийство. След това на 4 март 2018 г. червеното тухлено предградие на Солсбъри става декор на опита за убийство на Сергей Скрипал и дъщеря му. Близо месец по-късно холандските служби задържат четирима руски граждани в сив Cитроен C3, паркиран в близост до Организацията за забрана на химическите оръжия (ОЗХО) в Хага. Според разследването задната част и багажника на ситроена съдържат шпионски материали, предназначени да разбият системата на ОЗХО. Като отмъщението на бивш агент, който като добър професионалист е забравил да заличи следите.", "date": "2018.10.19", "title": "Фалшивото възкресение на КГБ"}
