{"url": "https://news.bg/world/vodesht-advokat-izostavya-tramp.html", "text": "Адвокатът Тай Коб, който е водещ съветник в екипа от юристи на Доналд Тръмп в разследването за предполагаемата руска намеса в изборите в САЩ, ще се оттегли в края на месеца, съобщи Си Ен Ен. Телевизията се позова на съобщение от Белия дом.Оттам уточниха, че Тай Коб обмислял оттеглянето си от няколко седмици.Говорителката на Белия дом Сара Сандърс потвърди, че миналата седмица началникът на състава на Белия дом Джон Кели е бил запознат с намеренията на Тай Коб.В момента не се разкриват повече подробности.", "date": "2018.05.02", "title": "Водещ адвокат изоставя Тръмп"}
{"url": "https://news.bg/crime/osadiha-na-3000-leva-toplofikatsiya-pernik-za-smartta-na-rabotnik.html", "text": "Пернишкият административен съд остави в сила решение на Районния съд в Перник от 8 декември 2017 г. за смъртта на работник от ТЕЦ \"Република\". Това гласи решение на съда.В документите на съда пише, че техническото състояние на конкретно съоръжение е променлива във времето величина в резултат на експлоатация, атмосферни условия, повишена влажност, овехтялост и др. От това следва, че техническият контрол върху него следва да бъде перманентен, още повече в среда с повишена за здравето опасност в район на минно добиване.Първостепенният съд е редуцирал размера на имуществената санкция на 3 000 лева. Въз основа на изложеното районният съд е изменил наказателното постановление.Решението не подлежи на обжалване и протест.В решението на Административния съд се цитира, че Районният съд е приел, че макар съоръжението да не е собственост на дружеството, то носи отговорност в качеството му на работодател, отговарящ за безопасността на труда на своя работник.Приел е също, че техническото състояние на конкретно съоръжение е променлива във времето величина.Инцидентът е станал на 27 юни 2017 г. около 04,30 ч. М. И. А. - работник обогатяване полезни изкопаеми, работещ на дезинтегратора в Промивно-обогатителен възел, вижда, че удължителя, използван за захранване на преносими ел. инструменти е паднал във водата на работната площадка пред дезинтегратора. Удължителят бил под напрежение и имало искри. Работникът слязъл да го прибере и при намотаването бил поразен от ток. В резултат на обгарянето, по-късно е починал.Защитната комутационна апаратура не е изключила използвания удължител от напрежението. Съгласно договор от 1 юни 2017г., сключен между \"топлофикация\" Перник и собственика на съоръжението \"Мин индъстри\" ЕООД, последният координира прилагането на всички мерки, отнасящи се до безопасните и здравословни условия на труд и поема отговорността за безопасната работа.Според магистратите, макар съоръжението, където е станала злополуката, да не е собственост на топлофикационното дружеството, правилно е ангажирана административно-наказателната му отговорност в качеството му на работодател, отговарящ за безопасността на труда на своя работник.", "date": "2018.05.02", "title": "Осъдиха на 3000 лева Топлофикация-Перник за смъртта на работник"}
{"url": "https://news.bg/int-politics/eta-se-samorazpusna.html", "text": "Баската екстремистка групировка ЕТА обяви, че \"напълно разпусна всичките си структури\" в писмо, изпратено до баските институции и граждански организации, съобщава \"Асошиейтед прес\".В писмото, публикувано от испанския онлайн вестник eldiario.es, ЕТА посочва, че признава своята отговорност, че не е успяла да разреши баския \"политически конфликт\".ЕТА, чиито инициали идват от \"Euskadi ta Askatasuna\", или \"Баска родина и свобода\", изби 853 души във въоръжената си кампания за създаване на независима баска държава в Северна Испания и Южна Франция.Основана през 1958 г. по времето на режима на ген. Франсиско Франко, групировката направи заглавията на световните медии, когато през 1973 г. уби наследника на диктатора, а именно - премиера Луис Кареро Бланко.Решението, подчертава ЕТА в писмото, \"не преодолява конфликта, който страната на баските поддържа с Испания и Франция\".", "date": "2018.05.02", "title": "ЕТА се саморазпусна"}
{"url": "https://news.bg/health/ot-mz-uveryavat-che-shte-ima-lekarstva-za-bolni-ot-hiv-tuberkuloza-i-dr.html", "text": "От Здравното министерство уверяват, че пациентите с ХИВ, туберкулоза, психични и поведенчески разстройства, дължащи се на употреба на опиоиди, няма да останат без лекарства.Причината са жалби на фармацевтични компании срещу решение на здравното министерство за доставка на лекарствени продукти, отпускани по реда на Наредба № 34 от 25 ноември 2005 г. Тя касае реда за заплащане от републиканския бюджет за лечението на български граждани за заболявания извън обхвата на задължителното здравно осигуряване. Тези лекарства се отпускат за лечение на пациенти със СПИН, туберкулоза, психични и поведенчески разстройства, дължащи се на употреба на опиоиди, синдром на зависимост.От ведомството на Кирил Ананиев уверяват, че жалбите касаят само 4 от общо 32 обособени позиции. По позициите, за които има избрани изпълнители, Министерството приключва процедурите по сключването на договори с класираните на първо място участници. По сключените договори, заявките са връчени от МЗ на търговците на едро и лекарствата се доставят в съответните лечебни заведения.За позициите, по които няма договореност с фирмите, от Здравното министерство обявяват открита ускорена процедура.До сключването на договорите по останалите позиции Министерството на здравеопазването е предприело всички възможни действия, за да не остане нито един пациент без лекарства, както и да не бъде допуснато прекъсване на провежданите терапии.Създадена е организация за вътрешни преразпределения на налични в лечебните заведения количества лекарствени продукти. Предвижда се преразпределение на количества от наличен резерв към МЗ, както и взаимодействие с търговци на едро и притежатели на разрешението за употреба.От МЗ припомнят, че с Решение № РД-11-5/08 януари 2018 г. на Министерството на здравеопазването е открита и проведена процедура за възлагането на обществена поръчка за доставка на лекарствени продукти, отпускани по реда на Наредба №34 от 25 ноември 2005 г. за реда за заплащане от републиканския бюджет за лечението на български граждани за заболявания извън обхвата на задължителното здравно осигуряване за 2018 г. Процедурата включва 32 обособени позиции за лекарствени продукти.", "date": "2018.05.02", "title": "От МЗ уверяват, че ще има лекарства за болни от ХИВ, туберкулоза и др."}
{"url": "https://news.bg/crime/proverkata-otkri-narusheniya-v-stolichnata-bolnitsa-sv-ekaterina.html", "text": "Проверката на Националната и на Столичната здравноосигурителна каса  откри нарушения в столичната болница \"Св. Екатерина\". Проверката е по повод случай на починала пациентка.Припомняме, преди седмица пациентски организации сигнализираха за случай на пациентка, починала заради невъзможност да доплати лечението си. Тя се нуждаела от поставянето на сърдечна клапа. От болницата обясняват, че жената е починала заради тежкото си здравословно състояние.Сред нарушенията са изследване, извършено от лекар без специалност. Има и подписана декларация за доплащане без да са попълнени конкретни суми.От НЗОК информират, че в медицинската документация на починалата има отразени три хоспитализации в лечебното заведение.Жената е постъпила за пръв път в УСБАЛССЗ \"Св. Екатерина\" на 27 март 2018 г. по клинична пътека: \"Диагностика и лечение на остра и изострена хронична сърдечна недостатъчност без механична вентилация\". В края на март жената е приета по спешност, с множество заболявания. След това тя е изписана на 30 март 2018 г. Същия ден е приета отново за лечение в същата болница по пътека: \"Диагностика и лечение на нестабилна форма на ангина пекторис с инвазивно изследване\".Проверката на Здравната каса показва, че в епикризата, в частта \"Кардиологично обсъждане\", е записано: \"На кардиохирургично обсъждане, пациентката се прецени, като показана за кардиохирургично лечение. Предвид възрастта на пациентката и придружаващи коморбидности пациентката следва да бъде обсъдена за включване на чакащата листа за TAVI\".Проверката разглежда и протокол от Кардиохирургичен консилиум, проведен на 2 април. Там се казва, че: \"Проведоха разширено кардио-хирургично обсъждане въз основа на придружаваща медицинска документация, клинични и лабораторни изследвания, функционални показатели, образно изследване и оценка на риска....Въз основа на цялостната клинична оценка и изчисления перипроцедурен риск се взе решение, че пациентът е показан за перкутанна клапна реконструкция - TAVI, MitraClip, балонна валвулопластика.\"На 2 април пациентката е дехоспитализирана. След това жената постъпва за трети път в болницата на 21 април 2018 г., в 17.51 часа, по КП№18 \"Инвазивна диагностика при сърдечно-съдови заболявания с механична вентилация\".В 1.30 часа след полунощ на 22 април тя е починала.В медицинската документация на пациентката е приложена и Декларация за доплащане на медицинско изделие или не реимбурсирани от НЗОК. В този документ е положен нейният подпис от 21 април.Декларацията съдържа няколко текста, единият от които е: \"Информиран съм, че цената, определена за заплащане от НЗОК (съгласно НРД 2018 г.) за медицинско изделие.....е........лв. и по своя воля и доброволно избирам медицинското изделие.........., чиято цена е.......лв., и съм съгласен да доплатя разликата в размер на....лв.\"Проблемът с документа е, че декларацията е празна и сумите в нея не са попълнени.Болничната аптека не е разполагала с транскатетърни клапи, информира магистър-фармацевтът, управител на аптеката.Високотехнологичните импланти се поръчват след заявка от съответното звено и след одобрение на ръководството.Оказва се, че до 27 април, когато проверката на Здравната каса приключва, в деловодната система на НЗОК не са постъпили документи с искане от лечебното заведение за издаване на разрешение от управителя на институцията за доставяне на медицинското изделие \"транскатетърна аортна клапна имплантация - TAVI\" за тази пациентка.Друго нарушение, което проверката открива е, че и при трите хоспитализации е извършено високоспециализирано изследване - ехокардиография или диагностичен ултразвук на сърце. При първата хоспитализация са извършени две изследвания от лекар без специалност, което е отразено в медицински документ, подписан от един и същ лекар.Изследването е задължителна диагностична процедура за изпълнение и заплащане на клиничната пътека от НЗОК, информира Здравнта каса. Съществува изискване лекарят специалист, който извършва това изследване, да е с придобита специалност и да притежава допълнителна квалификация/ сертификат за ехокардиография - базово ниво, припомнят от Здравната каса.", "date": "2018.05.02", "title": "Проверката откри нарушения в столичната болница \"Св. Екатерина\""}
{"url": "https://news.bg/crime/obviniha-dve-zheni-pazaruvali-onlayn-s-chuzhda-karta.html", "text": "Окръжната прокуратура в Русе внесе в съда обвинения спрямо две жени, които неправомерно използвали чужда дебитна карта.По случая е изяснено, че двете жени - Джорджа М. и Анелия Ф. - използвали картата на 13 май миналата година. Двете в съучастие направили онлайн покупка за сумата от 220 лева, без да имат разрешение за това от титуляря на картата.Обвиняемите били приятелки. През май 2017 г. те отишли на гости у дома на собственика на картата, който бил техен познат. Тримата пиели кафе и разговаряли. По едно време им се дояли сладки и решили Анелия Ф. да отиде да купи от близкия магазин. Тогава пострадалият дал на жената да заплати с дебитна му карта.Към момента в банковата сметка на мъжа имало малко пари и той преценил, че няма как да се злоупотреби с нея.Обвиняемата заплатила с дебитната карта, но преди да я върне записала номера на платежното средство. Междувременно по банковата сметка на пострадалия постъпила нова парична сума.Кратко време след като тримата се разделили Анелия Ф. споделила на другата обвиняема, че е преписала номера на дебитната карта и двете решили да използват номера на картата и да си закупят нещо от интернет.Така на 13 май 2017 г. в Русе двете си поръчали един мобилен телефон, възлизащ на стойност 220 лева. За да заплатят покупката, двете въвели номера на чуждата дебитна карта.След няколко дни, пратката била доставена, но двете преценили, че е по-добре да заложат мобилния телефон, а получената пари да разделят.Предстои делото срещу двете да бъде насрочено за разглеждане в съда.", "date": "2018.05.02", "title": "Обвиниха две жени, пазарували онлайн с чужда карта"}
{"url": "https://news.bg/int-politics/prezidentat-na-rumaniya-otkaza-da-odobri-spornite-sadebni-reformi.html", "text": "Дясноцентристкият президент на Румъния Клаус Йоханис отказа да одобри в настоящата му форма пакет от съдебни реформи, предложени от правителството, които според Брюксел заплашват независимостта на съдебната система, съобщава \"Франс прес\".Йоханис заяви, че ще изпрати предложенията на Конституционния съд и ще потърси мнението на европейски експерти по пакета от реформи, който беше приет от лявото правителство през декември.\"Тези закони не съответстват на националната конституционна рамка, нито на съответните европейски стандарти\", подчерта Йоханис в излъчвано по телевизията изявление.\"Ето защо реших да ги изпратя на Конституционния съд и да отнеса въпроса до Венецианската комисия\", добави той, имайки предвид консултативния орган на Съвета на Европа, съставен от независими юристи.Трите законопроекта, приети през декември от парламента, който е доминиран от управляващата Социалдемократическа партия, ще \"отслабят статута на прокурорите\", \"ще възпрепятстват правосъдието\" и създават структури, които \"могат да сплашват магистрати\", изтъкна Йоханис.Той също така отбелязал \"сериозните безпокойства, изразени от нашите международни партньори\", намеквайки за критиките на Европейската комисия към съдебните реформи.Той призова конституционните съдии да \"отделят време и работят с\" европейските експерти и не изключи да поиска от съда отново да разгледа законите, ако не е убеден от мотивите им.Антикорупционият орган на Съвета на Европа ГРЕКО също изрази загриженост, че реформите биха могли да имат \"отрицателно въздействие върху усилията за борба с корупцията\" в една от страните от ЕС, в която корупцията е най-голяма.По думите на Йоханис, Социалдемократическата партия е предприела \"атака срещу съдебната система\", опитвайки се да отслаби антикорупционното законодателство, след като спечели изборите в края на 2016 г.Тези действия предизвикаха най-голямата вълна от антиправителствени протести в Румъния след падането на комунизма, принуждавайки правителството да отстъпи.Йоханис често се сблъсква с правителството, а миналата седмица поиска оставката на премиера Виорика Дънчила след скандал заради плана за преместване на посолството на Румъния в Израел от Тел Авив в Йерусалим.", "date": "2018.05.02", "title": "Президентът на Румъния отказа да одобри спорните съдебни реформи"}
{"url": "https://news.bg/education/60-ot-uchitelite-na-severozapadna-balgariya-se-nuzhdayat-ot-digitalni-umeniya.html", "text": "60% от учителите в Северозападна България изпитват необходимост от допълнителни дигитални умения, съобщиха от Дигитална национална коалиция.Те се позовават на проучване на \"Gallup International\", направено по тяхна поръчка в края на март. Интервюирани са 322 учители от общо 215 училища и детски градини в областите Видин, Враца, Ловеч, Монтана и Плевен.Почти 60% от анкетираните казват, че не се чувстват достатъчно уверени. Те изпитват необходимост от допълнителна информация по темата и практически насоки за прилагане.47% от учителите са запознати с възможностите на дигиталните практики в образованието и използват такива в ежедневната си работа, обменяйки опит с колеги. Свободно експериментират обаче малко над една трета от всички.Само 15% са уверени, че владеят повече варианти и ги прилагат при работата си с децата от предучилищен и начален курс на образование.Изследването не отчита значими разлики между петте области от региона. Като цяло, в по-висока степен дефицит на знания и опит с дигиталните технологии е регистрирано сред учителите в детските градини. Учителите с по-голям стаж в сферата на образованието (респективно, по-възрастни) се чувстват в по-висока степен неподготвени в сравнение с по-младите колеги. Същото важи и за преподавателите в учебни заведения в селските региони.Дигитална Национална Коалиция в сътрудничество с Министерство на образованието и науката и с подкрепата на Google.org стартира проект \"E-start@school\". Целта е намаляване риска от късен дигитален старт на учениците в Северозападна България. Инициативата предвижда обучение на 450 учители от 200 училища в региона.Повечето деца от Северозападна България нямат достъп до цифровия свят - половината от хората от региона никога не са използвали компютър, гласи проучване. Половината от домакинствата нямат достъп до интернет, мотивират се от инициативата.Целта на проекта е да обучи 450 учители от 200 основни училища и да достигне до 20000 ученици от региона в рамките на година.Адаптацията към дигиталните технологии след детска възраст е значително по-трудна. Липсата на дигитални умения затруднява реализацията на пазара на труда.Проектът ще насърчи използването на цифровите технологии в предучилищното и началното образование чрез обучение на преподавателите в училищата от дигитално необлагодетелстваните общности в малките населени места в Северозападна България.", "date": "2018.05.02", "title": "60% от учителите на Северозападна България се нуждаят от дигитални умения"}
{"url": "https://news.bg/int-politics/gartsiya-natirva-golyama-chast-ot-migrantite-po-ostrovite.html", "text": "Членове на правителството на Гърция обещаха да намалят тежката пренаселеност на лагерите за мигранти и бежанци на гръцките острови, което се случва на фона на засилващите се протести на гърците, че мигрантската криза е засегнала тежко жизненоважната местна туристическа индустрия за четвърто последователно лято, съобщава \"Асошиейтед прес\".Министърът на миграцията Димитрис Вицас, който е посетил остров Лесбос днес, заяви, че правителството има за цел да намали броя на мигрантите на пет големи гръцки острова от настоящото ниво от 15 500 до 6500, което е еквивалентно на капацитета на бежанските центрове, до края на септември.Промените бяха обещани въпреки скорошното покачване на ежедневните пристигания на мигранти на островите и на сухопътната граница на Гърция с Турция в североизточната част на страната.Премиерът Алексис Ципрас трябва да посети о. Лесбос утре, а тамошните гърци планират по този повод улични протести и стачка от страна компаниите, опериращи на главното пристанище.", "date": "2018.05.02", "title": "Гърция натирва голяма част от мигрантите по островите"}
{"url": "https://news.bg/finance/donchev-ne-se-ochakva-drastichna-promyana-v-evroparite-kam-balgariya.html", "text": "\"За целия многогодишен финансов период от 2021-2027 г. общите разходи са в размер на 1 трилион 134 млрд. евро. Нашата вноска расте заради това, че брутният вътрешен продукт расте, а брутният национален доход също. Ще очакваме промяна на вноската на България\". Това заяви финансовият министър Владислав Горанов на брифинг, посветен на предложения днес от Европейската комисия По думите на Горанов задачите на ЕК са свързани с това да се срещне предизвикателството на Брекзит. \"Умерени оптимисти сме, че уравнението, което предложи Европейската комисия, е един възможен вариант на многогодишната финансова рамка\", каза Горанов и допълни, че на 14 май на Съвета по общи въпроси ще се отдели внимание на тази тема.Финансовият министър заяви и че придвижването на дебатите за новата финансова рамка на ЕС не трябва да се отлага, а трябва да се случи още сега, по време на Българското председателство на Съвета на ЕС. \"България ще получи повече, отколкото досега\", категоричен е Горанов.\"Все още е рано да се коментира къде е България в тези числа, тъй като отделните пакети по държави не са разписани от комисията\", допълни Горанов.Вицепремиерът Томислав Дончев от своя страна заяви, че  за новата финансова рамка е за един балансиран бюджет, който е една много добра основа за преговори.Кохезионният пакет през настоящия програмен период е 371 млрд. евро, а предложението за следващия програмен период е 373 млрд. евро.По отношение на общата селскостопанската политика (ОСП) през настоящия програмен период имаме спад, докато за следващия програмен период са предложени 371 млрд. евро, при 411 млрд. евро от сегашния програмен период.По отношение на инструментите за миграция и сигурност са предложени 62 млрд. и половина евро за следващия програмен период. За сектор миграция и граници за следващия програмен период са предложени почти 35 млрд. евро, а за сигурност и отбрана 27 млрд. и половина евро.Средствата по \"Еразъм+\" ще достигнат до 30 млрд. евро през новия програмен период.Вицепремиерът посочи, че оттук нататък ще текат много тежки преговори. \"Ще има много реформи в Кохезионната политика и Общата селскостопанска политика\", подчерта той. По думите на Дончев не се очаква драстична промяна във финансирането, което получава България.\"Към средата на лятото ще можете да прочетете и националната ни позиция\", отсече вицепремиерът.", "date": "2018.05.02", "title": "Дончев: Не се очаква драстична промяна в европарите към България"}
{"url": "https://news.bg/int-politics/liderat-na-protestite-v-armeniya-prekrati-blokadite-izbirat-premier-na-8-may.html", "text": "Лидерът на протестите в Армения Никол Пашинян призова поддръжниците си да прекратят деня на блокади, които спряха трафика в части от столицата Ереван, и да се съберат отново на централния площад, след като парламентът определи нова дата за избор на премиер, съобщават световните осведомителни агенции.Армения изпадна в голяма политическа криза през миналия месец, когато улични протести, оглавявани от Пашинян, предизвикаха оставката на премиера - и бивш президент - Серж Саркисян.Протестиращите използваха колите си, за да блокират основните пътища в Ереван днес, ден след като Пашинян не беше избран за премиер от парламента, въпреки че беше единственият кандидат.Парламентът е насрочил поредното гласуване за 8 май. Ако и тогава не бъде избран кандидат, парламентът ще бъда разпуснат, уточняват държавните медии.Протестиращите блокираха няколко министерства, включително Министерството на правосъдието, и затвориха магистралата до основното летище в Армения.Множество туристи са вървели с куфари по магистралата до и от международното летище.Партията на Пашинян призова протестиращите да пускат линейки и военни превозни средства през блокадите.Протестиращите също така блокираха кабинета на гуверньора на втория по големина арменски град - Гюмри. Те затвориха всички околни пътища и отказаха да допуснат работещите служители в сградата.Пашинян поведе протестите, които доведоха до оставката на Саркисян на 23 април.Саркисян беше президент в продължение на десетилетие от 2008 година до преди месец. След спорна конституционна реформа, при която Армения се превръща от президентска в парламентарна република, той беше назначен за премиер, като този пост вече е най-влиятелният в страната.Опозицията заклейми назначението на Саркисян като несправедливо задържане на властта.", "date": "2018.05.02", "title": "Лидерът на протестите в Армения прекрати блокадите, избират премиер на 8 май"}
{"url": "https://news.bg/crime/zatvaryat-tunel-echemishka-na-am-hemus-za-den.html", "text": "Агенция \"Пътна инфраструктура\" информира, че тунелът \"Ечемишка\" на АМ \"Хемус\" ще бъде затворен за ден. От 9:30 часа до 16:00 часа на 3 май движението в активната лента в тръбата в посока Варна ще бъде ограничено. Причина за ограничението е профилактика на вентилацията.Трафикът ще се пренасочва в изпреварващата лента.От АПИ призовават водачите да шофират с повишено внимание и съобразена скорост.", "date": "2018.05.02", "title": "Затварят тунел \"Ечемишка\" на АМ \"Хемус\" за ден"}
{"url": "https://news.bg/crime/sadyat-mazh-ubil-noviya-saprug-na-bivshata-si-zhena.html", "text": "Окръжната прокуратура в Бургас внесе обвинение спрямо 44-годишния Мехмед Ю. за убийството на съпруга на бившата си жена в село Снягово.Според обвинението Юмер предумишлено е умъртвил Ереджеб Ш., нанасяйки прободна рана с нож в шията му, докато той спи в дома си. За целта подсъдимият направил план за начина, по който да извърши престъплението. Той се снабдил с нож и фенер за челото, проникнал в дома на Ереджеб - новият съпруг на бившата жена на извършителя, и го убил, докато лицето се намирало в безпомощно състояние.Мъжът е обвинен и за това, че е проникнал противозаконна в жилището на жертвата.Свидетел по делото е само бившата жена на подсъдимия - Айше Ш., която към момента на убийството била вкъщи с новия си съпруг - Ереджеб. От брака си с Мехмед тя имала 3 деца. От пролетта на 2016 година те вече не били заедно. След раздялата Мехмед заминал да работи във Великобритания, а Айше заживяла с Ереджеб.Според прокуратурата Мехмед не можел да се примири с обстоятелството, че съпругата му живее с друг мъж. Ядосвал го и факта, че той работи в Англия, изпраща средства на съпругата си, а тя \"отишла при друг мъж\". След като се разделили, той успял да намери телефонния номер на новия мъж на Айше и започнал да го заплашва, че ще го заколи защото е отнел жена му.На 24 май 2017 г. подсъдимият, който два дни по-рано се завърнал в България, решил да отиде до село Снягово и да осъществи намеренията си за убийството на Ереджеб. Тогава обвиняемият закупил нож, с който решил да извърши убийството.Мехмед знаел къде се намира къщата на двамата. Той изчакал да се стъмни. Когато стигнал до къщата на пострадалия видял, че осветлението още работи. В един часа след полунощ лампите изгаснали. Тогава Мехмед Ю. поставил фенерче - челник на главата си, но без да го включва. Влязъл през отключената входна врата в двора и започнал да се ослушва под прозорците, които били тъмни.На площадката пред входната врата той извадил ножа. Оказало се, че входната врата била отключена. Той влязъл в дома и започнал да опипва стените, за да се ориентира.Мъжът стигнал до една от вратите и влязъл в стаята, където спели двете му по-големи деца. Той постоял известно време и излязъл. След това влязъл в първата стая в ляво по коридора, където спели жертвата и бившата му съпруга. В стаята било и деветмесечното им бебе.Мехмед Ю. разпознал по силуетите бившата си съпруга, която спяла от дясната страна на леглото. Тя била бременна в осмия месец, което не му било известно. От лявата страна на леглото спял Ереджеб.Тогава Мехмед съблякъл коженото си яке и го пуснал на земята, за да не издава шум. След това се приближил към спящия Ереджеб и му нанесъл удар с ножа в областта на шията от дясно. Пострадалият се опитал инстинктивно да се защити, замахвайки с ръце, при което подсъдимият му нанесъл две порезни рани по пръстите на лявата ръка.В продължение на седем дни Мехмед се укривал в гората и землищата на селата Снягово, Дъскотна, Руен и Рудина. Той е заловен на 31 май миналата година в село Рудина.Делото срещу подсъдимия ще се гледа утре, 3 май.", "date": "2018.05.02", "title": "Съдят мъж, убил новия съпруг на бившата си жена"}
{"url": "https://news.bg/politics/a-naydenov-poveche-pari-za-vaorazhavane-govoryat-za-eskalatsiya-na-naprezhenieto.html", "text": "През 2017 г. глобалните военни разходи са се повишили до най-високото си равнище след Студената война. Този скок на бюджетите за въоръжение коментира пред БНР Ангел Найденов, бивш министър на отбраната и настоящ директор на Центъра за изследване на отбраната и сигурността.Според годишния доклад на Стокхолмския международен институт за изследвания на проблемите на мира САЩ, Китай и Саудитска Арабия са начело в списъка с увеличени разходи за отбрана. Военните разходи в света са се увеличили с 1,1% спрямо 2016 година и са достигнали общо 1 трилион 730 милиарда долара. Разходите за военни нужни са 2,2% от глобалния БВП или по 330 долара на всеки земен жител.\"Тази тенденция и резултати показват съответствие с ескалацията на напрежението в глобален мащаб, включително засилване на процесите на модернизация и превъоръжаване като резултат на тази ескалация\", каза Найденов. Според бивш председател на Комисията по отбрана в НС данните говорят за изостряне на двустранните или многостранните взаимоотношения, на военните конфликти в отделни региони. Според Найденов това е \"повод за безпокойство\".Саудитска Арабия измества Русия от третото място в класацията. Москва свива военните си разходи за първи път от 19 години с 20% спрямо 2016 година - до 66 милиарда долара.Според Найденов \"Китай запазва второ място след САЩ. Увеличението е с 5,6 процента за Китай и съответно - една обща сума в размер на 12 милиарда долара до 228 милиарда долара. Индия измества Франция от 5-о място с 64 милиарда долара. В класацията, макар и по-назад, е Южна Корея с близо 2 % увеличение на своите разходи до около 40 милиарда. Саудитска Арабия заема трето място с увеличение до 69 милиарда долара. Тук трябва да търсим обяснението в напрежението между Саудитска Арабия и Иран. Иран също увеличава своите военни разходи с близо 9%.За Русия ограничението на разходите за отбрана е с почти 14 милиарда долара в сравнение с предишната година. Според експертите, ограничението на парите за въоръжаване на Русия е заради понижаването на цената на петрола и оттам на приходите в държавния бюджет и съответно е резултат от санкциите, наложени на Русия от 2014 година.Общите разходи на европейските страни членки на НАТО и на Канада са около 300 милиарда долара. Те се нареждат непосредствено след САЩ с техните 610 милиарда долара, които се запазват на нивото от 2016 година. Така с включването на САЩ, НАТО има общ обем на военните разходи от малко над 900 милиарда долара - 52% от глобалните разходи. Европейските страни членки и Канада, без САЩ, са отбелязали малко на 4% ръст от разходите през 2017 година.България инвестира в отбрана 1 милиард и 93 милиона лева, поясни Ангелов. Целта е до 2024 година, в изпълнение на решението на срещата на върха в Уелс от 2014 година, парите за отбрана да се увеличат в 10-годишен период от време своите разходи до 2% процента от БВП или 2,8 милиарда лева през 2024 г.\"България се вписва в тази тенденция на увеличаване на военните разходи и се вписва както в глобален мащаб, така и в рамките на увеличението за страните членки на НАТО\". 10 са страните членки на НАТО, които имат в момента военни разходи от порядъка на 2% от БВП, коментира бившият военен министър.На Балканите тече процес на превъоръжаване, смята Найденов и даде пример, че Хърватия ще закупи от Израел употребявани изтребители F-16 за около 400-420 милиона евро. Сърбия се готви за купуване на изтребители, системи за противовъздушна отбрана, артилерийски системи.Програмата за модернизация на Гърция е за повече от 2 милиарда евро и включва модернизация на военновъздушните сили, на военноморския флот, разполагане на системи за ПВО на островите в Егейско море.Румъния, освен закупуването на изтребителите F-16, се очаква да реализира амбициозна програма за модернизация на военноморските си сили. Турция също има програма за модернизация, коментира Найденов.Относно амбициозната програма за модернизация на Българската армия, Найденов заяви, че към момента това е само в рамките на намерението. Проектите за нов тип боен самолет, нови машини за сухопътните войски има и проект за строителството на нови кораби.\"Това прави една програма минимум в рамка 3,5 милиарда, защото освен 2,7 милиарда за ВВС и сухопътните войски, корабите са на стойност малко над 800 милиона лева. Освен тях има поне още шест проекта в програмата за модернизация на обща стойност над 5,5 милиарда лева\", заяви Найденов. Той не е голям оптимист, че гласуваният от парламента избор на изпълнители ще стане до края на 2018 година.", "date": "2018.05.02", "title": "А. Найденов: Повече пари за въоръжаване говорят за ескалация на напрежението"}
{"url": "https://news.bg/crime/tsacheva-uvolni-zam-direktora-na-tsentralniya-sofiyski-zatvor.html", "text": "Заместник-директорът на Централният софийски затвор - Анатоли Борисов е отстранен от поста си, съобщи Нова. Това стана ясно от думите на правосъдния министър Цецка Цачева при изслушване в Правната комисия в парламента.Причината за отстраняването от длъжност на Борисов е бягството на двамата рецидивисти Владимир Пелов и Радослав Колев.Прокуратурата разследва общо 12 служители на затвора, допуснали грешки, които позволили на затворниците да избягат.Цачева информира, че броят на наказаните с пробация престъпници намалява. Обсъждала се идея инспекторите, които обичайно се занимават с това да бъдат командировани на работа в затворите. Те биха могли да помагат при охраната.От думите на мин. Цачева стана ясно, че се изследват и средствата за заглушаване в местата за лишаване от свобода.Водят се проучвания за устройства, които ще могат да заглушават дронове.Одит е започнал в три затвора, обясни мин. Цачева. Тя заяви, че през изминалите почивни дни се провели внезапни проверки в различни места за лишаване от свобода.Открити при проверките са забранени вещи в някои от килиите.Издирването на  продължава активно и властите призовават всеки, който има информация за тях, да се свърже с полицията. До момента от двамата няма и следа.Припомняме, на 5 април вътрешният министър Валентин Радев съобщи, че в ведомството са получени . По думите на министъра едва 30 от сигналите е вероятно да са достоверни. Въпреки това всички сигнали се проверяват.Бягството на двамата стана повод опозицията в лицето на БСП да поиска оставката на министърът на правосъдието Цецка Цачева и вътрешният министър Валентин Радев.Впоследствие и лидерът на . От своя страна правосъдният министър заяви, че оставката е лесна, но неефективна мярка.", "date": "2018.05.02", "title": "Цачева уволни зам.-директора на Централния софийски затвор"}
{"url": "https://news.bg/politics/karayancheva-balgarite-taka-ni-podrediha-taka-upravlyavame.html", "text": "За година и половина - българските граждани така ни подредиха, така управляваме - с коалиционните си партньори. Това заяви в ефира на БНТ председателят на Народното събрание Цвета Караянчева по повод критиката на опозицията.Тя изтъкна, че се наблюдава ръст в икономиката, безработицата е по-ниска, намален е външният дълг на страната и председателстваме Съвета на ЕС.Караянчева е категорична, че отзивите, които получава управлението са много добри. Проблемът на опозицията е, че тя никога не казва нещата - тя казва само отрицателните неща, разочарована е Караянчева.\"Признайте и нещо положително\", призова председателят на НС.\"Те трябва да критикуват, това е работата на опозицията, но в крайна сметка - кажете две три добри неща\", изтъкна Караянчева и добави, че БСП не внасят много законопроекти.\"Аз мисля, че тези оставки и тези скандали се търсят заради липса на законопроекти, които да внесат, а трябва да има тема, трябва да пълнят телевизионното време, медийното пространство\", обяснява си ситуацията Цвета Караянчева.Според нея мотивите на опозицията са абсолютно несъстоятелни.Тя вижда в исканата оставка на Емил Христов измислена оставка от едно недоразумение, което можеше да се реши много бързо и ясно.Никой не отричал проблемите на хората с увреждания.\"Ако искаме да решим проблемите на хората не е необходимо да правим циркове в парламента, това, което се случи днес. Опозицията има право да държи сметка на управляващите, но трябва да има диалог, обясни тя.", "date": "2018.05.02", "title": "Караянчева: Българите така ни подредиха, така управляваме"}
{"url": "https://news.bg/culture/pochina-izvestniyat-baletist-petar-koldamov.html", "text": "Известният балетист и балетен педагог Петър Колдамов почина на 69 години, съобщават от Софийската опера и балет. Той отдаде цели 40 години на сцената и като балетен педагог. Софийската опера и балет, Куба, Испания, Египет, Китай, Мексико и Швейцария го помнят като творец, който по уникален начин изрази емоцията на танца и музиката.Още се говори с възторг за неговите изпълнения в \"Изворът на Белоногата\", \"Лебедово езеро\", \"Жизел\", \"Козият рог\" и др.Колдамов се изяви успешно и като педагог в Националното хореографско училище. Негови ученици днес са известни солисти в Софийската опера и балет. Колдамов беше хореограф и на Националния ансамбъл по художествена гимнастика.На сцената Колдамов беше търсен партньор, защото живееше чрез танца.Почивай в мир, скъпи приятелю!Опелото на Петър Колдамов ще бъде на 5 май, от 12:30 ч. в църквата \"Света София\".", "date": "2018.05.02", "title": "Почина известният балетист Петър Колдамов"}
{"url": "https://news.bg/regions/sofiyska-firma-gotvi-proekt-za-remont-na-dagoviya-most-v-ruse.html", "text": "Софийска фирма подготвя проекта за основен ремонт на Дъговия мост в Русе. Тя е единствения кандидат, подал документи в Агенция \"Пътна инфраструктура\", съобщи БНТ.Съоръжението е в тежко състояние и за рехабилитацията му са нужни много средства. За сега държавата отпуска 96 хиляди лева само за изработването на проект.Дъговият мост е построен преди почти 60 години и по него минава трафикът за Велико Търново и София. Настилката му е обновявана преди около 10 години. Съоръжението е част от републиканската инфраструктура.Един от редовните пътници, които шофират по моста, е музикантът Пламен Загоров. Той шофира от 30 години и наскоро е сменял изкривена джанта на колата си. За моста Загоров обяснява: \"Навсякъде има дупки - досадно и коварно. Ей ги винетките.\".Съоръжението е с нарушена конструкция и има нужда от спешен ремонт. Мостът трябва да бъде укрепен, а самите греди и основи трябва да се усилят. Според експерти, има повреди по стоманобетонните елементи в основите и те също трябва да бъдат поправени.Проектът за основен ремонт трябва да е готов след 5 месеца.", "date": "2018.05.02", "title": "Софийска фирма готви проект за ремонт на Дъговия мост в Русе"}
{"url": "https://news.bg/crime/zadarzhaha-muzikant-v-burgas-opital-da-otvleche-dve-detsa.html", "text": "Полицията в Бургас арестува музикант от симфоничния оркестър в града, след като същият безчинствал и опитал да отвлече две деца, съобщи \"\".Според информация на Областната дирекция на МВР в Бургас музикантът започнал да нарушава обществения ред по време на първомайския концерт на БСП в града. Тогава той започнал да скача неудържимо, след което паднал на земята като мъртъв. Полицаите на два път го изкарвали принудително от публиката на концерта.Няколко часа след това мъжът опитал да отвлече две деца - на 3 и 8 години. Деца си играели на улица \"Александровска\", до \"Компаса\", известен още като \"пъпа на Бургас\". Тогава музикантът се приближил, хванал ги за ръцете и ги задърпал надолу по улицата.Всичко това станало пред очите на родителите на децата, които били на 3-4 метра от тях. Майката започнала да вика, а бащата тръгнал след мъжа. Той настигнал музиканта и му казал да пусне децата, но той отказал. Бащата ударил мъжа, издърпал децата и отвел музиканта в близкото полицейско управление.В полицията бащата подал жалба срещу мъжа.Към момента музикантът е принудително въдворен в Центъра за психично здраве в областния град.По информация на прокуратурата мъжът има условна присъда за шофиране след употребата на марихуана. Той е осъден условно на 3 месеца затвор с 3-годишен изпитателен срок и глоба в размер на 250 лева.", "date": "2018.05.02", "title": "Задържаха музикант в Бургас, опитал да отвлече две деца"}
{"url": "https://news.bg/int-politics/atina-predupredi-turtsiya-gartsiya-ne-e-afrin.html", "text": "Гръцкият външен министър Никос Кодзиас предупреди Турция, че може да загуби война в Егейско море, подчертавайки, че \"Гърция не е Африн\", съобщават гръцки медии.В интервю за местната телевизия \"Скай\" Кодзиас коментира, че Анкара е разбрала, че цената на конфликт в Егейско море може би е твърде висока.\"Гърция не е Африн и (Турция) осъзнава, че не само ще бъде скъпо, но и че би могла да загуби\", заяви той, имайки предвид продължаващата военна намеса на Турция в северозападната част на Сирия.Той също така разкрил, че двете съюзнички от НАТО са били близо до конфликт през февруари, когато катер на турската брегова охрана блъсна гръцки патрулен кораб край островите Имия в Егейско море (в Турция ги наричат Кардак).Турция се \"доближи\" до престъпването на червените линии на Гърция, посочи първият дипломат на Гърция.\"Ако нямахме спокоен и комбиниран подход от гръцката страна, никой не може да каже докъде би могло да доведе това\", добави Кодзиас.Запитан да коментира въпроса за двамата гръцки военнослужещи, които са държани от два месеца в турски затвор заради преминаването по невнимание на територията на Турция, гръцкият външен министър посочи, че той \"не е в позицията да каже дали те са попаднали в капан или дали това е било планирано\".Той отбеляза, че в миналото такива инциденти са били обработвани и разрешавани незабавно от граничните служители.\"Това не е същата Турция, с която сме разменяли войници, които пресякоха и бяха арестувани. Имам цяла папка (с такива случаи) на бюрото ми\", посочи Кодзиас.", "date": "2018.05.02", "title": "Атина предупреди Турция: Гърция не е Африн"}
{"url": "https://news.bg/energy/tets-varna-oprovergavat-spekulatsii-za-preferentsialni-tseni.html", "text": "От ръководството на ТЕЦ \"Варна\" опровергават в официално писмо спекулации за преференциално изкупуване на електроенергията на предприятието и квалифицирането на централата като \"привилегирован производител\".От дружеството заявиха, че са подали към Комисията за енергийно и водно регулиране (КЕВР) заявление за утвърждаване на цени на електрическата енергия. Те припомнят, че само енергийният регулатор е органът, който има компетенцията да вземе решение какви да бъдат цените на електрическата енергия на генериращите мощности в страната.ТЕЦ \"Варна\" е предоставила на КЕВР обективна обосновка за всички разходи, които са свързани с дейностите на дружеството по производството.Ръководството на централата никога не е декларирало искане за преференциално изкупуване на електроенергията, обясниха още от ръководството.Предприятието информира, че предоставянето на студен резерв от \"Електроенергиен системен оператор\" ЕАД (ЕСО) към дадено дружество се постига не чрез \"включване\", а след участия в търгове и спечелването им.\"Желанието на мениджмънта на дружеството е да осигури допълнителна сигурност на електроенергийната система. Важността на централата е посочена в становище на ЕСО, изискано от КЕВР през месец октомври 2016 г. От него става ясно, че изведените блокове на ТЕЦ \"Варна\" са намалили сигурността на електрозахранването на потребителите в Североизточна България, като този негативен ефект ЕСО трябва да решава постепенно с технически средства и значителни инвестиции в електропреносната мрежа\", е записано в позицията на ТЕЦ \"Варна\".Мениджмънта обясниха още, че спирането на ТЕЦ \"Варна\" е довело и до нарастване на чуждите транзитни и кръгови потоци на мощност през българската електропреносна мрежа. Това само по себе си довело до загуби.Ръководството на дружеството акцентира, че възобновяването на дейността на централата ще намали технологичните загуби на електропреносната мрежа и ще се намалят разходите на ЕСО.Централата е взела решение да подмени основното гориво, което използва въглища с природен газ. По този начин дружеството ще отговаря на всички европейски изисквания по отношение на опазването на околната среда. Подмяната на използваното гориво, ще доведе до премахване на емисиите на серни оксиди и прах.Поради приблизително два пъти по-ниския емисионен фактор на природния газ спрямо антрацитните въглища, се очаква да бъдат намалени с до 50% емисиите на парникови газове за производството на единица продукция, допълват от ръководството на ТЕЦ \"Варна\".", "date": "2018.05.02", "title": "ТЕЦ \"Варна\" опровергават спекулации за преференциални цени"}
{"url": "https://news.bg/world/germaniya-ima-samo-chetiri-iztrebitelya-v-boyna-gotovnost.html", "text": "Германия в момента има само четири изтребителя, които може да използва в реални мисии, съобщава ДПА, позовавайки се на списание \"Шпигел\", което цитира военна информация.Общо държавата притежава 128 изтребителя \"Юрофайтър\", но повечето не са използваеми заради технически проблем със системата за самозащита.Техниците са обезпокоени за проблемите със системата, тъй като е установено, че има теч в охлаждащата система към кутия със сензори.Източници разкриха пред списанието, че само 10 изтребителя могат да летят.В допълнение ВВС имат малък запас от муниции за въоръжаване на изтребителите и поради тази причина само четири изтребителя са в оперативна готовност за участие в бойни мисии.Проблемите и недостигът могат да подкопаят способността на Германия да изпълнява задълженията си към НАТО, се казва в доклада. Берлин е обещал да предостави общо 82 изтребителя при кризисни ситуации.Бундесверът потвърди за техническите проблеми пред \"Шпигел\", но отказа да разкрие конкретни цифри, тъй като проблемът е засекретен.", "date": "2018.05.02", "title": "Германия има само четири изтребителя в бойна готовност"}
{"url": "https://news.bg/regions/vremenno-ogranichavat-dvizhenieto-v-tunel-vitinya-kam-varna.html", "text": "От 21 часа на 2 май до 5 часа на 3-ти май се ограничава движението в активната и изпреварващата лента в тръбата за Варна на тунел \"Витиня\" на АМ \"Хемус\". Шофьорите да карат внимателно, предупреждават от АПИ.При ремонта ще се подменят ревизионни шахти. Трафикът ще се пренасочва в аварийната лента. Необходимо е шофьорите да карат внимателно и със съобразена скорост.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ - www.api.bg, lima.api.bg, както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.02", "title": "Временно ограничават движението в тунел \"Витиня\" към Варна"}
{"url": "https://news.bg/crime/globa-do-4-ot-oborota-na-targovetsa-pri-narushavane-na-pravata-na-potrebitelite-predlaga-ek.html", "text": "\"Новият търговски механизъм трябва да гарантира основните човешки права, защита и сигурност при онлайн пазаруването без значение в коя точка на общия европейски пазар. Той ще гарантира промяна в Директивата за нелоялните търговски практики и промяната на философията за налагане на санкции\".Това коментира пред журналисти председателят на Комисията по защита на потребителите Димитър Маргаритов по повод правата и защитата на потребителите при онлайн пазаруването след среща с представители на потребителските организации, бизнеса и националните органи в Представителството на ЕП в София.Новият търговски механизъм за потребителите ще даде по-големи правомощия за укрепване правата на потребителите, прозрачност при онлайн пазаруването, защита срещу агресивни практики на предлагане и продажба извън търговския обект, нов \"инструмент\" за колективна защита, нови права на потребителите на безплатни цифрови услуги, гарантиране на равно третиране на потребителите в единния пазар и справяне с проблема с разликата на качеството на потребителските стоки.Според Маргаритов трябва да се разработят най-добрите правила, които да дадат по-голямо самочувствие и гаранция на потребителите при онлайн пазаруването. \"Ако бъдат нарушени правилата и сигурността на потребителите при онлайн пазаруването, този нов маркетингов механизъм ще може да позволи справедливо обезщетение за всеки един измамен човек\", увери той.Шефът на КЗП коментира, че същинските действия при приемането и финализирането на този нов маркетингов механизъм, трябва да се осъществи в началото на следващата година.На въпрос на news.bg каква ще бъде глобата при нарушение на правата на потребителите при онлайн пазаруването, Маргаритов заяви, че нарушителите ще се наказват с 4% от оборота на търговеца.По отношение на двойния стандарт при храните, той добави, че вече има консенсус по този въпрос, който ще бъде разрешен в най-кратки срокове.Вера Йоурова, комисар по правосъдието, потребителите и равенството между половете коментира, че в рамките на новата сделка за потребителите ще се гарантират пропорционални и възпиращи санкции по координиран начин.Миглена Кунева от своя страна заяви, че с новия търговски и законодателен механизъм трябва да се гарантират равноправно третиране, защитени и овластени човешки права. \"С него трябва да се докаже, че пазарът е единен за всички, който гарантира защита на потребителите на услуги\", каза тя.Преди това в Представителството на Европейския съюз в София бе представен законодателен пакет за защита на потребителите при онлайн пазаруването, който е плод на тригодишно обсъждане. \"За да успее този нов механизъм, ние трябва да излезем от този нов подход, който се предлага от Брюксел. Това няма да е един подход, при който Брюксел ще спуска някакви директиви отгоре, съобщи на брифинг Франциско Морильо, зам.-генерален директор на дирекция Правосъдие и потребители.Трябва да бъдем въоръжени с истината, за да разберем какви са очакванията за този пакет, какво му липсва и къде търпи критика, посочи Морильо. Той изрази увереност, че с помощта Европейския парламент приемането на тази амбициозен проект ще стане преди пролетта на следващата година.Това ново законодателство ще бъде като виното, което постоянно диша и вие сте този въздух, който виното ще поеме, изтъкна Морильо.", "date": "2018.05.02", "title": "Глоба до 4% от оборота на търговеца при нарушаване на правата на потребителите предлага ЕК"}
{"url": "https://news.bg/world/ek-predlozhi-byudzhetat-na-es-da-obvarzva-finansiraneto-s-varhovenstvoto-na-zakona.html", "text": "Европейската комисия представи предложение за прагматичен, модерен и дългосрочен бюджет за периода 2021-2027 г., се казва в съобщение на ЕК.По-рано стана ясно, че Брюксел предлага бюджетът на ЕС до 2027 г. да е 1,278 трилиона евро.Важно нововъведение в предложения бюджет е засилване на връзката между финансирането от ЕС и спазването на принципите на върховенството на закона. Подобна мярка може да засегне държави като Унгария и Полша, които са критикувани от Брюксел.Предложението представлява честен отговор на днешната реалност, в която от Европа се очаква да играе по-голяма роля за осигуряването на сигурност и стабилност в един нестабилен свят, в момент, в който оттеглянето на Обединеното кралство от ЕС ще остави значителен недостиг на средства в бюджета ни. То отговаря на това двойно предизвикателство чрез намаляване на разходите, но и чрез осигуряване на нови ресурси. Финансирането на новите и основните приоритети на ЕС ще бъде запазено или увеличено, което неизбежно означава, че средствата за други области ще бъдат намалени, пояснява се в съобщението.Председателят на Европейската комисия Жан-Клод Юнкер заяви, че с предложението представят прагматичен план за това как да се постигнат повече резултати с по-малко ресурси.\"\", подчерта той.Гюнтер Йотингер, комисар по въпросите на бюджета и човешките ресурси, обяви, че се предвижда по-голямо инвестиране в научните изследвания, миграцията, граничния контрол и отбраната.\"\", поясни Йотингер.Като цяло ЕК предлага дългосрочен бюджет на стойност 1,135 милиарда евро поети задължения (по цени от 2018 г.) за периода от 2021 г. до 2027 г., което се равнява на 1,11 % от брутния национален доход (БНД) на ЕС-27. Това равнище на поетите задължения се равнява на 1,105 милиарда евро (или 1,08 % от БНД) плащания (по цени от 2018 г. ). Тази сума съдържа също включването в бюджета на ЕС на Европейския фонд за развитие — основния инструмент на ЕС за финансиране на сътрудничеството за развитие с държавите от Африка, Карибите и Тихоокеанския басейн, който до този момент представлява междуправителствено споразумение. Като се вземе предвид инфлацията, този бюджет е сравним по размер с настоящия бюджет за периода 2014—2020 г. (включително с Европейския фонд за развитие).За да бъдат финансирани нови и неотложни приоритети, настоящите нива на финансиране ще трябва да бъдат увеличени. Инвестирането сега в области като научните изследвания и иновациите, младите хора, цифровата икономика, управлението на границите, сигурността и отбраната ще допринесе за постигането на просперитет, устойчивост и сигурност в бъдеще. Например бюджетът за програма \"Еразъм+\" и за Европейския корпус за солидарност ще бъде удвоен.Същевременно Комисията разгледа критично въпроса в кои области могат да се направят икономии и да се подобри ефективността.Комисията предлага финансирането на общата селскостопанска политика и на политиката на сближаване да се намали умерено — и за двете политики с около 5 % — за да отразява новата реалност на ЕС с 27 държави. Тези политики ще бъдат осъвременени, за да се гарантира, че могат да постигат същите резултати с по-малко ресурси и дори да подпомагат новите приоритети. Например политиката на сближаване ще играе все по-важна роля за подкрепата на структурните реформи и — в дългосрочен план — интеграцията на мигрантите.Резултатът от тези промени ще намери израз в преразпределяне на бюджета, както и в съсредоточаване върху областите, в които бюджетът на ЕС може да донесе най-големи ползи.Комисията предлага модерен, опростен и гъвкав бюджет:Модерен характер: Новият Съюз от 27 държави се нуждае от нов, модерен бюджет, който показва, че Европа се е поучила от миналото. Това означава допълнително намаляване на административната тежест за бенефициерите и управляващите органи чрез промяна на правилата така, че да бъдат по-съгласувани — въз основа на единен правилник. Опростеност: Структурата на бюджета ще бъде по-ясна и по-тясно обвързана с приоритетите на Съюза. Понастоящем средствата са разпръснати по прекалено много програми и инструменти — както в рамките на бюджета, така и извън него. Ето защо Комисията предлага броят на програмите да бъде намален с над една трета (от настоящите 58 на 37 в бъдеще), например чрез обединяване на разпокъсаните източници на финансиране в нови интегрирани програми и чрез радикално рационализиране на използването на финансовите инструменти, включително чрез фонда InvestEU.Гъвкавост: Последните предизвикателства — особено кризата с миграцията и с бежанците през 2015 г. — показаха ясно, че в настоящия бюджет на ЕС е необходима повече гъвкавост, за да може да се реагира достатъчно бързо и ефективно. Важна новост в предложения бюджет е засилената връзка между финансирането от ЕС и спазването на принципите на правовата държава. Зачитането на принципите на правовата държава е съществена предпоставка за добро финансово управление и за ефективно финансиране от ЕС. Поради това ЕК предлага нов механизъм за защита на бюджета на ЕС от финансови рискове, свързани с всеобщи слабости в прилагането на принципите на правовата държава в държавите членки. Предложените нови инструменти ще позволят на ЕС да спре, намали или ограничи достъпа до финансиране от ЕС по начин, който е пропорционален на естеството, тежестта и обхвата на слабостите в прилагането на принципите на правовата държава. Такова решение ще се предлага от ЕК и ще се приема от Съвета чрез гласуване с обратно квалифицирано мнозинство.Стабилността на еврозоната е предпоставка за създаването на работни места, за растежа, за инвестициите и за социалната справедливост в Съюза като цяло.В новата многогодишна финансова рамка се предлагат два нови инструмента:Нова Програма за подкрепа на реформите, която — с общ бюджет от 25 милиарда евро — ще оказва финансова и техническа подкрепа на всички държави членки за провеждането на приоритетни реформи, особено в контекста на европейския семестър. В допълнение към това Механизъм за сближаване ще предоставя специализирана подкрепа за държавите членки извън еврозоната, които се подготвят да се присъединят към общата валута.Европейска функция за стабилизиране на инвестициите, която ще подпомогне запазването на равнищата на инвестициите в случай на големи асиметрични сътресения. Тя ще започне да функционира под формата на заеми \"бек-ту-бек\" от бюджета на ЕС на стойност до 30 милиарда евро, съчетани с финансова помощ за държавите членки, предназначена за покриване на разходите за лихви. Заемите ще осигурят допълнителна финансова подкрепа в момент, в който публичните финанси бъдат поставени под натиск, а приоритетните инвестиции трябва да се запазят.Новите приоритети се нуждаят от нови инвестиции. По тази причина Комисията предлага тези приоритети да бъдат финансирани чрез комбинация от свежи пари (приблизително 80 %), преразпределения на средства и икономии (приблизително 20 %).Въз основа на препоръките на Групата на високо равнище \"Бъдещото финансиране на ЕС\" Комисията предлага съществуващото цялостно финансиране на системата на собствените ресурси да се модернизира и опрости, а източниците на приходи за бюджета да се диверсифицират.Комисията предлага да се опрости настоящият собствен ресурс на базата на данъка върху добавената стойност (ДДС) и да се въведе кошница от нови собствени ресурси, обвързана с политическите ни приоритети.Предложената кошница от нови собствени ресурси включва:- 20 % от приходите от схемата за търговия с емисии;- изискуема ставка от 3 %, прилагана към новата обща консолидирана основа за облагане с корпоративен данък (която ще бъде въведена постепенно, след като бъде прието необходимото законодателство);- национална вноска, която ще се начислява върху количеството нерециклирани отпадъци от пластмастови опаковки във всяка държава членка (0,80 евро на килограм).Тези нови собствени ресурси ще представляват около 12 % от общия бюджет на ЕС и могат да осигурят до 22 милиарда евро годишно за финансиране на новите приоритети.Оттеглянето на Обединеното кралство от ЕС дава възможност да се промени сложната система от отстъпки и дори \"отстъпки върху отстъпките\". Комисията предлага да се премахнат всички отстъпки и да се намали от 20 % на 10 % сумата, която държавите членки задържат при събирането на митнически приходи (те са един от собствените ресурси) за бюджета на ЕС. Тези две мерки ще направят бюджета на ЕС по-прост и по-справедлив.За да се избегнат резките и драстични увеличения на вноските на някои държави членки, Комисията предлага съществуващите отстъпки да се премахнат постепенно в продължение на период от пет години.Въз основа на днешните предложения Комисията ще представи през идните седмици подробни предложения за бъдещите секторни финансови програми.Решението за бъдещия дългосрочен бюджет на ЕС след това ще трябва да бъде прието от Съвета с единодушие, с одобрението на Европейския парламент. Спазването на нужните срокове е от решаващо значение. Преговорите по настоящия дългосрочен бюджет на ЕС се проточиха прекалено дълго. В резултат на това бяха забавени ключови финансови програми и бяха отложени проекти с реален потенциал за стимулиране на икономическото възстановяване.Ето защо следва да се даде най-висок приоритет на преговорите и да се постигне споразумение преди изборите за Европейски парламент и срещата на върха на 9 май 2019 г. в Сибиу.", "date": "2018.05.02", "title": "ЕК предложи бюджетът на ЕС да обвързва финансирането с върховенството на закона "}
{"url": "https://news.bg/politics/politolozi-otchitat-che-samo-radev-respektira-gerb.html", "text": "\"Като че ли в момента най-силната опозиция на ГЕРБ и това, което най-много респектира ГЕРБ като опозиция, не е БСП, а това, което прави президентът Радев. И вижте какво се  - започнаха да говорят за прожекторите и т.н. - тази реторика, която се използва от президента\", коментира пред БНР политологът Петър Чолаков.Той не знае дали по този начин БСП не правят мечешка услуга на Радев, защото подкрепата, която той получава на президентските избори през 2016 година, а и неговият рейтинг надхвърля много пъти това, което има БСП. \"Не знам дали опитът на БСП да се отъждестви с президента Радев няма да го окове в някакъв смисъл в електронната ниша на БСП, която е значително по-тясна\", допълни Чолаков.\"Дали няма да представлява проблем за неговия имидж това посещение, което той е заявил, че ще направи през този месец в Русия. Според мен - да, защото това изпраща много смесени сигнали. Позицията на българското правителство също е доста обтекаема в най-лошия смисъл на думата\", обясни Чолаков.Според него това, \"което видяхме по отношение на скандала \"Скрипал\", отказът да бъдат експулсирани руски дипломати... Но виждате, че и самият президент също се опитва да прави един такъв външнополитически шпагат. Не мисля, че това е доброто решение в конкретната ситуация, в която имаме едно доста остро задълбочаване на противоречията между НАТО и Европейския съюз, от една страна, и Русия\".Искането за оставка на зам.-председателя на парламента Емил Христов е поредна серия от партия шах между опозиция и управляващи, като \"целта е да бъдат отстрелвани ключови фигури в лагера на противника\", добави социологът.Той обясни, че \"това, първо, се случи с, който беше принуден да подаде оставката, след  - заместник-председателя от БСП в края на февруари, когато от опозицията оспорваха мотивите на ГЕРБ\".", "date": "2018.05.02", "title": "Политолози отчитат, че само Радев респектира ГЕРБ"}
{"url": "https://news.bg/world/otkriha-moshti-na-papa-kliment-i-v-kofa-za-bokluk.html", "text": "Случвало ли ви се е да разтребвате ненужни вещи и по погрешка да изхвърлите нещо ценно?Да сложим ценна вещ в боклука, когато сме разсеяни, е прекалено лесно. А чувството, когато осъзнаем твърде късно, че сме изхвърлили ценност, безспорно е лошо. Тези случаи обаче са факт - непрекъснато хора изхвърлят семейни бижута, произведения на изкуството, скъпи антики или книги, в които преди години са скрили спестяванията си. Или може би парченце от мощите на светец, умрял преди близо 2000 години, пише \"Таймс\".Според изданието боклукчийска компания се е натъкнала на безценна находка, изхвърлена в контейнер за смет във Великобритания.Сред боклуците в контейнера служители на компанията намерили гравиран флакон, който съдържал част от човешка кост. Всъщност костта била част от мощите на папа, умрял преди близо 2000 години.Предполага се, че мощите във флакона са на папа Климент I, известен още като Свети Климент от Рим. Предполага се, че той умира около 99 година сл. Хр. Според ранните църковни архиви папа Климент I е вторият или третият епископ на Рим след Свети Петър.От боклукчийската компания са заявили, че се опитват да установят кой е изхвърлил флакона в боклука. За сега обаче официална информация няма.Междувременно учени от Университета в Оксфорд съобщават за \"Таймс\", че подобни реликви били изключително популярни през Средновековието, защото хората масово вярвали, че мощите на светците имат чудодейни сили.", "date": "2018.05.02", "title": "Откриха мощи на папа Климент I в кофа за боклук"}
{"url": "https://news.bg/disasters/izdirvat-izcheznaliya-mh370-v-nov-rayon.html", "text": "Издирването на изчезналия полет MH370 на Malaysia Airlines е било разширено в нов район, след неуспешното продължително издирване в основната зона, пише \"Гардиън\".Издирването на MH370 ще навлезе в последната си фаза тази седмица, повече от четири години след като самолетът изчезна на път от Куала Лумпур за Пекин.Издирващите екипи досега не успяха да открият самолета, въпреки изчерпването на \"приоритетния район\" от 25 хил. кв. км, който беше определен от австралийските експерти като най-вероятното място, където е потънала машината след падането си в океана.Обновеното търсене, проведено от американската компания Ocean Infinity, обхвана 80 000 кв. км в Индийския океан от януари насам. Австралийското бюро за безопасност на транспорта преди това издирваше MH370 в продължение на 3 години, но операцията беше прекратена през януари 2017 г., след като беше неуспешна.В доклад от декември 2016 г. Австралийското бюро за безопасност на транспорта и Австралийската научноизследователска агенция CSIRO обявиха район от 25 хил. кв. километра северно от първоначалната област на издирване, което трябваше да е следващият издирван район. Това се основаваше на намирането на отломки от MH370 на източното крайбрежие на Африка, което доведе до нов анализ на океанските течения.Въпреки това на 3 април издирващите са приключили със сканирането на приоритетния район, известен като район 1, като не откриха нищо. Претърсващият кораб Seabed Constructor е продължил да се движи на север.Доклад от 17 април разкри, че първото разширение на север, район 2, е било завършено без резултати, и че ново разширение - район 4 - е бил добавен в издирването.Съгласно договора си с малайзийското правителство Ocean Infinity имат 90 дни - без да се включват спиранията за почивка - да намерят самолета. На компанията ще ѝ бъде платено, само ако открие самолета, като цената ще се увеличи, колкото по-дълго продължи операцията.Полет MH370 изчезна през март 2014 г., като радиовръзката с него се загуби 40 минути след излитането му от Малайзия до Китай. Военни радари и сателитни данни показаха, че самолетът внезапно е завил и е летял на юг към Индийския океан, разбивайки се, при което загинаха всички 239 души екипаж и пътници.", "date": "2018.05.02", "title": "Издирват изчезналия MH370 в нов район"}
{"url": "https://news.bg/politics/ebvr-pokazva-proekti-za-infrastrukturata-po-vreme-na-sreshtata-na-17-may.html", "text": "На Срещата на върха в София на 17 май ще бъдат представени проекти в областта на свързаността и инфраструктурата. Това стана ясно по време на телефонен разговор между председателя на Европейската банка за възстановяване и развитие Сума Чакрабарти с премиера Бойко Борисов.Разговорът бе по инициатива на председателя на ЕБВР. Той запозна премиера Борисов с актуалните планове на ЕБВР за Западните Балкани.По време на телефонния разговор беше уточнено също, че в рамките на срещата на върха в София сър Сума Чакрабарти и министър-председателят Бойко Борисов ще обсъдят с лидерите на държавите от Западните Балкани и конкретните възможности за сътрудничество с финансовата институция.По думите на Чакрабарти, извеждането на този приоритет на Българското председателство и организирането на срещата идва в решаващ за региона момент. Сър Чакрабарти увери министър-председателя, че ЕБВР ще подкрепи напълно усилията му за развитие на Балканите.В последните години банката е фокусирала значителна част от дейността си към този регион и организира редица инвестиционни форуми в негова подкрепа, посочи председателят на ЕБВР. На последния, който се проведе през февруари в Лондон, почетен гост беше премиерът Борисов.", "date": "2018.05.02", "title": "ЕБВР показва проекти за инфраструктурата по време на срещата на 17 май"}
{"url": "https://news.bg/crime/granicharite-na-letishte-sofiya-grubo-pogazili-pravilata.html", "text": "Нарушаване на производствената дисциплина е причината за , което позволи пътници да влязат на територията на страната ни без проверка. Това стана ясно от думите на МВР министъра Валентин Радев.На 27 април е приключило изготвянето на доклада. В момента буквално го обследват, поясни вътрешният министър.\"Има бележки по доклада, които уточняваме с допълнителни въпроси\", посочи Радев. След това ще се вземе решение какво ще се случи с провинилите се граничари.МВР шефът не искал да пресира проверяващите. Ситуацията трябвало да се огледа от всички страни. \"Не искам да бързам, искам всичко да е ясно\", подчерта Радев.Иначе е на мнение, че в случая става въпрос за грубо погазване на правилата. Нямало умисъл в действията на граничарите. Той обаче не искал да наказва служители.След 6 май ще има пълна информация по случая.", "date": "2018.05.02", "title": "Граничарите на Летище \"София\" грубо погазили правилата"}
{"url": "https://news.bg/crime/politsai-pomognaha-na-semeystvo-v-beda-v-kardzhali.html", "text": "Двама полицаи от Кърджали помогнаха на семейство попаднало в безизходица, съобщи МВР.На 1 май вечерта, около 22:00 часа, мъж и жена с бебе на ръце влезли в полицейското управление в града. Семейството обяснило на дежурните полицаи, че са в пълна безизходица.Дамата работили във ферма в село в района. Собственикът на селскостопанството обаче ги освободил. Качил ги в колата си и ги закарал до областния център. Там той ги изоставил.Служителите на полицейското управление веднага реагирали и ангажирали стая в хотел за собствена сметка. Служителите на реда осигурили и лични пари за храна на семейството.За един час на семейството бил осигурен подслон за вечерта.Семейството днес пътува за родното си място.", "date": "2018.05.02", "title": "Полицаи помогнаха на семейство в беда в Кърджали"}
{"url": "https://news.bg/regions/muhal-i-techashta-voda-po-stenite-sled-sanirane-na-burgaski-blok.html", "text": "Месеци след санирането на блок 65-и в кв. \"Меден рудник\" в Бургас, жителите му се оплакват от мухъл и течаща вода в домовете си. Документацията за извършеното не отговаря на истината, смятат жителите, цитирани от БНР.\"На покрива не са поставени всички шапки. В отговор на Община Бургас се казва, че още миналата година на 7 март са били поставени. А строителната площадка е отворена на 6 март. Блокът е завършен още преди да бъде започнат\", разказа управителят на блока Донка Владимирова, съпоставяйки документите.Представител на фирмата констатира на 02 септември, че сградата е завършена едва на половина, каза Владимирова.\"Но сега в документи намирам, че се е състоял оглед на 01 септември - ден преди датата. И блокът е бил приет без забележки. На 100% завършен. Виждам на много актове дати, които не съвпадат с етапите на работа и на завършеност\", обясни Владимирова.По думите й липсват части от отводнителната система, или се слагат тръби с по-нисък капацитет и от материал, който зимата се напуква. Единственият противопожарен изход към покрива пък е с размери 50 на 60 см.\"Трябва да бъдат по български стандарт 130 на 90 см. Ние нямаме достъп по този начин до покрива, ако се случи нещо. Аз не успях да мина, но ми казаха, че било от възрастта\", допълни Владимирова.Според управителя на фирмата, извършила санирането, Стефан Соколов, блокът е в перфектно състояние.\"Цялото строителство е контролирано от строителния надзор, от инвеститорския контрол от страна на Общината, всички строително-монтажни работи по блока са изпълнени съгласно българското законодателство, цялата документация е направена. За първи път чувам, че има жалби\", обясни Соколов.Обитателите на блока са извикали кмета на Бургас Димитър Николов. След срещата е станало ясно, че жилищната сграда наистина се нуждае от основен ремонт.Община Бургас и фирмата-изпълнител са поели ангажимент в рамките на две седмици всички неизправности по блок 65 да бъдат остранени.Припомняме, това не е единственият саниран блок, особено в Бургас, който протича след саниране. На 13 декември 2017 г. стана известно, че след саниране на блок 16, Зона \"А\", в бургаския квартал \"Меден рудник\" блокът е протекъл.", "date": "2018.05.02", "title": "Мухъл и течаща вода по стените след саниране на бургаски блок"}
{"url": "https://news.bg/society/v-blagoevgrad-madryat-drevnoto-selishte-i-traseto-na-am-struma.html", "text": "Няма да бъде допуснат конфликт между бързото строителство на АМ \"Струма\" и съхраняването на , открити край Благоевград. Общината в областния град застава изцяло зад идеята за запазване на археологическите находки в техния автентичен вид.Това стана ясно след среща на кмета на Благоевград Атанас Камбитов и доц. Здравко Димитров от Националния археологически институт с музей към БАН, който ръководи екипа за археологическите разкопки край града, съобщи \"\". На срещата двамата са обсъдили откритите находки край селата Зелен дол и Покровник, намиращи се по трасето на лот 3.1 на магистрала \"Струма\".Междувременно на заседание Председателски съвет към Общинския съвет в Благоевград е решил единодушно да се проведе извънредна сесия на съвета. Сесията ще се проведе на 11 май, петък, като следва на нея да се разгледа само една точка -  за това дали трасето на магистралата да бъде променено, така че да се запази античното селище.Предложеният въпрос за референдум пита местните дали са \"за\" или \"против\" за \"Запазване и възстановяване на раннохристиянска черква от IV век от времето на император Константин Велики и неговите синове, както и баня, канализация, административни, производствени и жилищни сгради, открити в тракийското селище Скаптопара на площ от 120 декара в землището на с. Покровник и с. Зелен дол\".На заседанието днес са били обсъдени възможностите, които дава Законът за пряко участие на гражданите в държавната власт и местното самоуправление относно въпросите за културното и историческо наследство.В хода на обсъждането членовете на Председателския съвет също са изразили категоричната си позиция в подкрепа на запазване на обекта. Обсъдено е и на предстоящата сесия на общинския съвет съветниците да бъдат запознати с процедурата за обявяване на обекта за недвижим паметник на културата от местно или национално значение, както и възможностите Общински съвет Благоевград да изрази общата си позиция по въпроса.От срещата на кмета на Благоевград с археолога стана ясно още, че от откриването на обекта, на мястото е осигурена денонощна охрана, която да предотврати евентуални посегателства.Припомняме, към Министерството на културата беше създадена , която да проучи обекта. До тогава на обекта няма да бъдат допускани никакви строителни дейности, свързани с изграждането на АМ \"Струма\".Всички последващи дейности ще бъдат съобразени със становищата на експертната комисия, както и с позицията на държавно и местно ниво.Поддържа се непрекъсната връзка с Министерство на културата, Министерство на регионалното развитие и благоустройство и екипа, проучващ терена, допълват от община Благоевград.", "date": "2018.05.02", "title": "В Благоевград мъдрят древното селище и трасето на АМ \"Струма\""}
{"url": "https://news.bg/world/bryuksel-predlaga-byudzhetat-na-es-do-2027-g-da-e-eur1-278-trln.html", "text": "Днес Европейската комисия ще предложи 1,278 трилиона евро за новия седемгодишен бюджет на Европейския съюз, като се обвързва с настоящите цени и се взема под внимание инфлацията.\"Политико\" се е сдобило с цифрите, които ще бъдат предложени от ЕК.Многогодишната финансова рамка е за периода 2021-2027 г.Очаква се да има повече пари за отбрана и сигурност.Можете да разгледате предложението . ", "date": "2018.05.02", "title": "Брюксел предлага бюджетът на ЕС до 2027 г. да е €1,278 трлн. "}
{"url": "https://news.bg/int-politics/komentarite-na-abas-za-evreite-sa-novo-dano-hoka-go-poslanikat-na-sasht-v-izrael.html", "text": "Посланикът на САЩ в Израел разкритикува остро коментарите на палестинския президент Махмуд Абас относно причините за антисемитизма в Европа през XX век, определяйки ги като \"ново дъно\" и обвини палестинците за неуспешните опити за постигане на мир, съобщава \"Асошиейтед прес\".В разхвърляни коментари, които бяха част от продължителна реч пред парламента на Палестинската автономия, Абас подчерта, че \"социалната функция\" на евреите, включително лихварството, е предизвикала враждебността към тях в Европа, цитирайки книги от еврейски автори. Той каза също така, че Израел бил европейски колониален проект, изтъквайки \"историята ни казва, че няма основание за еврейска родина\".\"Абу Мазен (Махмуд Абас) удари ново дъно\", написа в \"Туитър\" посланик Дейвид Фридман, наричайки Абас с прякора му. \"Към всички, които смятат, че Израел е причината да нямаме мир, помислете отново\", допълни той.Специалният пратеник на американския президент Доналд Тръмп за международните преговори Джейсън Гринблат също отговори на коментарите, наричайки ги \"много наскърбяващи и ужасно обезсърчаващи\".Думите на Абас също така възмутиха израелците. Израелският министър на образованието Нафтали Бенет подчерта, че Абас \"пълни главите на следващото поколение с отровата на антисемитизма\".Реториката отразява нарастващото напрежение между палестинците и администрацията на Тръмп. Отношенията се обтегнаха, откакто Тръмп призна в края на миналата година Йерусалим за столица на Израел, като накара палестинците да прекратят контактите с американската администрация.Фридман и Абас са влизали в спорове и преди. През март Абас нарече Фридман \"кучи син\" в гневна тирада. Фридман намекна, че коментарите са антисемитски.", "date": "2018.05.02", "title": "Коментарите на Абас за евреите са \"ново дъно\", хока го посланикът на САЩ в Израел"}
{"url": "https://news.bg/politics/nad-2-mln-lv-se-otpuskat-za-detsata-v-chastnite-uchilishta.html", "text": "Министрите от кабинета \"Борисов-3\" одобриха пари за частните детски градини и училища. Допълнителните 2 140 039 лева са за общините, съобщиха от Министерския съвет. Те са за възпитание и обучение на децата и учениците в частните детски градини и училища и за изплащане на стипендии на учениците в частните училища.Със Закона за предучилищното и училищното образование е дадена възможност за включване на частните детски градини и частните училища в системата на държавно финансиране. Включването се извършва по тяхно желание. То става по ред, определен с държавния образователен стандарт за финансиране на институциите.Общините ще разпределят получените пари между образователните институции въз основа на броя на децата и учениците, на групите/паралелките. Ще бъде съобразен и броя на образователните институции и на стандарта за дете и ученик, стандарта за група и паралелка и стандарта за институция, определени от Министерският съвет.За бюджетната 2018 г. в системата на държавно финансиране са включени шест частни детски градини и девет частни училища от шест общини, за които са необходими общо 1 856 135 лв. Неизразходваните в рамките на текущата бюджетна година средства могат да се използват от частните детски градини и частните училища само за финансиране на същите дейности през следващата година.С промяна в Наредбата за условията и реда за получаване на стипендии на учениците след завършено основно образование и на учениците в частните училища се предоставят средства за стипендии. Финансирането ще започне от втория учебен срок на учебната 2017-2018 г.За бюджетната 2018 г. за стипендии на учениците след завършено основно образование в частните училища ще се предоставят общо 283 904 лв. Парите са разпределени за учениците от 46 частни училища на територията на 10 общини.", "date": "2018.05.02", "title": "Над 2 млн. лв. се отпускат за децата в частните училища"}
{"url": "https://news.bg/crime/hvanaha-mladezha-strelyal-po-velostoyanka-v-burgas.html", "text": "Полицията задържа младежa, който стреля по велостоянка в Бургас, съобщи bTV.22-годишният Николай Т. е младежът, който стреля по общинския паркинг за велосипеди.Николай е задържан за денонощие в ареста. Стана ясно, че той е стрелял с газов пистолет по тъчскрийна на велостанцията, по който са направени два отвора.Щетите от изстрелите са на стойност 2300 лв.От полицията информират, че Николай не е дал адекватно обяснение за стрелбата по велостоянката до бл. 36 в Бургаския к-с \"Славейков\".Властите информираха по-рано, че инцидентът е от 29 април. За него обаче стана ясно след първомайското съобщение, с което от община Бургас разпространиха запис на охранителна камера, която е записала как младежът стреля по съоръжението.Велостанцията се намира в близост до детски кът и спортна площадка. Николай живее в същият квартал. Той е стрелял към 19:00 часа, а по това време районът е бил силно оживен", "date": "2018.05.02", "title": "Хванаха младежа, стрелял по велостоянка в Бургас"}
{"url": "https://news.bg/politics/borisov-se-zakani-da-goni-kontrabandistite-i-do-velikobritaniya.html", "text": "Нашите служби работят много добре с Великобритания срещу контрабандата на цигари. Това каза министър-председателят Бойко Борисов по време на днешното заседание в Министерския съвет във връзка със срещата си с посланика на Великобритания в България Ема Хопкинс. Посланикът също е отправил благодарност за ползотворната работа с българските служби.\"Когато отчитахме най-ниските нива на контрабанда в България и най-високите във Великобритания, се оказах прав\", каза още премиерът Борисов и припомни, че през месец март беше разбита фабрика в Ирландия, която е произвеждала цигари за 200 млн. паунда и в която са участвали и българи.\"И колкото повече ги притискахме да изнасят от тук фабриките, толкова повече изнасяха и ноу-хау-то, което имат работниците - тесните специалисти, и правят фабриките там. Но ние си продължаваме след тях, докато ги хванем във Великобритания\", коментира министър-председателят.\"Обсъдихме сътрудничество между специалните служби на Великобритания и България с премиера Бойко Борисов. През последната една година имахме редица съвместни операции с българските служби срещу трафика на цигари и чувствителни стоки. В следствие на тези операции са спестени няколко милиона паунда за Великобрирания. Надявам се сътрудничеството между нашите служби да продължи и след Брекзит\", обясни посланик Хопкинс.Вътрешният министър Валентин Радев обясни, че до края на месеца МВР ще се срещне с всички посланици. Приоритет са тези, от чиито държави идват повече туристи на нашето Черноморие. Допълни, че главно може да им бъде дадена информация как ще се опазвано Черноморието.На всички посланици, Радев смята да обясни и да каже истината как България се справя с опазването на най-чувствителната граница между Турция и България, \"как ние се справяме с прекъсването на каналите за чувствителни стоки, не само на хора\".", "date": "2018.05.02", "title": "Борисов се закани да гони контрабандистите и до Великобритания"}
{"url": "https://news.bg/politics/mayki-na-detsa-s-uvrezhdaniya-se-molyat-da-nadzhiveyat-rozhbite-si.html", "text": "С огорчение и надежда хора с увреждания се срещнаха с депутати от ГЕРБ и БСП в почивката на народните избраници в сградата на парламента. Гражданите искат законодателни промени. Сега.Настоящата нормативна уредба е остаряла, затова и гражданите настояват за ново законодателство.Хората искат да се премахне ТЕЛК. Мотивът им е, че няма инструкции за потребностите на хората с увреждания.Депутатите Емил Христов от ГЕРБ и Корнелия Нинова от БСП заедно изслушаха проблемите им. Хората предлагат още вместо ТЕЛК да има оценка на потребностите. Те искат да бъде създаден и Закон за личната помощ.Протестиращите предупредиха, че хората в домовете за стари хора с увреждания ще се увеличат. Тези хора имат нужда от подкрепа.Достъпни помощни средства и услуги искат още протестиращите. Малко над 1000 лева е издръжката в центровете, а тези средства могат да се дават на семействата на деца с увреждания, заявиха те.По думите на хората с увреждания, присъствали на днешната среща, гражданите със здравословни проблеми се обричат на безпомощност и да вегетират, а институциите са като затвор за хората с увреждания.Валентина Христова е майка на 16-годишно момиче с ментално увреждане. Когато то ще стане на 18 години, тогава става страшно, подчерта тя. Не съм ходила никога на работа, сподели Христова. Още от сега подреждала живота си за мига на пълнолетието на дъщеря си. Центровете не работят функционално, каза Валентина Христова. Мога да дам много на държавата си, аз съм непълноценна майка на по-малкото си дете, аз съм непълноценна съпруга, заяви майката, която гледа дете с увреждане.Родителите не искат козметични промени. Друга майка сподели, че детето й ходи на училище, но най-спокойно се чувства при чистачките. Това е интеграцията ни, недоволна е тя. Майките се молят за едно - да надживеят децата си, за да не останат децата един ден сами и напълно безпомощни.В срещата се включи и председателят на ПГ ГЕРБ Цветан Цветанов. Ние сме за диалог, увери той. По думите му, първо трябва да се подкрепят семействата. Според Антон Кутев социалният министър искал да направи реформата.Припомняме, по-рано сутринта депутатите от БСП подхванаха исканата от тях  Емил Христов. Според Филип Попов той си измил ръцете по казуса с хората с увреждания като Пилат Понтийски. Каква заплаха бяха тези хора за народните представители, недоумява червеният депутат. Те искали само да споделят болката си.Припомняме, искането за оставката на зам.-председателя на парламента е свързано с  на 18 април.", "date": "2018.05.02", "title": "Майки на деца с увреждания се молят да надживеят рожбите си"}
{"url": "https://news.bg/crime/pravosadnoto-ministerstvo-iska-po-tezhki-nakazaniya-pri-krazhbata-na-koli.html", "text": "Министерството на правосъдието предлага пакет от законодателни промени, целящ по-голяма ефективност на правоприлагането и по-тежки наказания при кражбата на автомобили.Проектът за промени в Наказателния кодекс, публикуван днес за обществено обсъждане на сайта на ведомството, предвижда да отпадне предвидената до сега възможност за налагане на глоба в случаите на противозаконно проникване в чужда кола.Промяната е мотивирана от високата степен на обществена опасност на тези престъпления, което се обуславя както от значителната стойност на отнетата движима вещ, така и от факта, че много често отнетото МПС се използва при извършването на други престъпления.Прецизира се и уредбата относно превенцията срещу противозаконно отнемане на автомобил. Създава се нова точка, с която се предлага приготовлението към кражба на МПС да се наказва като самостоятелно престъпление.Проектът за промени в НК предвижда и нови текстове относно конфискацията на престъпно имущество.Според предложението всяка пряка или косвена облага, придобита от престъпление, трябва да се отнема в полза на държавата, в случаите, когато облагата не подлежи на връщане или възстановяване. В случаите, когато облагата липсва или е отчуждена, да се присъжда нейната равностойност.Въвеждането на мярката е в изпълнение на изискванията на Директива 2014/42/ЕС на Европейския парламент и на Съвета за обезпечаване и конфискация на средства и облаги от престъпна дейност в ЕС. Тя цели създаване на реална възможност не само за признаване, но и за ефективно изпълнение на наказателните присъди в частта им относно конфискация на имущество, придобито от престъпна дейност.Следователно осъденият за умишлено престъпление ще дължи не само вещите, които са били предназначени или са послужили за извършването на деянието, но и тяхната равностойност, когато те липсват.Проектозаконът за първи път дефиниция на \"пряка\" и \"косвена\" облага с цел изясняване на понятието за облаги от престъпна дейност.За реалната събираемост на равностойността на вещи или парични средства, отнети в полза на държавата, МП предлага 5-годишният давностен срок да започва да тече от деня, в който е изтекъл срокът за изтърпяване на наложеното наказание лишаване от свобода. А абсолютният 10-годишен давностен срок за погасяване на задължението да започва да тече от деня, в който осъденият е излязъл от затвора.МП предлага промени и в Наказателно-процесуалния кодекс (НПК). Те предвиждат обезпеченото имущество да се управлява от Комисията за противодействие на корупцията и за отнемане на незаконно придобитото имущество (КПКОНПИ).С предложенията МП иска и по-подробно да се уреждат правата на участниците в производствата по изпълнение на Европейска заповед за арест (ЕЗА) и на издирваните по Закона за екстрадицията и Европейската заповед за арест.В текстовете изрично се посочва правото на обвиняемия свободно да осъществява връзка със защитника си, да се среща насаме с него, да получава съвети и друга правна помощ, включително преди започване и по време на провеждане на разпита и на всяко друго процесуално действие с негово участие. Към настоящия момент е предвидено право на защитника да се среща насаме с обвиняемия, но същото не е изрично предвидено като право на обвиняемия.При задържане под стража на обвиняемия се предвижда по искане на обвиняемия незабавно да се уведомява поне едно посочено от него лице. В действащата разпоредба е посочен изчерпателно кръгът от лица, които се уведомяват незабавно при задържането на лицето под стража - семейството на обвиняемия, работодателят или Министерство на външните работи. \"Посоченото изчерпателно изброяване може да доведе до необосновано ограничаване на правото на обвиняемия свободно да уведоми лице, което може да бъде различно от изброените, например в случаите на фактическо съжителство\", посочва се в мотивите на законопроекта.", "date": "2018.05.02", "title": "Правосъдното министерство иска по-тежки наказания при кражбата на коли"}
{"url": "https://news.bg/world/germaniya-pritiska-pet-strani-chlenki-na-es-da-priznayat-kosovo.html", "text": "Германия притиска петте страни членки на ЕС, които не са признали Косово за независима държава да го направят възможно най-скоро.Това заяви бившият президент на Румъния Траян Бъсеску пред румънската медия B1, цитиран от RTKLive.\"\", каза Бъсеску.Гърция, Кипър, Словакия, Испания и Румъния не признават Косово за независима държава.", "date": "2018.05.02", "title": "Германия притиска пет страни членки на ЕС да признаят Косово "}
{"url": "https://news.bg/int-politics/raparat-kanie-uest-obyavi-400-godishnoto-robstvo-na-chernite-v-sasht-za-izbor.html", "text": "Известният американски рапър Кание Уест предизвика нов скандал, преди последният да успее да стихне, намеквайки, че робството в САЩ може да е било \"избор\".\"Когато слушате за робство в продължение на 400 години, цели 400 години, това звучи като избор\", коментира Уест пред TMZ, след като му били зададени въпроси за неговите публикации и снимки в подкрепа на американския президент Доналд Тръмп, които предизвикаха скандал през миналата седмица.\"Смятате ли, че мисля свободно и се чувствам свободно\", запитал Уест служителите на TMZ в редакцията.\"Всъщност не смятам, че ти мислиш нещо\", отвърнал Ван Латан от TMZ на Уест, както мнозина други го направиха в следващите часове.Латан коментирал, че докато Уест живее живот на елитен артист, \"останалите от нас в обществото трябва да се справят с тези заплахи в живота ни. Трябва да се справяме с маргинализацията, която идва от 400-годишното робство, което ти каза, че за нашите хора е било нашият избор\".Симон Д. Сандърс, политически коментатор и сътрудник на CNN, поведе хора срещу Уест в \"Туитър\".\"Кание е опасна карикатура на \"свободномислещ\" черен човек в Америка\", написа Сандърс, допълвайки: \"Честно казано, отвратен съм и ми идва в повече. Също така (не мога да повярвам, че трябва да го кажа): робството е било всичко друго, но не и избор.\"\"Робството не е било избор\", подчерта от своя страна Ръс Бенгтсън, като добави: \"Но ако слушаме Кание, е било.\"Уест е заявил също така пред TMZ, че е станал зависим от опиоидите, които са му предписали лекарите след липосукцията (пластична операция за премахване на натрупани мазнини по различни части на тялото), която му е била направена през 2016 г. По думите на рапъра, болкоуспокояващите са го довели до \"срив\".Уест също така отново изразил любовта си към Тръмп, която по-рано американският президент приветства в \"Туитър\" с одобрителни коментари.\"Просто обичам Тръмп\", изтъкнал рапърът, добавяйки, че повечето хора в областта на хип-хопа са били съгласни с него преди Тръмп да стане президент. \"Тръмп е един от любимите хора в рапа.\"", "date": "2018.05.02", "title": "Рапърът Кание Уест обяви 400-годишното робство на черните в САЩ за \"избор\" "}
{"url": "https://news.bg/politics/karakachanov-s-zhest-kam-tsska-vapreki-che-e-fen-na-levski.html", "text": "Максимум 2 хил. лв. ще струва техниката, която ще се предостави от МО за празника на ЦСКА. Това увери на брифинг в Министерски съвет министърът на отбраната Красимир Каракачанов.Отбелязването на годишнината на ЦСКА е на 5 май и ще се проведе на стадион \"Българска армия\".Каракачанов обясни, че се предвиждат един или два хеликоптера, състезателите от националния отбор по парашутизъм ще скочат от единия хеликоптер, а специалните сили ще демонстрират спускане по въже от другия. Разходът за техниката възлиза на летателното време - между час и час и половина, като хеликоптерите ще излитат от Враждебна.Красимир Каракачанов коментира, че клубът ЦСКА, който е бил 50 години към МО, заслужава подобен жест - \" заслужават го и бившите футболисти, и настоящите, и феновете на този отбор. И го казвам въпреки това, че аз съм привърженик на ФК \"Левски\". Съжалявам и не очаквах, че моите приятели от фен клуба на \"Левски\" ще бъдат толкова дребнави и ще се заяждат за подобна глупост\", допълни Каракачанов.Той обяви, че ако следващата година продължава да бъде вицепремиер и да отговаря за сигурността, ще отправи молба колегите от МВР да направят подобен жест и към \"Левски\".Историята на футбола няма как да бъде забравена, независимо дали на един му харесва или на друг - не, според Каракачанов. Той заяви, че не се интересува от споровете кое ЦСКА е ЦСКА.\"ЦСКА е бил част от футболната история на България. Така че не може да издребнявам за максимум 2000 лв.\", уточни министърът на отбраната.", "date": "2018.05.02", "title": "Каракачанов с жест към ЦСКА, въпреки че е фен на \"Левски\""}
{"url": "https://news.bg/politics/izdavat-udostovereniya-po-bulstat-i-po-elektronen-pat.html", "text": "Министерският съвет одобри проект на закон за изменение и допълнение на Закона за регистър БУЛСТАТ и предлага на Народното събрание да го приеме. С него се създава възможност за издаване на удостоверение за субектите, вписани в регистъра, въз основа на електронно заявяване, както и за предаването му на заявителя по електронен път. Това ще улесни гражданите, защото няма да им се налага да чакат на гише за издаване на удостоверенията, каквато е практиката сега.Създават се и необходимите нормативни предпоставки за изпълнение на решението на правителството за премахване изискването за представяне на хартиен носител от гражданите и бизнеса на удостоверението за вписани в регистър БУЛСТАТ обстоятелства. Документът ще се изисква служебно по електронен път.С предлаганите промени в Закона се осигурява също така възможност за регистрация в Централния регистър на особените залози на чуждестранните физически и юридически лица, които са залогодатели по смисъла на Закона за особените залози.", "date": "2018.05.02", "title": "Издават удостоверения по БУЛСТАТ и по електронен път"}
{"url": "https://news.bg/society/razdavat-dopalnitelni-vaucheri-za-hrana-po-kampaniyata-velikden-za-vseki.html", "text": "От 30 април 2018 година, понеделник, започна раздаването на допълнителни ваучери за храна по кампанията на омбудсмана на Р. България \"\".Ваучерите се раздават в клоновете на \"Български пощи\" ЕАД на територията на цялата страна.По кампанията ще бъдат подпомогнати нови 11 418 пенсионер, които не са получили великденски надбавки от правителството.Те ще бъдат подпомогнати с допълнително набраните по кампанията 228 360 лева. Решението е взето от Общественият съвет за управление на постъпилите финансови дарения.Досега хранителни ваучери от \"Великден за всеки\" са получили 13 057 пенсионери в затруднено социално и материално положение.", "date": "2018.05.02", "title": "Раздават допълнителни ваучери за храна по кампанията \"Великден за всеки\""}
{"url": "https://news.bg/politics/1-500-lv-plashtat-shofyorite-za-nomer-s-chetiri-ednakvi-tsifri.html", "text": "Увеличават се таксите за регистрационни табели с номера по избор. Правителството направи промени в Тарифа №4 за таксите, които се събират в системата на МВР по Закона за държавните такси. Таксата за ползване на табели с регистрационен номер с четири еднакви цифри се увеличава от 1000 лв. на 1500 лв.Част от промените произтичат от измененията в Закона за чужденците в Република България, приети в края на миналата година. Те са свързани с определянето на такси за получаване на право на продължително пребиваване със срок до 4 години от притежателите на \"синя карта на ЕС\" и членовете на семействата им, за пребиваване на член на семейството на гражданин на Съюза, за продължително или постоянно пребиваване на член на семейството на български гражданин, който не е гражданин на ЕС.Променят се и такси, събирани по Закона за движението по пътищата. Определят се единни такси за първоначална регистрация на пътни превозни средства (ППС), за промяна в регистрацията на ППС със смяна на табели при регистрационен номер и за възстановяване на регистрацията на ППС с прекратена регистрация.Утвърдена е и единна такса за промяна на регистрацията на ППС без смяна на табели с регистрационен номер. Според сега действащия ред се заплащат отделни такси за заявление за регистрация, за идентификация и проверка на техническата изправност, за издаване на свидетелство за регистрация, монтаж на табели и т.н.Въвеждането на единна такса за различните видове услуги по регистрация на ППС ще облекчи гражданите и ще стимулира заплащането на услугите чрез ПОС-терминални устройства, с които са оборудвани всички пунктове за регистрация в звената \"Пътна полиция\" при СДВР и областните дирекции на МВР в страната.Увеличават се таксите за право на ползване на табели с регистрационен номер по избор. Предлаганата услуга е специална и за нея не се прилага изискването за разходоориентиран размер на таксата. Причина за увеличаването на таксата са засиленото търсене на такива номера и техният ограничен брой, което би довело до невъзможност за изпълнение на тази услуга.Таксата за ползване на табели с регистрационен номер с четири еднакви цифри се увеличава от 1000 лв. на 1500 лв. За регистрационни номера с комбинация от цифри \"аа-вв\", \"ав-ва\" и \"ав-ав\", където \"а\" и \"в\" са различни числа от 0 до 9, както и за регистрационен номер с комбинация от четири цифри по желание ще се плаща по 300 лв., вместо досегашните 30 лв. и 50 лв.В Тарифа №4 се създава и изрична разпоредба, с която се регламентират такси за съгласуване на проекти за сигнално-охранителни и известителни системи.", "date": "2018.05.02", "title": "1 500 лв. плащат шофьорите за номер с четири еднакви цифри"}
{"url": "https://news.bg/world/prezidentat-na-italiya-protiv-predsrochni-izbori-prez-yuni.html", "text": "Президентът на Италия Серджо Матарела изключи възможността да се проведат предсрочни избори през юни. Вместо това той предпочита ново правителство, което да прокара бюджета за 2019 г.Информацията съобщи източник от президентския дворец, цитиран от \"Ройтерс\".В понеделник лидерът на Движение \"Пет звезди\" призова за организиране на предсрочни избори през следващия месец, отбелязвайки, че усилията за формиране на коалиция след вота на 4 март са се провалили.На изборите преди два месеца воденият от \"Лига\" дясноцентристки алианс събра най-много места, а \"Пет звезди\" е партията с най-много гласове. Демократическата партия свърши на трето място.До момента се проведоха четири кръга консултации, два с президента и два с парламентарни лидери, но не беше постигнат консенсус за ново правителство.Бюджетът трябва да бъде внесен в парламента през октомври и до края на годината да бъде прокаран.", "date": "2018.05.02", "title": "Президентът на Италия против предсрочни избори през юни"}
{"url": "https://news.bg/politics/antikoruptsionnata-komisiya-poe-vsichki-strukturi-za-borba-s-koruptsiyata.html", "text": "Комисията за противодействие на корупцията и за отнемане на незаконно придобитото имущество (КПКОНПИ) става правоприемник на държавните структури за борба с корупцията.С решение на правителството антикорупционната комисия става правоприемник на всички досегашни структури за превенция на корупцията - активите, пасивите, архива, информационния ресурс, правата и задълженията на Комисията за предотвратяване и установяване на конфликт на интереси, Центъра за превенция и противодействие на корупцията и организираната престъпност, съответното звено от Сметната палата и дирекцията в Държавната агенция \"Национална сигурност\", изпълнявали функции по отменения стар антикорупционен закон.С приетото днес постановление кабинетът уреди отношенията по предаване на активите и уреждане на трудовите и служебните правоотношения на служителите във връзка с новия Закон за противодействие на корупцията.Правителството одобри и допълнителни разходи за работата на новосформираното антикорупционно звено. Одобрената допълнителна финансова инжекция за антикорупцията възлиза на 14 милиона лева.Средствата ще се използват за финансиране на дейностите на КПКОНПИ и ще допринесат за осъществяване на основните правомощия на Комисията.Парите се осигуряват за сметка на предвидените в централния бюджет и на преструктуриране на разходите на ведомствата, чиито звена се вливат в КПКОНПИ.", "date": "2018.05.02", "title": "Антикорупционната комисия пое всички структури за борба с корупцията"}
{"url": "https://news.bg/politics/4-godishnite-zadalzhitelno-na-preduchilishtna-prez-2020-g.html", "text": "Министрите от кабинета \"Борисов-3\" приеха план за изпълнение на Стратегията за намаляване дела на преждевременно напусналите образователната система, съобщиха от МС.Задължителното предучилищно образование за децата от 4-годишна възраст е една от новите мерки. Предвидено е до края на 2020 година 90% от децата на тази възраст да са обхванати в системата на предучилищното образование. Обяснението на авторите на програмата е, че така ще има по-добра адаптация в процеса на обучение в начален етап.За осигуряване на равен достъп до образование на деца и ученици от семейства от социално слаби и уязвими групи в Плана е предвидено за еднократна помощ за деца, записани в първи клас, да се предоставят по 11 500 000 лева от бюджета всяка година.Планът е за периода 2018-2020 година и съдържа политики и мерки за превенция на отпадането от училище и за компенсиране на пропуснатите знания и умения за отпадналите преждевременно от системата.Предвидени са интегрирани мерки по модела на Механизма за съвместна работа на институциите по обхващане и задържане в образователната система на деца и ученици, създаден през 2017 година. Целта е добрият опит от дейностите в изпълнение на Механизма да се превърне в устойчива политика за превенция на отпадането от училище.Припомняме, училищни инспектори, представители на МВР и на местните социални служби издирваха деца, отпаднали от училище. На 1 март от МОН отчетоха, че са върнали 22 хил. деца в класните стаи.В мерките за приобщаващо образование на децата и учениците със специални образователни потребности до края на периода се предвижда да бъдат включени над 19 000 деца.В плана се предвижда и повишаване на мотивацията на родителите децата им да ходят на училище. Включени са дейности за овладяване на българския книжовен език от децата и учениците, чиито майчин език не е българският. Заложени са и мерки за повишаване квалификацията на педагогическите специалисти за работа в мултикултурна среда.В резултат на изпълнение на дейностите, заложени в плана, се очаква да бъде постигната целта на Стратегията - делът на преждевременно напусналите образователната система до 2020 г. да спадне под 11% при 12,5% през 2012 г., поясняват от МС.", "date": "2018.05.02", "title": "4-годишните задължително на предучилищна през 2020 г."}
{"url": "https://news.bg/world/v-yuzhna-koreya-blizo-80-se-doveryavat-na-kim-chen-un.html", "text": "Една среща на върха промени настроенията в една държава.Историческата среща между президента на Южна Корея Мун Дже-ин и лидера на КНДР Ким Чен-ун в петък накара 78% от южнокорейците да отговорят в социологическо проучване на Korea Research Center тази седмица, че се доверяват на севернокорейския лидер, информира \"Блумбърг\".Регистрирана е изключително голяма промяна в нагласите в Южна Корея, тъй като само преди месец и половина проучване на Gallup Korea показа, че само 10% от южнокорейците се доверяват на Ким.Срещата на върха беше изпълнена с безпрецедентни сцени: Ким Чен-ун стъпи на южнокорейска земя; разхожда се по границата ръка за ръка с Мун Дже-ин; проведоха 30-минутен разговор в гората пред телевизионни камери; първа пресконференция на Ким Чен-ун пред журналисти и показаното от лидера на КНДР чувство за хумор и отношение към южнокорейския президент, който е с цели 30 г. по-възрастен от него.Освен това двамата лидери се подписаха под декларация с обещание да прекратят Корейската война и КНДР да изостави ядрените оръжия.Повече от 35% от анкетираните в проучването, направено за националната медия MBC, отбелязват, че най-голямото постижение е обещанието Корейски полуостров без ядрени оръжия. Близо 30% от респондентите изразяват мнение, че предложението на Ким Чен-ун президентът на Южна Корея да стъпи за секунди на севернокорейска земя е най-впечатляващото нещо от срещата.86% от анкетираните одобряват работата на Мун.Междувременно източник заяви пред СиЕнЕн, че Ким Чен-ун се е съгласил да се срещне с президента на САЩ Доналд Тръмп в демилитаризираната зона, която разделя КНДР от Южна Корея. Източникът поясни, че по време на срещата в петък Мун Дже-ин е убедил Ким да се срещне с Тръмп в Дома на мира в Панмунджом. Подчертава се, че има голяма вероятност разговорите да се проведат в демилитаризираната зона, тъй като условията вече са подготвени.Източникът разкри, че някои събития може да се проведат в северната страна на зоната. Срещата се планира за май или юни.", "date": "2018.05.02", "title": "В Южна Корея близо 80% се доверяват на Ким Чен-ун"}
{"url": "https://news.bg/world/marin-lyo-pen-sabra-kraynodesni-ot-evropa-za-start-na-antiimigratsionna-kampaniya.html", "text": "Френският политик Марин льо Пен беше домакин на европейска среща на крайнодесните лидери. Целта на срещата беше старт на антиимиграционна кампания преди изборите за Европейски парламент през следващата година, пише \"Индипендънт\".Срещата се проведе в южния френски град Ница на Деня на труда. Към Льо Пен се присъединиха Герт Вилдерс от Партията на свободата, Харалд Вилимски от Австрийската партия на свободата и чешкият националист Томио Окамура.Матео Салвини, лидер на италианската \"Лига\" и потенциален кандидат за премиер след изборите в страната, изпрати видео, с което изрази подкрепата си за срещата.По време на срещата Льо Пен заяви, че е възможно крайнодясно мнозинство на европейските избори, което може да \"промени Европа\". Според нея Ница частично е променила лицето си заради силния имиграционен натиск.\"Днес Европейският съюз носи катастрофални последици за нашите държави, все още е възможна друга Европа, Съюз на европейските нации\", каза тя на срещата. \"Европа е добра идея, а ЕС убива\", добави Марин льо Пен.Крайнодесните бяха посрещнати от антифашистка демонстрация.", "date": "2018.05.02", "title": "Марин льо Пен събра крайнодесни от Европа за старт на антиимиграционна кампания"}
{"url": "https://news.bg/world/makron-ne-znae-dali-sasht-shte-ostanat-v-yadrenata-sdelka-s-iran.html", "text": "Президентът на Франция Еманюел Макрон заяви, че не знае дали държавният глава на САЩ Доналд Тръмп ще остане в ядрената сделка с Иран, която се възприема от мнозина на Запад като най-добрия начин за превенция Ислямската република да се сдобие с ядрено оръжие, информира \"Ройтерс\".\"\", каза Макрон пред журналисти в Сидни след среща с австралийския премиер Малкълм Търнбул.Макрон е призовал Тръмп по време на срещата им във Вашингтон през миналата седмица САЩ да останат в споразумението, но Белият дом не е напълно убеден, че трябва да продължи да го изпълнява.Във вторник говорителят на Белия дом Сара Сандърс заяви, че сделката е сключена под фалшиви претенции, тъй като ядрената програма на Ислямската република е била по-напреднала в сравнение с индикациите тогава.Френският лидер подчерта, че с Тръмп са лансирали идеята за по-обширно споразумение с Иран, което е посрещнато \"много положително\".\"\", допълни той.Макрон осъди безредиците в Париж на Деня на труда. Полицията арестува повече от 200 души, след като анархисти откраднаха организирания от синдикатите протест срещу икономическите реформи на президента.", "date": "2018.05.02", "title": "Макрон не знае дали САЩ ще останат в ядрената сделка с Иран"}
{"url": "https://news.bg/regions/mahat-sergiite-po-stolichniya-graf-ignatiev.html", "text": " трябва да приключи в средата на лятото, като ще бъде възстановен и фонтанът, който е там. Пазарът на \"Св. Седмочисленици\" ще бъде премахнат в сегашният си вид, коментира пред БНТ столичният зам.-кмет Евгени Крусев.\"Ремонтът на ул. \"Граф Игнатиев\" ще е може би най-тежкият през 2018 г. Стартираме в понеделник, 7 май, в отсечката от ул. \"Алабин\" до площад \"Гарибалди\". Паралелно ще се работи на няколко фронта. Направили сме стиковка, в която всички да работят на обекта, за да стане максимално бързо и качествено\", допълни той. Трамваите по \"Граф Игнатиев\" спират, линиите ще бъдат изградени наново в участъка от бул. \"Евлоги и Христо Георгиеви\" до ул. \"Алабин\", осигурен е заместващ автобус, който ще тръгва от \"Хладилника\" и ще се движи по участъка, който ще е ремонтиран.Бул. \"Васил Левски\" ще бъде преасфалтиран в отсечката от Софийския университет до ул. \"Граф Игнатиев\".\"Хората , затова го пуснахме и за по-дълго време, данните показват, че най-силно е търсенето в петък и събота, има тенденция за нарастване за използването на услугата\", обясни КрусевЗам.-кметът призова хората да използват нощния транспорт, за да оправдаят неговото пускане.", "date": "2018.05.02", "title": "Махат сергиите по столичния \"Граф Игнатиев\""}
{"url": "https://news.bg/world/seul-othvarlya-ideyata-za-izteglyane-na-amerikanskite-voyski-ot-yuzhna-koreya.html", "text": "Южна Корея обяви, че въпросът за разположените в страната американски войници не е свързан с всеки бъдещ договор с КНДР. Сеул е категоричен, че американските сили трябва да останат и при сключване на споразумение с Пхенян, информира \"Ройтерс\".\"\", каза говорител на президента на Южна Корея Мун Дже-ин.Синият дом отговори на журналистически въпроси относно статия на съветник на държавния глава и университетски преподавател от тази седмица.Съветникът е подчертал, че ще бъде трудно да се оправдае присъствието на САЩ в Южна Корея, ако бъде подписан мирен договор между Република Корея и КНДР за прекратяване на Корейската война.Но Сеул иска американските войници да останат, за да играят ролята на медиатор във военни конфронтации между съседни държави като Китай и Япония, обяви друг представител на южнокорейската администрация, пожелал анонимност.Президентският съветник е призован да не създава объркване по отношение позицията на президента.САЩ поддържат 28 500 войници в Южна Корея от Корейската война (1950-1953), която технически все още не е приключила. КНДР отдавна настоява войниците да се изтеглят от региона като от едно от условията, за да се откаже от ядрената и ракетната си програма. Но това не беше споменато в подписаната в петък декларация от Мун Дже-ин и Ким Чен-ун.", "date": "2018.05.02", "title": "Сеул отхвърля идеята за изтегляне на американските войски от Южна Корея"}
{"url": "https://news.bg/health/nevrohirurzi-spasiha-7-godishno-momche-v-stolitsata.html", "text": "Неврохирурзи спасиха живота на 7-годишно момче в нощта срещу 1 май. Детето е от Монтана и е докарано по спешност в УМБАЛСМ \"Н. И. Пирогов\" след лошо падане от колело, при което пострадало тежко.Направените високоспециализирани изследвания показват, че момчето има открита импресионна фрактура - тежко счупване на черепа с притискане на мозъка, което налага незабавна операция. Лекарите оперират цяла нощ и извършва животоспасяващата операция, след което детето е настанено за лечение в детската реанимация, където е поставено под активни интензивни грижи и наблюдение.В момента момчето се възстановява добре. То е в съзнание, контактно и адекватно.", "date": "2018.05.02", "title": "Неврохирурзи спасиха 7-годишно момче в столицата"}
{"url": "https://news.bg/world/hilyadi-protestirashti-paraliziraha-erevan.html", "text": "Протестиращи в Армения блокираха пътища в столицата Ереван и улица до летището, съобщава \"Ройтерс\".Действията им са в отговор на призива на лидера на протестното движение Никол Пашинян за начало на национална кампания за гражданско неподчинение.Вчера управляващата Републиканска партия попречи на Пашинян да стане премиер на страната.\"Ние ще стоим тук\", каза 19-годишният Давид, един от тези, които са блокирали пътя до летището.Протестиращите също са блокирали няколко кръстовища в центъра на града.Според свидетели демонстрантите са затворили входовете на столицата.Впоследствие стана ясно, че са блокирани магистрали и правителствени учреждения. Метрото в столицата също е засегнато. Хиляди арменци участват в демонстрациите. Кореспонденти на АФП съобщават, че в безпрецедентното гражданско неподчинение участват също възрастни хора и жени, които са парализирали Ереван. Почти всички улици са затворени за трафик и много магазини не работят.Протестиращите носят националния флаг, надуват свирки и скандират \"Свободна, независима Армения\".Пашинян заяви пред поддръжници, че метрото и железопътните услуги са парализирани, пътят до летището е затворен, допълвайки, че редица университети и училища са се присъединили към протестиращите.Недоволните обявиха, че ще останат на улицата, докато не свалят управляващия елит и Пашинян не поеме управлението на държавата.По-рано Пашинян предупреди депутатите, че в страната ще възникнат големи безредици, ако не бъде избран. Той се нуждаеше от 53 гласа в 105-местния парламент.Вчера в парламента 45 депутати срещу 55 гласуваха за Пашинян. Републиканската партия обяви, че лидерът на опозицията не е правилният кандидат за поста.Серж Саркисян подаде оставка като премиер, принуден да се оттегли от многохилядни протести. Недоволните излязоха по улиците, разгневени от опитите му да се задържи на власт - след като бе президент, Серж бе назначен за премиер от настоящия държавен глава Армен Саркисян.", "date": "2018.05.02", "title": "Хиляди протестиращи парализираха Ереван"}
{"url": "https://news.bg/politics/karakachanov-e-podraznen-ot-kritikite-i-nishtopraveneto-na-opozitsiyata.html", "text": "Работата на опозицията е по всеки повод да прави прояви или да иска оставки. \"Подразнихме се, разбира се\", коментира пред НоваТВ вицепремиерът и военен министър Красимир Каракачанов.\"Когато не си направил нищо и всяко твое управление е свързано с провал и предсрочно сваляне от улицата, да говориш колко си велик и ще оправиш нещата - изглежда ми чисто политически\", допълни той.\"Разбирам да критикуваш, но да излезеш и да кажеш: \"Тези са лоши. Ние като бяхме в предишното правителство за едната година управление на Орешарски свършихме това и това\", обясни Каракачанов.Според него, политиците трябва да търсят това, което ги обединява в името на националния интерес, а не това, което разединява.\"Кои десни ме критикуват? Няколко бивши паркетни генерали, завършили академии в Съветския съюз - сега първи НАТО-вци. Ще си правя МИГ-овете, защото са нужни на българската армия, а не за да се харесвам на този или онзи\", коментира Каракачанов критиките, кой ще ремонтира военните самолети.", "date": "2018.05.02", "title": "Каракачанов подразнен от критиките и нищоправенето на опозицията"}
{"url": "https://news.bg/world/konservatori-s-ultimatum-kam-mey-za-brekzit.html", "text": "Високопоставени британски депутати, подкрепящи Брекзит, с \"ултимативно\" искане към премиера на Великобритания Тереза Мей правителството да се откаже от един вариантите за митническо споразумение с ЕС, съобщава БиБиСи.Британската медия се е сдобила с документ от 30 страници, в който се подчертава, че с \"митническо партньорство\" е \"невъзможно\" да се сключат смислени търговски споразумения, а също така прави безполезно министерството за международна търговия.Информацията е разпространена преди ключова среща на министри днес. Те ще обсъдят различни варианти за замяна на членство в митническия съюз с ЕС.Казусът заплашва да разедини подкомисията за Брекзит и може да има дългосрочни последици за правителството.Всички страни членки на ЕС са част от митническия съюз, което означава, че няма вътрешни мита върху обмена на стоки между тях. Страните членки са договорили общи мита за стоки от държави, които не членуват в съюза.БиБиСи е разбрало, че финансовият министър Филип Хамънд подкрепя митническо партньорство, което предвижда Великобритания да налага митническия режим на ЕС по границите си и да събира митата от името на Брюксел.Решението за партньорство може да помогне за разрешаване на въпроса с ирландската граница, тъй като няма да има \"твърда\" митническа граница между Обединеното кралство и ЕС.Но поддръжниците на Брекзит се опасяват, че схемата ще бъде скъпа и сложна за изпълнение, а също така може да означава, че Великобритания безсрочно ще бъде заклещена с митническите договорености на ЕС.В документа депутатите казват, че идеята трябва \"бързо да бъде премахната от масата\", тъй като има \"девет фундаментални проблема\".Според Press Association \"Даунинг стрийт\" е бил предупреден, че евентуално митническо партньорство може да събори правителството, тъй като поддръжниците на Брекзит сред управляващите консерватори го възприемат като неприемливо, защото смятат, че това ще означава, че \"Брекзит е само по име\".Премиерът, подкрепян от финансовия министър, вероятно ще настоява да се запази вариантът за митническо партньорство.Митническо партньорство е едно от двете предложения на правителството.БиБиСи пояснява, че източници, близки до Мей, са заявили, че тя е спокойна и уверена, че ще се договори с министрите по въпроса.", "date": "2018.05.02", "title": "Консерватори с ултиматум към Мей за Брекзит"}
{"url": "https://news.bg/politics/ninova-preigrava-i-opitva-da-ostane-lider-na-bsp-smyata-menda-stoyanova.html", "text": "Нападките на БСП нямат реални основания и са \"преиграване\" дирижирано от Нинова, обясни пред БНТ, председателят на парламентарната комисия по бюджет и финанси Менда Стоянова. \"Ние бяхме на избори преди около една година. Отидохме тогава на избори, защото БСП поиска избори. Тогава и президентските избори бяха спечелени от Румен Радев, подкрепен от БСП и се създаде усещане, че конфигурацията на политическите сили в България се е променила и не е редно да управлява една партия - ГЕРБ, при променена конфигурация\", коментира Стоянова.Според нея Нинова се опитва да бъде на гребена на вълната, \"опитва се да показва, че е алтернатива, че е остра опозиция, че генерално линията на развитие на България е сбъркана и тя ще я промени - това всъщност е нейния шанс да спечели едни следващи избори. Но преди да ги спечели, нейният шанс е да се задържи на лидерския пост в БСП и мисля, че това ползва тя\", допълни Менда Стоянова\"Ако не си от ГЕРБ - си мачкан, уволняван, гонен от работа. Българинът, обаче, вече надмогва страха, в който живее. Вчера на митинга за 1 май видяхме много работещи хора, бедни хора, които вече не издържат на това управление\", коментира Георги Свиленски.Най-важно е протестиращите хора да бъдат чути, българинът вече надмогва страха да си казва проблемите. \"Хората, дошли вчера на митинг-шествието, бяха там, за да защитят правата си- да живеят, да работят, да останата в България\", обясни той.\"Ние искаме избори и не искаме повече Борисов да управлява. Той за трети път показва, че не може. Не може един и същи човек три пъти да греши и отново да бъде министър-председател\", допълни Свиленски. Според него ежедневно виждаме цензура, всеки ден има протести в София, но не виждам вечер отразяването във всички медии.", "date": "2018.05.02", "title": "Нинова преиграва и опитва да остане лидер на БСП, смята Менда Стоянова"}
{"url": "https://news.bg/world/bivshiyat-mu-lekar-donald-tramp-sam-napisa-pismoto-za-zdraveto-si.html", "text": "Бившият лекар на Доналд Тръмп съобщи, че той не е написал писмо от 2015 г., в което пише, че кандидатът за президент на САЩ от Републиканската партия е в отлично здраве, съобщава БиБиСи, позовавайки се на американски медии.\"Тръмп диктува цялото писмо\", каза доктор Харолд Борнстейн пред СиЕнЕн.Белият дом не е коментирал твърденията на лекаря.Борнстейн съобщи още, че телохранител на Тръмп е \"нахлул\" в кабинета му през февруари 2017 г. и е взел здравния картон на американския лидер. Практикуващият в Ню Йорк лекар поясни, че е бил посетен от един от личните телохранители на Тръмп и други двама души на 3 февруари 2017 г.\"Те бяха тук 25-30 минути, създадоха много хаос\", подчерта Борнстейн пред NBC News, допълвайки, че инцидентът го е накарал да се почувства \"похитен, уплашен и натъжен\".По-късно говорителят на американската администрация Сара Сандърс заяви, че не са нахлули в кабинета и че това е \"стандартна процедура\" за прибиране на здравните картони на президента в Белия дом.В интервю за СиЕнЕн лекарят подчерта, че писмото от 2015 г., в което се казва, че Тръмп ще бъде \"най-здравият човек, който някога е избиран за президент\" на САЩ, не включва професионалната му оценка.Писмото съдържа информация за физическото състояние на Тръмп, което е описвано като \"удивително\". Резултатите от кръвните изследвания и кръвното налягане са \"отлични\". Пише още, че президентът е отслабнал със 7 килограма през годината. Допълва се, че Тръмп не е имал злокачествени заболявания и не е претърпявал операция.Седмици преди публикуването на писмото американският държавник написа в \"Туитър\", че резултатите от прегледа на Харолд Борнстейн ще покажат, че е в перфектно състояние.\"Късметлия съм, че съм надарен със страхотни гени\", написа Тръмп, най-възрастният президент в историята на САЩ, във \"Фейсбук\" по това време.През януари тази година Тръмп беше преглеждан в продължение на три часа на фона на спекулации за здравословното му състояние.", "date": "2018.05.02", "title": "Бившият му лекар: Доналд Тръмп сам написа писмото за здравето си"}
{"url": "https://news.bg/world/frantsiya-korigira-broya-na-zadarzhanite-anarhisti-na-109.html", "text": "Френската полиция е задържала 109 души при сблъсъци на Деня на труда в Париж, съобщава БиБиСи.Вчера маскирани анархисти изпотрошиха витрини на ресторанти и магазини, а също така запалиха автомобили по време на демонстрации на Деня на труда. Крайнолевите анархистки групи Black Blocs откраднаха мирния протест на синдикатите срещу икономическите реформи на президента Еманюел Макрон.Полицията обяви, че около 1 200 маскирани протестиращи са участвали в безредиците.Четирима души, включително и един полицай, са с леки наранявания.Днес полицията коригира публикуваните по-рано данни за повече от 200 арестувани, предоставени от вътрешния министър Жерар Колон.Говорител на правителството разкритикува протестиращите, носили маски и качулки.\"\", поясни представителят.", "date": "2018.05.02", "title": "Франция коригира броя на задържаните анархисти на 109"}
{"url": "https://news.bg/crime/arestuvaha-ohranitel-strelyal-po-detsa-v-petrich.html", "text": "Полицията в Петрич задържа охранител на търговски обект. Мъжът е арестуван след подаден сигнал, според който снощи той стрелял с газов пистолет по деца.Стрелбата била около 23 часа. Няма пострадали, предава БНР.Властите в южния град са започнали разследване по случая. Събрани са свидетелски показания от очевидци. Според показанията младежите били в градския парк, а в непосредствена близост до парка се намира търговският обект, който се охранявал от задържания. След словесни забележки и пререкания охранителят извадил пистолет и започнал да стреля.Въпреки че не са пострадали, децата са в шок, сочат родителите им. Сигналът до властите е подаден от възрастни хора, които твърдят, че охранителят е бил видимо пиян.По случая вече е сезирана и Районната прокуратура в Петрич.", "date": "2018.05.02", "title": "Арестуваха охранител, стрелял по деца в Петрич"}
{"url": "https://news.bg/disasters/poredno-silno-zemetresenie-v-iran.html", "text": "Земетресение с магнитуд 5,3 по скалата на Рихтер разтресе югозападната част на Иран в ранните сутрешни часове, съобщиха от Националния информационен център по земетресенията, цитирани от \"Ройтерс\".Засега няма съобщения за жертви или сериозни материални щети от труса, чийто епицентър е бил на около 160 км северозападния град Шираз в 6:08 часа българско време, близо до град Сисахт.Миналия ноември земетресение с магнитуд 7,3 по Рихтер удари села и градове в западната иранска провинция Керманшах по протежение на планинската граница с Ирак, убивайки най-малко 620 души и ранявайки хиляди други.", "date": "2018.05.02", "title": "Поредно силно земетресение в Иран"}
{"url": "https://news.bg/society/mehanichno-razdelyat-na-tri-zakona-za-dvizhenie-po-patishtata.html", "text": "\"Проектите за Закон за движение по пътищата, Закон за водачите на моторни превозни средства и Закон за пътните превозни средства представляват механично разделяне на сега действащия ЗДвП и не съответстват на Националната стратегия за подобряване безопасността на движение\", заяви Руслан Вуцов, председател на Института за пътна безопасност, на брифинг - предупреждение за рисковете за сигурността, които крият новите проекти за Закон за движение по пътищата, Закон за пътните превозни средства и Закон за водачите на моторни превозни средства.С тях няма как да се изпълни и целта на Стратегията до 2020 г. - да се намали с 50% броят на убитите при катастрофи, както и тежко ранените - с 20%, допълни той.Според Вуцов действителността по пътищата на България е такава и заради действащата системата за управление на безопасността за движение по пътищата. \"Ако искаме да променим фактите, задължително трябва да променим причините, които водят до тях. Чрез следващите си действия или чрез бездействието си българското правителство ще даде отговор на въпроса разбира ли проблема и на чия страна е\", констатира шефът на ИБП.Руслан Вуцов изрази съжаление, че проблемът по българските пътища се превръща вече в много голям проблем на националната ни сигурност.\"Нашето становище трябва да бъде внесено в Министерски съвет, МВР, МТИТС и МРРБ, защото всички ние очакваме нов модел за управление на пътната безопасност\", отсече Вуцов и допълни, че моделът за споделената отговорност е изчерпан модел.Той изтъкна, че няма визия в предлаганите Законопроектите за административно производство. \"Ако управляващите имат по-добри предложения, нека ги обсъдим на дискусия\", предложи шефът на ИБП и посочи, че трябва да се направи ефективна оценка на сегашното законодателство от Комисия по пътната безопасност.Вуцов изтъкна, че в предложените законопроекти няма яснота защо ще се отмени правилото за дясностоящия на пътя с предимство. Също така текстовете не довеждат до промяна на образованието и уменията на участниците в движението, предлага се въвеждането на правило, което предлага превключването на скорости на жп прелез. Предложените текстове също така не стимулират пътната безопасност, няма достоверна статистика на броя на тежко ранените при катастрофи, няма съгласуване на магистрала и скоростен път.От Института за пътна безопасност настояват в съставите на работните групи по проектите да бъдат включени представители на НПО, за да се гарантира, че процесът ще приключи с продукт, най-точно отговарящ на обществените нужди. Също така от организацията предлагат да не се бърза с внасянето на окончателни текстове за гласуване в парламента, преди да завърши широкото обществено осъждане, да се съобщи публично съставът на обществените групи, работили по изготвянето на предлаганите три законопроекта, а дейността по изготвянето на текстовете в проектозаконите да продължи до формулирането на нужната законова регламентация.На събитието присъстваха представили на различни организации като \"Спаси София\", \"Велоеволюция\", \"Сдружение на българските професионални шофьори\", \"Мрежа за инициативи и решения\", Сдружение \"Клуб Форд\" и др.", "date": "2018.05.02", "title": "Механично разделят на три Закона за движение по пътищата"}
{"url": "https://news.bg/int-politics/chetiri-turski-opozitsionni-partii-v-koalitsiya-sreshtu-erdogan-za-izborite.html", "text": "Основната опозиционна Народнорепубликанска партия в Турция и три други опозиционни партии са постигнали споразумение за съюз за предсрочните парламентарни избори на 24 юни. Това съобщи представител на Народнорепубликанската партия, цитиран от \"Ройтерс\".Представителят, който е отказал да бъде разкрита самоличността му, е заявил пред агенцията, че споразумението между Народнорепубликанската партия, наскоро сформираната Добрата партия, ислямистката партия Саадет и Демократическата партия ще бъде обявено официално на пресконференция утре.Това ще позволи на по-малките партии в алианса да заобиколят регламента, който постановява, че партиите трябва да получат най-малко 10 процента от гласовете, за да влязат в парламента. Със споразумението се създава широка коалиция срещу управляващия съюз на президента Реджеп Тайип Ердоган.Управляващата Партия на справедливостта и развитието на Ердоган сформира съюз с Партията на националистическото действие.Телевизия NTV уточнява, че опозиционното споразумение ще бъде подписано в 14 часа българско време в четвъртък. 6 май беше определен като краен срок за сформирането на изборни съюзи, които трябва да бъдат внесени във Висшия избирателен съвет.Ердоган спечели около 10 избори и доминира турската политика, откакто ислямистката Партия на справедливостта и развитието дойде на власт през 2002 г. Изборите ще отбележат прехода на Турция към президентска република с нови широки правомощия за президента, което беше одобрено от мнозинството от турските граждани на референдум през миналата година.", "date": "2018.05.02", "title": "Четири турски опозиционни партии в коалиция срещу Ердоган за изборите"}
{"url": "https://news.bg/bulgaria/borisovden-e-pochitame-sv-tsar-boris-i-pokrastitel-na-balgarite-1.html", "text": "Днес (2 май) Българската православна църква отбелязва Борисовден. Денят е посветен на паметта на св. цар Борис I - покръстител на българите.Празникът е започнал да се празнува в Средновековието, но няма писмени доказателства за точното начало.Датата 2-и май не е случайна, на този ден през 907-ма година умира цар Борис Покръстител, един от най-великите български царе. Той е наречен равноапостолен светец.Цар Борис I приема и учениците на Кирил и Методий през 885-а година и има важен принос за въвеждането и разпространението на българската писменост.", "date": "2018.05.02", "title": "Борисовден е, почитаме св. цар Борис I - покръстител на българите"}
{"url": "https://news.bg/press/izbraniyat-ot-ivancheva-kmet-otkaza-da-poeme-mladost-sad-vrashta-na-rabota-uvolneni-arestuvani-mitnichari-ot-kulata.html", "text": "Лято. \"Сега\":Слънчев бряг ще открие сезона с румънци и израелциРумънци и израелци са първите организирани групи туристи в Слънчев бряг. Повечето хотели все още са затворени, но от днес започват да работят всички търговски обекти и заведения. Ремонтите по инфраструктурата в курорта са приключили, но довършителните работи по хотелите и почивната база продължават, каза заместник-председателят на Съюза на частните собственици Веселин Налбантов пред БНР.От 1-ви юни на плажните ивици ще има водни спасители и медицински екипи. И тази година като един от сериозните проблеми за туристическия сезон се очертава недостигът на кадри, каза още Веселин Налбантов. Оставка. \"Монитор\":Избраният от Иванчева кмет отказа да поеме \"Младост\" Зам.-кметът на район \"Младост\" Владимир Клисуров отказа да поеме отговорност за общината и да бъде временен кмет на мястото на арестуваната за вземане на подкуп Десислава Иванчева. Той обяви решението си с апломб в социалните мрежи, но се оказа, че към момента е подал оставка само във Фейсбук, и то без да е ясно от кой точно постДо абсурдната ситуация се стигна, след като действащата кметица на района, която бе оставена зад решетките от съда, си пусна отпуск и посочи Клисуров за свой заместник. В същото време обаче се оказа, че не е издала заповед за назначението му за и.д. кмет и се наложи миналия четвъртък Столичният общински съвет да запълни законовата празнина. Така СОС гласуваха функциите на временен кмет да бъдат изпълнявани от Клисуров, като общинските съветници мотивираха решението си с аргумента, че се съобразят с волята на Иванчева.Вчера Клисуров избра Фейсбук, за да заяви, че подава оставка, но без да обясни в кое качество, нито дали вече я е депозирал и пред кого. В същото време чисто технически се оказало, че няма и кой да му я приеме. \"Поне това смятат г-жа Фандъкова и зам.-кметът на столицата г-жа Ралица Стоянова. Затова вероятно известно време ще трябва да съм нещо като заместник-кмет, заместващ титуляря до завръщането, който ще е в отпуска до приемане на оставката му\", написа Клисуров. Дело. \"24 Часа\":Съд връща на работа уволнени арестувани митничари от Кулата Двама митничари, уволнени след акция на ДАНС, ГДБОП и Специализираната прокуратура на ГКПП Кулата може да се върнат обратно на работа.Мащабната спецоперация на граничния пункт бе на 13 юни м. г. Тогава Кулата бе блокирана от десетки антимафиоти, разследващи и прокурори и часове наред преминаването на автомобили бе спряно. Тогава бяха арестувани 23-ма митничари, а след 24 часа 15 от тях освободени. Останалите 8 останаха в ареста и получиха обвинения за участие в организирана престъпна група за получаване на подкупи, действала от март 2015 до юни 2017 г. Осмината бяха уволнени от работа, но заведоха дела за отмяна на заповедите.Двама от тях вече ги спечелиха на първа инстанция. Мотивите за уволнението им са, че са накърнили имиджа на митниците, както и че не са уведомили началника си за повдигнатите обвинения. Трагедия. \"Сега\":Българка е сред загиналите скиори в АлпитеКалина Дамянова е била в група от 14 човека, които са правели преходБроят на загиналите от скиорската група от 14 човека, намерени вчера в швейцарските Алпи, вече нарасна до 8. Сред починалите има и български гражданин, съобщи местната полиция. \"Загинала е българска гражданка на 52 години\", заявиха от управлението по време на изявление.Преди малко стана известно, че загиналата е Калина Дамянова, съпруга на италианеца Марио Кастильони, който също е сред жертвите. Протест. \"Дума':Разгневени родители символично погребаха бъдещето на БългарияКНСБ проведе мащабни чествания в цялата страна, а в София бе поставена шатра, в която представители на синдиката и Младежки форум 21 организираха мобилен синдикален информационен център пред НДК. Освен полезни материали, желаещите получиха и безплатна трудово-правна консултация от експертите на КНСБ. \"Трудът не е само заплата. Работещите не са само колелца в голямата корпоративна машина, пише президентът на КНСБ Пламен Димитров в първомайско поздравление към работниците и служителите. \"Годините пренебрежение, обидите към труда, ниските заплати, изгониха милиони от страната ни. Затова сега заводите са празни, полетата са пусти, а държавата търси работна ръка отблизо и далеч. Сега е моментът да заявим категорично - искаме и имаме право на достойни заплати. Искаме толкова, колкото произвеждаме и заслужаваме. Само така ще работим и ще развиваме родината си и ще върнем обратно децата си, които изгонихме в далечни земи\", посочва Димитров.Конфедерацията на труда \"Подкрепа\" поздрави трудещите се с празнично шествие в София от пл. \"Св. Неделя\" до музея \"Земята и хората\", а в парка до него започна концерт \"Рок за труда\". На сцената забиха известни български рок банди и изпълнители в продължение на около 9 часа.", "date": "2018.05.02", "title": "Избраният от Иванчева кмет отказа да поеме \"Младост\"; Съд връща на работа уволнени арестувани митничари от Кулата"}
{"url": "https://news.bg/world/200-zadarzhani-na-parvomayskiya-protest-v-parizh.html", "text": "Около 200 души са били задържани от полицията по време на вчерашните протести за Деня на труда, предаде BBC.Четирима полицаи са били ранени по време на проявата, на която се стигна до сблъсъци и вандалски акции. Според органите на реда, хиляди са били провокаторите, дошли заедно с мирно протестиращите. Припомняме, че крайнолеви анархистки групировки се организираха в социалните мрежи.Полицията бе принудена да използва сълзотворен газ и да арестува стотици нарушители след безредиците и погромите срещу магазини и коли.  Броят на участниците е различен според различните източници. Полицията съобщава за 20 000,  синдикатите - за 50 000 души. ", "date": "2018.05.02", "title": "200 задържани на първомайския протест в Париж "}
{"url": "https://news.bg/world/17-ubiti-pri-napadeniya-v-tsar.html", "text": "Най-малко 17 души са били убити в Централноафриканската република (ЦАР) във вторник при поредица от нападения в една църква и около президентството в столицата Бангуи, според сигурност и местни източници, предаде \"Синхуа\".Според местните жители, във вторник сутринта силите за сигурност на страната са започнали операция за издирване на бунтовнически лидер във Фатима, мюсюлмански квартал в Банги, дом на въоръжени групировки.Операцията се провалила и довела до сражения, при които са загинали десетки. Според анонимен източник на жандармерията, най-малко 13 тела са преброени в болниците, където са били изпратени и ранените.Около 2 часа сутринта протестиращи, предимно християни, се събраха пред председателството. Сред жертвите е и влиятелен свещеник.  ", "date": "2018.05.02", "title": "17 убити при нападения в ЦАР "}
{"url": "https://news.bg/bulgaria/pametnikat-na-buzludzha-veche-e-pod-denonoshtna-ohrana.html", "text": "Под денонощна полицейска охрана е Домът паметник на БКП на връх Бузлуджа от 30 април. Това съобщиха от областната управа в Стара Загора, цитирани от \"24 Часа\".Договорът с полицията е сключен по-рано, но трябваше да бъде доставена и монтирана кабината, в която ще дежурят охранителите, което вече е факт.Да се  разгледа паметника отвътре, например, е забранено, тъй като от години Чинията се руши и влизането е опасно. Вратата е заварена в опит да се възпрат любители на екстремните преживявания.Областният управител на Стара Загора Гергана Микова, която отговаря за обекта, след като той бе одържавен, иска паметникът да бъде съхранен, социализиран и отворен за регламентирани посещения. Има голям интерес към него.Припомняме, през март Европейската организация за опазване на културното наследство в Европа \"Европа ностра\" и Институтът на Европейската инвестиционна банка обявиха най-застрашените обекти на културното наследство в Европа за 2018 година. Сред тях попада и паметника на Бузлуджа.", "date": "2018.05.02", "title": "Паметникът на Бузлуджа вече е под денонощна охрана "}
{"url": "https://news.bg/world/armenskiyat-parlament-izbira-premier-na-8-may.html", "text": "Арменският парламент отново ще направи опит да избере премиер. Това е предвидено за 8 май, предаде ТАСС. Според законодателството на Армения, ако членовете на парламента не успеят да изберат премиер, в рамките на седем дни трябва да се проведе друг кръг от гласуване. Ако и вторият опит е неуспешен, парламентът трябва да бъде разпуснат.Лидерът на опозицията Никол Пашинян отново ще бъде предложен. При гласуването миналата вечер той не успя да събере необходимите гласове, тъй като управляващата Революционна партия отказа да го подкрепи. Не му достигнаха 8 гласа за победа. Пашинян заплаши управляващите с \"цунами\", ако не получи поста.Междувременно, протестите в страната продължават. Самият опозиционен лидер призова на митинг съмишлениците си да не спират с демонстрациите.", "date": "2018.05.02", "title": "Арменският парламент избира премиер на 8 май "}
{"url": "https://news.bg/world/tramp-zaplashvan-s-prizovka-ot-malar.html", "text": "Президентът на САЩ Доналд Тръмп е бил заплашван с призовка от специалния прокурор Робърт Мълър, ако откаже да сътрудничи на разследването по руската афера, предадоха световните информационни агенции. Той е заявил това пред правния екип на държавния глава. В същото време адвокатите му твърдят, че Тръмп не е длъжен да отговаря на въпроси. Джон Дауд, бивш адвокат на президента, е потвърдил това за медиите. Според съобщенията той е казал: .За разкритията са съобщили първо от \"Washington post\". По-рано Тръмп определи като \"безобразно\" изтичането на въпросите в публичното пространство.Вчера \"Ню Йорк таймс\" публикува повече от 40 въпроса, които специалният прокурор на САЩ Робърт Мълър е изпратил на държавния глава, за да го разпита във връзка с разследването на Русия за намеса на изборите през 2016 г. и дали е възпрепятствал правосъдието.Тръмп също изглежда, че потвърждава твърденията си, че бившият директор на ФБР Джеймс Коми незаконно е предал засекретените си меморандуми на медиите, което доведе до назначението на Мълър през 2017 година. ", "date": "2018.05.02", "title": "Тръмп заплашван с призовка от Мълър "}
{"url": "https://news.bg/world/sasht-kitay-i-sauditska-arabiya-harchat-nay-mnogo-za-otbrana-v-sveta.html", "text": "Разходите за отбрана в света през 2017 г. нараснаха до 1,739 трилиона долара, което е увеличение с 1,1% в сравнение с 2016 г. Това става ясно от нови данни на Стокхолмския международен институт за изследване на мира (SIPRI).Китай отново е увеличил парите за отбрана през изминалата година. През последните повече от две десетилетия азиатският гигант постоянно отделя повече средства в областта на отбраната.Разходите на Русия за отбрана са спаднали за първи път от 1998 г., докато отделените от САЩ средства за втора поредна година остават на едно и също ниво.Продължаващото увеличаване на световните разходи за отбрана е причина за сериозно безпокойство. Възпрепятства намирането на мирни решения на конфликтите по света, предупреди посланик Ян Елиасон, председател на Управителния съвет на СИПРИ.След 13 последователни години на ръст от 1999 до 2011 г. и без промяна на разходите от 2012 до 2016 г., през 2017 г. държавите са отделили повече средства за отбрана. Военните разходи през 2017 г. представляват 2,2% от световния БВП или 230 долара на човек.Увеличението в света се дължи предимно на държавите в Азия и Океания, Близкия изток, Китай, Индия и Саудитска Арабия.На глобално ниво тежестта се насочва от евроатлантическия регион към други части на света.Военните разходи в Азия и Океания отчитат ръст за 29-та поредна година. Китай, на второ място по разходи в света, е увеличил парите с 5,6% до 228 милиарда долара през 2017 г. Световният дял на Китай се е увеличил от 5,8% през 2008 г. до 13% миналата година. Индия е отделила 63,9 милиарда долара за военните през 2017 г. - ръст от 5,5% в сравнение с 2016 г., докато Южна Корея е изхарчила 39,2 милиарда долара, което е увеличение с 1,7%.Русия рязко е намалила парите за отбрана, но са увеличени в Централна и Западна Европа.През изминалата година Москва е отделила 66,3 милиарда долара или с 20% по-малко от 2016 г. - първо годишно орязване на парите от 1998 г.Военната модернизация остава приоритет за Русия, но бюджетът за отбрана е ограничен заради икономически проблеми, които страната има от 2014 г., според експерти.Заради растящата заплаха от Русия военните разходи в Централна и Западна Европа са се увеличили съответно с 12% и 1,7%. Общо разходите на държавите членки на НАТО за 2017 г. са в размер на 900 милиарда долара, което представлява 52% от световните разходи.Парите за отбрана в Близкия изток са увеличени с 6,2% през 2017 г. Саудитска Арабия е отделила 9,2% повече средства в областта на отбраната. Монархията е на трето място в света по разходи през изминалата година със своите 69,4 милиарда долара. Иран (19%) и Ирак (22%) също отчитат увеличение на парите.Като дял от БВП разходите за отбрана са най-високи в Близкия изток (5,2%). Няма друг регион, който да е отделил повече от 1,8% от БВП за военни разходи.САЩ остават на първо място по отделени средства в света. През 2017 г. САЩ са похарчили повече средства от следващите седем държави заедно. Вашингтон е отделил през 2016 и 2017 г. по 610 милиарда долара, тоест спадът от 2010 г. е прекратен.Най-голямото увеличение в реален размер през 2017 г. е в Китай (12 милиарда долара), докато Русия е с най-голямото орязване на средствата (- 13,9 милиарда долара).", "date": "2018.05.02", "title": "САЩ, Китай и Саудитска Арабия харчат най-много за отбрана в света"}
{"url": "https://news.bg/world/zamarseniyat-vazduh-ubiva-po-7-mln-dushi-v-sveta-vsyaka-godina.html", "text": "Замърсеният въздух ежегодно отнема живота на 7 милиона души, показват нови данни на Световната здравна организация, цитирани от ДПА.Данните включват както външното замърсяване (4,2 милиона души са починали през 2016 г.), така и в домакинствата (3,8 милиона души са починали), което се дължи на използването на замърсители и технологии.Информацията разкрива, че нивата на замърсяване на въздуха остават опасно високи в много части по света. 90% от хората дишат въздух с високи нива на замърсяване.Повече от 90% от смъртните случаи са станали в бедни и на средно ниво държави, предимно в Азия и Африка, последвани от източната част на Средиземно море, Европа и Америка.Световната здравна организация признава, че замърсяването на въздуха е важен рисков фактор за незаразни болести, причиняващи около ¼ (24 на сто) от всички смъртни случаи от сърдечни заболявания, 25% от инсулт, 43% от хронични респираторни заболявания и 29% от рак на белите дробове.", "date": "2018.05.02", "title": "Замърсеният въздух убива по 7 млн. души в света всяка година"}
{"url": "https://news.bg/health/sas-zdravnata-karta-rezhat-leglata-za-rodilki-za-oblast-veliko-tarnovo.html", "text": "Общо 48 легла ще има в родилните отделения на Велико Търново и Горна Оряховица според националната здравна карта. Драстичното съкращение е в акушерогинекологичните и хирургичните легла в болниците в старопрестолната област, съобщи БНР.Намалението е с 22 легла от броя на болничните места в момента. Местните лекари настояват за увеличение на акушерогинекологичните легла. Има устойчиво нарастване на раждаемостта в региона, коментира д-р Евгения Недева, директор на Регионалната здравна инспекция.Общо 1044 легла за интензивно лечение да има в региона е предложила местната комисия. В проекта на Здравното министерство са одобрени 880. Сериозно намаление има и на хирургичните легла.Във Велико Търново се очертава и сериозен недостиг на общопрактикуващи лекари. Сега те са 144, при необходими по стандарти 161 специалисти по обща медицина.Припомняме, на 17 април 2018 г. бе приет проекта за Национална здравна карта. 32 913 легла за активно болнично лечение щели да са достатъчни за България. Това е заложено в проекта на Национална здравна карта (НЗК), който беше приет от Националната комисия, която я изработва. Председател на комисията е министърът на здравеопазването.Според председателя на Центъра за защита правата в здравеопазването (ЦЗПЗ) д-р Стойчо Кацаров в Здравната карта се говори за брой легла, но истината е, че се ограничава броя на пациентите, чието лечение ще бъде платено от Касата.", "date": "2018.05.02", "title": "Със Здравната карта режат леглата за родилки за област Велико Търново "}
{"url": "https://news.bg/politics/bsp-sravni-emil-hristov-s-pilat-pontiyski.html", "text": "БСП подхвана  Емил Христов. Според Филип Попов той си измил ръцете по казуса с хората с увреждания като Пилат Понтийски. Каква заплаха бяха тези хора за народните представители, недоумява червеният депутат. Те искали само да споделят болката си.В същото време Емил Христов позволил обиди по адрес на левицата. Предлагам Народното събрание да се засрами веднъж завинаги, ядоса се Станислав Станилов. Излагаме се в очите на избирателите, подчерта той. Това не е седянка, изригна атакистът.Нормално ли беше унижението за тези хора, попита червеният Михаил Христов.ДПС настояха за отстояване на евроатлантическите ни ценности. Бягало се от важните за хората проблеми. Партията осъждала поведението на Емил Христов. Не приемаме модела на двойните стандарти, отсече Халил Летифов.Припомняме, искането за оставката на зам.-председателя на парламента е свързано с  на 18 април.\"Ние сме задължени на хората с увреждания и сме длъжни да направим нещо за тях, защото представляваме парламента и държавата. В Народното събрание няма една зала, която да е пригодена за хора с увреждания. Именно мнозинството трябва да им обърне внимание. Недопускането на хората с увреждания в НС показва това, в което цялата държава обвинява парламента - бездушието на властта\", обясни Антон Кутев.Според него ГЕРБ не само трябва да ги покани да ги изслуша, а да вземе мерки върху това, което те предлагат. \"Вместо това дори не ги пуснаха в сградата на парламента. Това е причината за искането ни за оставка на Емил Христов\", допълни Кутев.Това е изкуствено създаден конфликт, посочи Светлана Ангелова от ГЕРБ. Емил Христов се извинил на протестиращите. Левицата пък играела по тънката струна на популизма. Според нея именно правителството увеличило средствата за хората с увреждания. Разкрити са и нови социални услуги. Герберите разбирали проблемите им и се сремят да ги решат.Той коментира, че единственото, което направили управляващите, е нелепа реформа в ТЕЛК, която след това е спряна. \"Затова хората за шести път са на улицата. Те бяха там и вчера, но ГЕРБ отново ги нямаше\".\"Хората с увреждания твърдяха, че системата ги убива, а народни представители не искат да го чуят. А всеки знае, че с 250 лв. или 300 лв. на месец не може да се живее. Едно дете с увреждания, докато е дете и навърши 18 години, получава 850-900 лв. на месец, ако е с 90% увреждания. В момента, в който навърши пълнолетие, започва да получава 250-300 лв. Но тази присъда за тях става доживотна\", добави Антон Кутев.Емил Христов също взе думата, като подчерта, че истините трябва да се казват.И до момента по случая се чували неистини. Герберът обвини социалистите, че са използвали хората с увреждания. Злоупотребихте, ама много злоупотребихте с тези хора, атакува Христов. Левите ги използвали за политически цели. Аз съм ви простил, изтъкна той. Извинете се колеги, за да ви олекне, каза той.При гласуването след края на дебатите Емил Христов бе спасен. За оставката му гласуваха само 71 депутати от БСП.", "date": "2018.05.02", "title": "БСП сравни Емил Христов с Пилат Понтийски"}
{"url": "https://news.bg/regions/novata-naredba-na-so-za-reklama-pogazva-biznesa-ni-nedovolstvat-stolichni-predpriemachi.html", "text": "Новата Наредба за рекламата и преместваемите обекти в град София е скандална и ще навреди сериозно на бизнеса в София. За това сигнализират жители и предприемачи от столицата.В писмо до news.bg гражданите обясняват, че Столична община вече е стартирала процедура за приемането на новата наредба. Тя е изготвена от екипа на Главния архитект Здравко Здравков и предстои да бъде приета от Столичния общински съвет.\"Наредбата е скандална - Ако бъде приета, ще навреди сериозно на бизнеса в гр. София\", пишат Николай Серафимов, Димо Николов, Анелия Стоименова, Симеон Николов, Радослав Пенчев - граждани и предприемачи от София.Според тях на първо място наредбата засяга търговските обекти - забранява се поставянето на всякакви материали, вкл. стикери и всякакво фирмено брандиране по витрините на търговските обекти (офиси, магазини, банки, телекоми и други) на повече от 20% от площта на витрините. Гражданите алармират, че това е грубо посегателство върху бизнеса и облика на десетки хиляди търговски обекти, както на големите международни компании, така и на представители на средния и малкия фамилен бизнес в София. \"На практика търговците (и всички с обекти/офиси на партерен етаж) ще бъдат лишени от правото си да се възползват от витрините на своите обекти, за които плащат наем.\"В сигнала се обяснява, че за тази промяна лобират фирми, които се занимават с външна реклама (билбордове), които депозирали и предложението за това ограничение. Промяната има за цел да принуди някои от по-големите търговци да плащат на тези фирми за реклама, тъй като ще бъдат лишени от правото да рекламират дейността си на собствените си витрини, обясняват предприемачите.Същите фирми инициирали и друга промяна - билбордовете в частните терени да бъдат елиминирани. Тези фирми вече са спечели специалните търговете на СО за всички общински места в София за билбордове за срок от 10 години напред, което ще принуди бизнеса да се обърне към тях, алармират столичани. \"Крайната цел е да останат в София само общинските места за билбордове, от които да се възползват тези няколко, близки до Общината фирми.\"Третата притеснителна промяна, която прокарвала СО с новата наредба, касаела регистрацията на фирмените тотеми - пилоните с лога на фирмите на територията на собствените им земи (каквито например имат бензиностанциите, ИКЕА, Фантастико, Кауфланд и т.н.). С промените се ограничава рекламната площ на тези фирми до максимум 6 квадратни метра, което е наполовина спрямо сегашните условия. Целта на тази промяна също била големите вериги да бъдат принудени да наемат билбордове, защото ще са лишени от правото си да ползват адекватно собствените си имоти за това. \"Това е директен удар против частните фирми и частната собственост в България\", категорични са подателите на сигнала.Четвъртата промяна - елиминиране на LED екраните в София. Наредбата въвежда промени, ограничаващи всякакви LED екрани, \"което на практика обезсмислят изцяло съществуването им.\" Наредбата предвиждала забрани на LED екраните да се излъчва видео и каквато и да е анимация, изображенията трябва да са статични. \"В ерата на дигиталните технологии, когато във всички европейски и световни столици градската среда придобива все по-модерен вид и наличието на такива лед екрани (и дори цели стени на сгради) определено допринасят за това, София е на път да ги отхвърли\", тълкуват предприемачите. Това също се дължало на лобитата на фирмите за външна реклама, които имали влияние в СО и разчитали на дългосрочните си договори за общински места за билбордове. Тези фирми нямали интерес новите и модерни технологии да се развиват и да привличат на пазарен принцип повече клиенти.Гражданите, които алармират за тези \"нелепи\" промени, споделят и мотивите на вносителите на промените. Според тези мотиви \"една от целите, които си поставя изменението, е подобряване на естетическото въздействие на градската среда чрез намаляване на наситеността с преместваеми и рекламни елементи\". Според подателите на сигнала това може да се разглежда като нарушения на принципите на пазарната икономика.Според мотивите \"визуалното замърсяване\" в някои части на София е променило облика на пространствата и е понижило естетическите качества на средата. \"В изменението се предлагат нови технически норми, които увеличават разстоянието между рекламните и информационни елементи, унифицират размерите и създават допълнителна защита на историческия център.\"Предприемачите питат: \"...това ли са начините? Защо за сметка най-вече на малкия и среден бизнес? В чий интерес? Кой ще допусне този лобизъм? Г-жа Фандъкова наясно ли е с проблема? Защо главният архитект го предлага и ще го приеме ли Столичният общински съвет?\"Гражданите и бизнесът питат още защо на срещите за обсъждането на текстовете за новата наредба, на които присъствали главният архитект Здравков, общинският съветник Зафир Зарков и експерти от Общината, са били поканени само представители на фирми, занимаващи се именно с външна реклама и билбордове.Към момента Наредбата е публикувана за обществено обсъждане в сайта на СО. Текстовете на новата наредба може да видите . Мотивите на вносителите на текстовете може да видите . Предварителната оцекна на наредбата може да видите . Докладът на общинските съветници относно приемането на текствоете може да видите .", "date": "2018.05.02", "title": "Новата наредба на СО за реклама погазва бизнеса ни, недоволстват столични предприемачи"}
{"url": "https://news.bg/politics/pravyat-mobilno-prilozhenie-kam-telefona-za-detsa-postradali-ot-nasilie.html", "text": "Подготвят модернизиране и обновяване на Националната телефонна линия за деца 116 111 чрез разработване на мобилно приложение с опция за подаване на сигнал.Това стана ясно след заседание на работната група \"Превенция на насилието и злоупотребата с деца\" към Националния съвет на закрила на детето, съобщиха от Министерския съвет.На заседанието бяха набелязани нови задачи, свързани с актуализирането на координационния механизъм за взаимодействие при работа в случаи на деца, жертви или в риск от насилие и за взаимодействие при кризисна интервенция. Участници в срещата бяха служители на Държавната агенция за закрила на детето, експерти от различни министерства, агенции, неправителствени организации и други.За превенция на насилието над и от деца ще бъде поддържана интегрирана база данни за случаи на деца, жертви и извършители на насилие. Ще бъдат прегледани наличните системи за поддържане на база данни за деца, жертви на насилие и деца, извършители на насилие. В базата данни ще събират и анализират информация за случаите на самоубийства сред децата и изследване на причините за тях.Предвижда се модернизиране и обновяване на Националната телефонна линия за деца 116 111 чрез разработване на мобилно приложение с опция за подаване на сигнал. Предстои да бъдат разработени критерии и индикатори за оценка на работата по случаите на насилие над деца. Експертите поискаха учените да анализират проблемите на насилието, свързано с деца. Очаква се да има и национално проучване на насилието над деца в страната от УНИЦЕФ.На срещата е споменато и за актуализиране методологиите за проверка при случаи на насилие или недобри условия на живот. Към тях се предвижда повишаване информираността на децата и родителите, развитие на програми за позитивно родителство. Тези мерки ще бъдат реализирани от общини, читалища, неправителствени организации (НПО). Планират и програми за работа с деца в детски градини и училища за повишаване на знанията им за насилието, които ще се правят от Министерството на образованието и науката.Министерството на здравеопазването трябва да подпомогне патронажните грижи за деца до 3 години, като ефективен механизъм за промоция на психичното здраве на бебето и малкото дете и идентифициране на деца в риск от насилие и неглижиране.Предвиждат се и мерки за ефективна превенция на ранните бракове и ранните раждания при децата. С тези дейности пилотно ще се заемат семейно-консултативните центрове в Шумен и Монтана.В края на срещата беше представена и книга за деца и млади хора - \"Никой няма право да те наранява\", която е издадена от Фондация \"Лумос\".", "date": "2018.05.02", "title": "Правят мобилно приложение към телефона за деца, пострадали от насилие"}
{"url": "https://news.bg/int-politics/netanyahu-obvini-mahmud-abas-v-antisemitizam-i-otrichane-na-holokosta.html", "text": "Израелският премиер Бенямин Нетаняху обвини палестинския президент Махмуд Абас в антисемитизъм и отричане на Холокоста, след като Абас намекна в реч, че историческото преследване на европейските евреи е било предизвикано от тяхното поведение, съобщава \"Ройтерс\".\"Бих казал, че веднъж като си отрицател на Холокоста, завинаги си отрицател на Холокоста\", написа Нетаняху в профила си в \"Туитър\".\"Призовавам международната общност да осъди тежкия антисемитизъм на Абу Мазен (Абас), който (антисемитизмът) отдавна трябваше да е заличен от този свят\", допълни израелският премиер.Други еврейски лидери също осъдиха коментарита на Абас, направени в реч в понеделник пред Палестинското национално събрание, а именно, че евреите са страдали исторически не заради религията си, а заради това, че са работили като банкери и лихвари. Речта на Абас в Рамалла е такава на класически антисемит, подчертаха Марвин Хиер и Ейбрахам Купър от Еврейската организация за правата на човека, чието седалище е в САЩ. Абас заяви още, че евреите, живеещи в Европа, са страдали от кланета на \"всеки 10 до 15 години в някои страни от XI век до Холокоста\". Цитирайки книги, написани от различни автори, Абас се аргументира: \"Казват, че омразата срещу евреите не била заради религията им, а заради техните дейности в обществото. Така че еврейският проблем, който се разпространи срещу евреите в Европа, не е бил заради тяхната религия, бил е заради лихварството и банките.\" По-рано посланикът на САЩ в Израел също разкритикува остро коментарите на палестинския президент относно причините за антисемитизма в Европа през XX век, определяйки ги като \"ново дъно\" и обвини палестинците за неуспешните опити за постигане на мир.", "date": "2018.05.02", "title": "Нетаняху обвини Махмуд Абас в антисемитизъм и отричане на Холокоста"}
{"url": "https://news.bg/crime/karakachanov-osiguri-voenen-samolet-da-varne-bolnata-teodora-ot-istanbul.html", "text": "Самолет на военновъздушните сили има готовност да транспортира тежкоболната Теодора Маджарова от Истанбул до София, съобщи БНР. Припомняме, чрез дарения бяха . Очаква се тя да лети с директен полет в петък. Състоянието на жената се влоши сериозно и повечето авиокомпании отказваха да поемат риска да транспортират Теодора. Тя трябва да пътува с медицински екип и апаратура.Външно министерство са попитали Военното ведомство дали е възможно един от самолетите \"Спартан\" да се лети до Бразилия.Министърът на отбраната обясни, че това би било сериозен риск за Теодора.\"Само че разстоянието е голямо. Това означава четири кацания и четири излитания - на отиване и на връщане за презареждане. Не е въпросът само в огромния финансов разход, но по съвет на специалисти от Военномедицинска академия, не е добре за самия пациент, затова, доколкото знам, това, което е организирано, е полет чрез частна фирма, директен от Бразилия до Турция. Ако лекарите, които приемат пациента, смятат, че трябва да се транспортира до София със самолет, ще го осигурим\".", "date": "2018.05.02", "title": "Каракачанов осигури военен самолет да върне болната Теодора от Истанбул"}
{"url": "https://news.bg/curious/etnografskiyat-muzey-si-tarsi-sots-predmeti-za-ekspozitsiya.html", "text": "Институтът за етнология и фолклористика с Eтнографски музей към Българската академия на науките (БАН) започна кампания по събирането на соц. предмети за експозиция.Музеят набира предмети от социализма за попълване на фондовете си и включване в експозиции. Набирането на бъдещи експонати ще става под формата на дарения, като ще се поддържа личен контакт с всеки един дарител.Ремонтът на експозиционните зали на Националния етнографски музей вече е почти приключил. С това се отварят нови възможности за реализиране на изложби и проекти.\"Ако имате вещи от посочения период (дрехи, опаковки от шоколади, партийни книжки, играчки, сервизи и други), можете да ги предоставите на хората, които ще се погрижат за тях и ще им вдъхнат нов живот\", призовават от института.Всички желаещи да дарят вещи могат да получат повече информация на следните телефонни номера: 0899 229005, 0876 410344 или 02/8052618 - Илиана Страхилова и Васил Балтаджиев. Информация се предоставя и на място на адрес улица \"Московска\" 6А, град София.", "date": "2018.05.02", "title": "Етнографският музей си търси соц. предмети за експозиция"}
{"url": "https://news.bg/world/korabi-na-nato-v-cherno-more-velikobritaniya-razpolozhi-iztrebiteli-v-rumaniya.html", "text": "Втора постоянна военноморска група патрулни кораби на НАТО навлезе в Черно море, съобщава украинското издание \"Думская\", цитирано от ТАСС.Флагман на съединението е британският ракетен есминец HMS Duncan (D37). В групата влизат фрегати на Испания (SPS Victoria), Турция (Gemlik) и Германия (FGS Bayern), а също така няколко по-малки кораба.В момента в Черноморския регион Украйна поддържа 32 000 военнослужещи, 100 самолета и 700 танка.През 2017 г. украинският парламент прие закон, съгласно който членство на Украйна в НАТО се определя като един от приоритетите във външната политика на страната.Междувременно британските ВВС разположиха изтребители \"Тайфун\" в база в Румъния. Те се присъединяват към въздушните патрули на НАТО над Черно море, се казва в съобщение на Кралските ВВС на Великобритания.Официалното приемане на изтребителите беше на церемония вчера в румънската военновъздушна база \"Михаил Когълничану\", която е разположена на около 50-60 километра северно от българската граница.", "date": "2018.05.02", "title": "Кораби на НАТО в Черно море, Великобритания разположи изтребители в Румъния"}
{"url": "https://news.bg/politics/sasht-otsenyavat-i-podkrepyat-initsiativite-na-borisov-v-zapadnite-balkani.html", "text": "Премиерът Бойко Борисов разговаря по телефона с помощник-държавния секретар на САЩ Уес Мичъл. Мичъл високо оцени лидерството на българския премиер и на Българското председателство по отношение на страните от Западните Балкани.Той подчерта активната работа за евроатлантическата перспектива на тези държави и за реализация на свързаността помежду им и със съседните европейски страни.\"САЩ напълно подкрепят всички Ваши инициативи в региона\", посочва Уес Мичъл. Обсъден е напредъкът на всяка една от шестте страни, както и предизвикателствата в преговорите между Скопие и Атина и отношенията между Прищина и Белград.Борисов изтъква необходимостта, част от проблемите между западнобалканските страни да бъдат решени още преди срещата на върха на 17 май в София, за да може на нея да се постигне договореност за реализацията на конкретни проекти.Помощник-държавният секретар на САЩ изтъква усилията на България за достигане на 2% бюджет за отбрана и посочва страната ни като пример за други членки на НАТО. \"България успя да изработи надежден план за достигане на този процент, приветстван от Алианса, и се дава за пример на страните, които все още не са съумели да изготвят своите планове\", коментира Мичъл.През следващите седмици се планира посещение в България на помощник-държавния секретар на САЩ.", "date": "2018.05.02", "title": "САЩ оценяват и подкрепят инициативите на Борисов в Западните Балкани"}
{"url": "https://news.bg/int-politics/yunker-predupredi-sasht-da-ne-vodyat-pregovori-za-mitata-chrez-zaplahi.html", "text": "Председателят на Европейската комисия Жан-Клод Юнкер обяви, че Европейският съюз няма да приеме заплахи в преговорите със САЩ за осигуряване на постоянно освобождаване от вносните мита на САЩ върху стомана и алуминий, съобщава \"Ройтерс\".Президентът на САЩ Доналд Тръмп временно изключи Европейския съюз от митата до 1 юни, въпреки че европейски представители заявиха, че не е ясно какво точно иска Вашингтон.\"Бих искал да повторя призива това освобождаване да бъде безусловно и постоянно. Смятаме, че мерките на САЩ не могат да бъдат оправдани на основата на националната сигурност\", изтъкна Юнкер в Европейския парламент.\"Ще продължим нашите преговори със САЩ, но отказваме да преговаряме под заплаха\", подчерта шефът на Европейската комисия, докато представяше плана за бъдещия бюджет на Европейския съюз.", "date": "2018.05.02", "title": "Юнкер предупреди САЩ да не водят преговори за митата чрез заплахи"}
{"url": "https://news.bg/crime/otkriha-nozhove-i-telefoni-v-zatvora-v-belene.html", "text": "Извънредни проверки бяха осъществени в затворите в Плевен и Белене.Проверките са извършени след постъпили сигнали и оплаквания от затворници. Според сигналите в затворите имало различни нарушения, сред които и държане на забранени предмети.При проверките са намерени забранени предмети. В затвора в Белене са намерени три ножа в килиите на лишените от свобода. Там е намерен и един мобилен телефон. Друг телефон пък е бил установен в ареста към затвора в Плевен.Проверката е разпоредена от окръжен прокурор от Окръжната прокуратура в Плевен и осъществена на 1 май, вторник. Проверен е и следствения арест към затвора в Плевен.В хода на проверките лично участвал окръжният прокурор Ваня Савова и още трима прокурори от Окръжната и Районната прокуратура в Плевен.Двата екипа прокурори са извършили проверките по едно и също време в двата затвора, като килиите на лишени от свобода са претърсени на избирателен принцип.", "date": "2018.05.02", "title": "Откриха ножове и телефони в затвора в Белене"}
{"url": "https://news.bg/int-politics/konfliktat-v-donbas-preminal-v-goreshta-faza.html", "text": "Конфликтът в Донбас премина в \"гореща фаза\". Това обяви ръководителят на самопровъзгласилата се \"Луганска народна република\" (ЛНР) Леонид Пасечник, цитиран от руските медии.\"Нова вълна от военни и терористични действия в Донбас от страна на действащите власти в Украйна отново вкарва конфликта в гореща фаза\", изтъкна той пред журналисти.Като пример той посочил неотдавнашен артилерийски удар по тренировка за парад, готвещ се да отбележи Деня на победата на 9 май, както и бомбардировки на контролно-пропускателен пункт на вътрешното министерство на ЛНР.\"Вероятно е тези планове да доведат до победа на неонацизма в Украйна, но ние ще посрещнем празника си на 9 май, както подобава на потомците на победителите\", заключи Пасечник.Президентът на Украйна Петро Порошенко по-рано подписа указ за промяна на формата на военната операция в Донбас от \"антитерористична\" на операция на обединените сили на Украйна. Сега ръководството на военните операции премина от Службата за сигурност на Украйна пряко в украинската армия.", "date": "2018.05.02", "title": "Конфликтът в Донбас преминал в \"гореща фаза\""}
{"url": "https://news.bg/crime/davat-na-sad-mazh-napadnal-dvama-i-vandalstval-na-metrostantsiya-su.html", "text": "Столичната районна прокуратура даде на съд мъж за вандализъм на метростанция СУ \"Св. Климент Охридски\".Добромир Димитров е обвинен, че на 31 октомври 2017 г. около 19:50 часа на вестибюл № 1 на метростанцията извършил непристойни действия.Той избутал и отправил обидни думи към полицай. Димитров нарекъл старшия полицай \"убиец\", \"боклук\". Добромир Димитров ударил и свидетел, който се опитал да помогне. Обвиняемият нападнал свидетеля като му нанесъл удари в главата и корема.Добромир нападнал и друг мъж, който също се опитал а го спре.Ако Добромир бъде признат за виновен, законът предвижда наказание \"лишаване от свобода\" до две години или с пробация.Предстои делото срещу него Димитров да бъде насрочено в Софийски районен съд.", "date": "2018.05.02", "title": "Дават на съд мъж, нападнал двама и вандалствал на метростанция СУ"}
{"url": "https://news.bg/int-politics/es-skastri-mahmud-abas-za-komentarite-mu-za-holokosta.html", "text": "Европейският съюз осъди като \"неприемливи\" коментарите за Холокоста на палестинския президент Махмуд Абас, повтаряйки критиките на израелския премиер Бенямин Нетаняху, съобщава \"Ройтерс\".В необичайно остър език от страна на Брюксел, Европейската служба за външна дейност изтъква в изявление: \"Речта на палестинския президент Махмуд Абас, изнесена на 30 април, съдържаше неприемливи коментари относно корените на Холокоста и легитимността на Израел. Такава реторика ще е от полза на онези, които не искат решение, с което да се създадат две държави, за което Абас многократно се е застъпвал.\"Нетаняху призова за международно осъждане на \"антисемитизма\" на Абас заради коментарите му, в които палестинският лидер предположи, че историческото преследване на евреите в Европа е било предизвикано от тяхното поведение.Европейската служба за външна дейност добави: \"Антисемитизмът не е заплаха само за евреите, но фундаментална заплаха за нашите отворени и либерални общества. Европейският съюз остава ангажиран с борбата с всяка форма на антисемитизъм и всякакъв опит да се оправдае или грубо омаловажи Холокоста.\"", "date": "2018.05.02", "title": "ЕС скастри Махмуд Абас за коментарите му за Холокоста"}
{"url": "https://news.bg/int-politics/ukrayna-nalozhi-novi-sanktsii-na-rusiya.html", "text": "Украйна наложи нови санкции срещу руски компании и организации. Това става дни, след като САЩ разшириха своите санкции срещу Кремъл, предаде Ройтерс.Освен това Украйна преустановява участието си в координационните съвети на Общността на независимите държави, предаде ТАСС. Решението е взето днес от националния Съвета за сигурност и отбрана.На 12 април украинският президент Петро Порошенко предложи на правителството да подготви документи за официално прекратяване на участието на Украйна в ОНД.Порошенко не каза кои физически лица са в разширения списък и кога ще влязат в сила санкциите. Но преди това се твърдеше, че Украйна може да санкционира руски олигарси, в това число Олег Дерипаска.През април САЩ наложиха санкции на 24 руснаци, в това число и алуминиевия магнат Дерипаска.", "date": "2018.05.02", "title": "Украйна наложи нови санкции на Русия"}
{"url": "https://news.bg/disasters/katastrofa-s-voenen-samolet-v-sasht.html", "text": "Най-малко петима души са загинали при авиокатастрофа с военно - транспортен самолет С-130 Херкулес, съобщава телевизия WCJB.Трагичният инцидент е станал в района на град Савана в щата Джорджия.Ройтерс и Фокс нюз съобщават за двама загинали. Разбилият се самолет е принадлежал на 156 авиационна ескадрила от гвардията на Пуерто Рико.Властите разследват причините за инцидента. Самолетът е изпълнявал тренировъчен полет.", "date": "2018.05.02", "title": "Катастрофа с военен самолет в САЩ"}
{"url": "https://news.bg/world/keymbridzh-analitika-obyavi-falit.html", "text": "\"Кеймбридж Аналитика\", която разтърси из основи политиката за поверителност на социалната мрежа \"Фейсбук\", обяви банкрут и преустановява своята дейност, съобщава АП.Компанията е в центъра на скандал за намеса в президентските избори в САЩ в подкрепа на кампанията на Доналд Тръмп.Това става в разгара на скандала с \"Фейсбук\". Основателят на социалната мрежа Марк Зукърбърг дори се яви пред изслушване на американския конгрес.\"Ню Йорк таймс\" разкри, че \"Кеймбридж Аналитика\" е събрала данните на 50 млн. потребители на \"Фейсбук\" и разработи алгоритъм за политическия анализ на предпочитанията им като избиратели.Както казаха бившите служители на компанията, създаденият алгоритъм улесни изпращането на политическа реклама с цел потенциално да се повлияе на вота им.", "date": "2018.05.02", "title": "\"Кеймбридж Аналитика\" обяви фалит"}
{"url": "https://news.bg/regions/pozharnikari-se-boryat-s-ognena-stihiya-v-shumen.html", "text": "26 огнеборци и 4 противопожарни автомобила продължават работата си и в този час по ликвидирането на пожара. Това съобщава БНР.Огънят избухна около 15 часа и 30 минути в складово помещение на булевард \"Мадара\" N9 в Шумен. Там е имало камини, градинска мебел и велосипеди.Независимо, че пламъците към този момент са погасени, шуменските огнеборци остават на мястото на инцидента. В момента те вадят стоки от складовото помещение и ги обливат с вода, за да бъде избегнато допълнително разрастване на огъня, каза за радио \"Шумен\" главен инспектор Красимир Колев от шуменската пожарна.Булевард \"Мадара\" остава отцепен от полицията. Заради работата на пожарникарите движението ще бъде спряно до късните часове на днешния ден. Най-вероятната причина за инцидента е късо съединение, което е предизвикало запалване на складираните стоки в металните контейнери.", "date": "2018.05.02", "title": "Пожарникари се борят с огнена стихия в Шумен"}
