{"url": "https://news.bg/bulgaria/protest-kontsert-za-pirin-obedini-prirodozashtitnitsi-i-muzikanti.html", "text": "Протест-концерт за Пирин обедини природозащитници и музиканти, съобщи БНР.Концертът беше открит от колеги на алпиниста Боян Петров, които припомниха, че той е подкрепял каузата \"Спаси Пирин\" и призоваха идеите му да бъдат запазени и превърнати в реалност.По-рано министър-председателят Бойко Борисов благодари на Китай и Непал за помощта им в издирването на Боян Петров. В писма до председателя на Държавния съвет на Китайската народна република Ли Къцян и до премиера на Непал К. П. Шарма Оли той оценява високо усилията на китайското правителство и институции, както и на непалските власти, които обезпечиха издирвателната акция по въздух и суша.Борисов изразява специална признателност на всички хора, участвали в спасителните екипи, въпреки крайно тежките метеорологични условия.Исканията на гражданите за природния парк остават същите - оттегляне на промяната в плана за управление на парк \"Пирин\", оставки в правителството, както и обявяване на реалния собственик на концесионера \"Юлен\".Повече от 4 месеца столичани участват в ежеседмичните протестни действия и се борят за опазването на планината.", "date": "2018.05.17", "title": "Протест-концерт за Пирин обедини природозащитници и музиканти"}
{"url": "https://news.bg/health/obsazhdat-vavezhdaneto-na-vaksina-sreshtu-varitsela.html", "text": "Следващите 2-3 г. развитието на имунизационния календар ще има две направления - ограничаване на броя имунизации и въвеждане на нови ваксини. От една страна ще се намалява приема на противотуберкулозната ваксина. България е била единствена с 5 приема. Вече е отпаднала имунизацията при 17-годишните, догодина ще отпадне и при 11-годишните.Това заяви в Добрич главният държавен здравен инспектор д-р Ангел Кунчев, цитиран от БНР. Повод за визитата му в добруджанския град бе среща със специалистите в РЗИ Добрич на тема \"Ваксини и здраве\".Ще се добавят нови ваксини. Обсъжда се въвеждане на ваксина срещу варицела. 11 държави от ЕС имат тази ваксина в своите календари. Доста време се колебахме - това е една от най-леките детски шарки, но разпространението й е мащабно. М.г. имаше 25 007 по-миналата г. 32 хил. случая. През 2017 г. са хоспитализирани 420 деца с усложнения след варицела. Има и смъртни случаи при млади мъже, каза д-р Кунчев.Ще бъде въведена грипна ваксина за рискови групи при хората над 60-годишна възраст.Имаме много добра разпределение на календара за ваксини. До навършване на първата година трябва са съсредоточени почти 90 % от имунизациите, обобщи д-р Кунчев.", "date": "2018.05.17", "title": "Обсъждат въвеждането на ваксина срещу варицела"}
{"url": "https://news.bg/int-politics/germaniya-se-sdobila-s-proba-ot-novichok-prez-1990-te-godini.html", "text": "Германските медии съобщават, че външното разузнаване на страната се е сдобило с проба на разработеното от Съветския съюз нервнопаралитично вещество новичок през 1990-те години, като е предало знанията си за бойното отровно вещество на партньорски служби, включително на Великобритания и САЩ.Великобритания обяви, че нападението по-рано тази година срещу бившия руски шпионин Сергей Скрипал и дъщеря му Юлия е било извършено чрез използването на новичок, като обвини Русия.Германските вестници \"Зюддойче цайтунг\" и \"Цайт\" и телевизиите WDR и NDR посочиха в съвместна информация, че знанията на Запада за веществото произтичат предимно от проба, получена от германската разузнавателна служба BND през 1990-те години.В информацията, в която се цитират неидентифицирани лица, участвали в операцията по сдобиването с проба от новичок, се изтъква, че BND са получили пробата от руски учен, а след това Германия я е анализирала в шведска лаборатория.От BND са отказали да коментират темата.", "date": "2018.05.17", "title": "Германия се сдобила с проба от новичок през 1990-те години"}
{"url": "https://news.bg/education/zavarshiha-izpitite-za-chetvartoklasnitsite.html", "text": "С националното външно оценяване за четвъртокласниците по \"Човекът и природата\" приключват изпитите за тях, съобщиха от Министерството на образованието и науката.Тестът се състои от 16 задачи от затворен тип с три възможни отговора, от които само един е верен. В него има още три задачи от отворен тип, на които учениците трябва да отговорят сами. Времето за изпита е един учебен час, а за децата със специални образователни потребности - два учебни часа.Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива - на училищно, на регионално и на национално.С резултатите от националното външно оценяване по математика може да се кандидатства в профилираните гимназии с профил \"Математически\" и \"Природни науки\". Тежестта на \"малките матури\" при балообразуването се определя от конкретното училище, уточниха от МОН.Тестовете и верните отговори от всичките изпити на четвъртокласниците са публикувани на страницата на Министерството на образованието и науката в раздел \"Общо образование\".Външното оценяване за седмокласниците започва в понеделник - 21 май. Същия ден ще се проведе и държавният изпит по български език и литература за зрелостниците.", "date": "2018.05.17", "title": "Завършиха изпитите за четвъртокласниците"}
{"url": "https://news.bg/society/reporteri-bez-granitsi-prizovavat-es-za-svoboda-i-ustoychivost-na-mediite.html", "text": "На фона на срещата на високо равнище между ЕС и Западните Балкани в София се проведе конференция за свободата на печата, която събра журналисти, медийни организации, издатели, неправителствени организации и членове на Европейския парламент, съобщават \"Репортери без граници\".Участниците предупреждават за намаляване на силата и независимостта на европейските медии и последваща заплаха за демокрацията. 21 години след Софийската декларация на ЮНЕСКО за свободна и плуралистична медия те публикуват \"Софийската декларация\", като призовават ЕС да приоритизира свободата на медиите в Европа.Участниците, представляващи медийния сектор в Европа, посочват нарастващия политически натиск и нарастващия политически контрол над медиите в редица страни от Централна и Източна Европа. Визират България, Полша, Чехия, Унгария, Словакия и Сърбия. Конференцията се съсредоточава и върху устойчивостта на бизнес моделите на медиите и предизвикателствата, свързани с цифровата трансформация на традиционните медии.Ерозията на европейския демократичен модел, тенденция, наблюдавана през последните години, продължава все повече да тревожи медиите. Традиционно безопасната среда за журналистите в Европа започва да се влошава след убийствата и заплахите за разследващи репортери, както и безпрецедентните вербални атаки срещу медии.Неотдавнашните събития в някои от държавите-членки на ЕС очевидно нарушават националното и международното право, когато става дума за защита на свободата на медиите. ЕС и Съветът на Европа са създали правни процедури за защита на свободата на изразяване в Съда на Европейския съюз и Европейски съд по правата на човека. Въпреки това тези структури понякога не са достатъчни, за да поддържат и наложат основните европейски ценности и конституционните си традиции.\"Комбинацията от различни фактори, като убийствата на журналисти и физическите заплахи срещу тях, нарастващия политически и институционален натиск, репресивното законодателство, насочено към медиите, разрушителните технологии и финансовата криза, поставиха съществуването на свободните медии в редица европейски страни страните в риск\", коментира Полин Адес-Мевел, ръководител на ЕС-Балкани на \"Репортери без граници\".Декларацията набелязва няколко практически мерки: , е отворен документ и в бъдеще ще бъде актуализирана с нови случаи и нови страни.", "date": "2018.05.17", "title": "Репортери без граници призовават ЕС за свобода и устойчивост на медиите"}
{"url": "https://news.bg/world/liga-i-dvizhenie-5-zvezdi-sklyuchiha-printsipno-sporazumenie-za-koalitsiya.html", "text": "Двете популистки партии в Италия постигнаха принципно споразумение по програмата за коалиционно правителство, информира \"Ройтерс\".Движение \"5 звезди\" и \"Лига\" предвиждат намаляване на данъците, засилване на социалните разходи и пенсионна реформа.Според агенцията развитието в Италия представлява най-голямото предизвикателство пред ЕС от референдума за Брекзит преди две години.Лидерите на двете италиански партии, които спечелиха най-много гласове след изборите на 4 март, обсъждат общ политически дневен ред за формиране на коалиция и прекратяване на 10-седмична безизходица.След четиричасова среща с председателя на \"Лига\" Матео Салвини, лидерът на Движение \"5 звезди\" Луиджи ди Майо заяви, че двете партии трябва да съгласуват \"малки подробности\". Той добави, че програмата на новото правителство трябва да бъде финализирана до края на деня.По-рано източник от \"5 звезди\" каза, че реално програмата е договорена. Той добави, че не се говори за възможно напускане на еврозоната или \"нещо, което може да предизвика тревога относно членството на Италия в еврозоната\".Споразумението все още не е огласено публично и все още трябва да бъде одобрено от членовете на двете партии, както и от президента на Италия. Ди Майо съобщи, че партиите са постигнали напредък по въпроса за премиерския пост, но той не съобщи потенциалния кандидат.Чернова на споразумението, разгледана от \"Ройтерс\" по-рано днес, разкрива план за увеличаване на разходите, което е в нарушение на правилата на ЕС за фискална дисциплина: намаляване на данъците, увеличаване на социалните разходи за бедните и отмяна на непопулярна пенсионна реформа. Политиките ще струват милиарди евро и вероятно ще обезпокоят инвеститорите в италиански дълг. Предвижда се нов \"универсален доход\" за бедните, който ще е в размер на 17 милиарда евро, а промяна в пенсионната реформа ще струва допълнителни 5 милиарда евро.В плана е заложено налагане на плосък данък от 15% за бизнеса и две ставки от 15 и 20% върху доходите на физическите лица. Тази реформа е предлагана от \"Лига\". Според икономисти от тази данъчна промяна Италия ще изгуби 50 милиарда евро приходи.", "date": "2018.05.17", "title": "„Лига” и Движение „5 звезди” сключиха принципно споразумение за коалиция"}
{"url": "https://news.bg/comments/da-ostavish-po-chorapi-izrael.html", "text": "Вчера на летището \"Ататюрк\" в Истанбул израелският посланик в Турция Ейтан Наех остана по чорапи. Заедно с обувките си, той трябваше да съблече и връхната си дреха. Впоследствие и ръцете му бяха сканирани за следи от взривни вещества.За да се увековечи унижението, турската преса бе предварително предупредена и извикана, за да документира и разпространи постановката, която турските служители от летището спретнаха на израелския посланик.Въпреки посланическия му статут, детайлната проверка на Ейтан Наех не е нарушение на дипломатическата конвенция, но е откровена злоупотреба с дипломатическия етикет.Впоследствие Израел отвърна, привиквайки турското chargé d'affaires, Умут Дениз, във външното министерство в Тел Авив. За да влезе там обаче турският дипломат също трябваше да се лиши от част от достойнството си и да понесе някои имиджови щети пред обективите на израелските медии.Причината за тези постановки бе решението на Израел и Турция да поискат посланиците на другата страна да напуснат домакинстващата такава (както и по един консул). Причината пък за тези кадрови постъпки бяха сблъсъците на границата между Израел и Ивицата газа, в които израелските отбранителни сили неутрализираха над 60 души и раниха над 2000 други.Палестинската тема изобщо е една от тези, които много лесно възпаляват и без това крехките турско-израелски отношения. Нека само напомним, че след случая \"Мави Мармара\", в който израелските отбранителни сили убиха включително 10 турски граждани, опитващи се да \"счупят\" наложената от Тел Авив блокада на Ивицата газа, отношенията между двете страни добиха мразовит характер. Тогава посланиците им трябваше да направят същото движение като вчерашното: обратно към родините си. А кризата между Израел и Турция продължи 6 години, до 2016-та.Турският президент, разбира се, си дава ясно сметка, че в предизборен период темата \"Израел\" и нейното критично адресиране е много популярно сред избирателите му. В опита си да спечели идващия президентски вот, Реджеп Ердоган оглави партийната коалиция, съставена от ислямисти и националисти. За последните Израел е благодатна мишена.Оттук можем да си обясним стряскащите думи, с които Ердоган адресира тези дни израелския министър-председател Бенямин Нетаняху. Да споменем само, че според първия, ръцете на втория били изцапани с палестинска кръв. Нетаняху, в чието управленско мнозинство фигурират също религиозни и националистически десни формации, отвърна според наложения стандарт: като основен привърженик на Хамас, написа израелският министър-председател, турският президент добре разбира тероризма и касапницата.Няма никакви съмнения, че и двамата лидери на своите страни ще бонифицират електорално пред съответните си електорати. Но отвъд популярната за масите реторика, турско-израелските отношения имат и друга плоскост - енергийната, която, за разлика от словесния дуел, може да е ползотворна - ако не за партиите, то поне за държавите им.И тук въпросът е дали именно това прагматично измерение на отношенията между Израел и Турция няма да пострада от реторическите нападки. Най-малкото, защото това вече се е случвало: казусът \"Мави Мармара\" отложи с шест години разговорите, които тъкмо бяха започнали през 2009-та година между двете страни, по отношението на перспективата Турция да внася природен газ от Израел.Израел има две основни газови находища. Левиатан, чийто залежи са оценявани на 620 мкм, и Тамар, чийто залежи са около 283 мкм. Заедно с по-малките такива, газовото богатство на Израел се оценява на около 1 000 мкм. Правителството на Нетаняху е приело, че може да експортира до половината от тях, докато другата част е предназначена за вътрешното потребление. А на този фон Турция, въпреки откриването на ТАНАП, има нарастващо енергийно потребление и продължава да бъде енергийно зависима на първо място от Русия. Газпром осигурява около 70% от газта, използвана от Анкара.Затова турската страна гледаше с известна надежда към новооткритите залежи с природни ресурси на Израел. А за разлика от Анкара, Тел Авив има алтернативни опции за експорт на газа. Едната е в посока Египет. С Кайро вече има сключено споразумение на стойност 15 млрд. долара. Другата - към Кипър и Гърция, а оттам и за Европа. Третата, към Йордания, с която Израел вече подписа договор за експорт на стойност 10 млрд. долара.Вярно е обаче и това, че за разлика от Кайро, Анкара е по-платежоспособна. За разлика от Йордания, Турция е по-голям (и непрестанно нарастващ) пазар за енергийна консумация. Разходите по трасето през Кипър към Гърция, с които Турция има нарастващи проблеми, пък изглеждат по-големи и рискови.Но това не променя факта, че Израел притежава нещо, от което Турция има нужда. И че опциите пред Тел Авив като продавач са по-големи от тези на Анкара като купувач.Така или иначе, Израел успява да използва повече от успешно своята енергийна дипломация, която интегрира с политическата си.Например, макар и Египет, и Турция да са застъпници на палестинската кауза, позицията на Кайро е много по-внимателна и сговорчива. По ред причини, включително заради това, че Египет прави бизнес с Израел. Още повече, че миналата година, когато Фатах и Хамас седнаха на масата за преговори, заслуга за това имаше Египет, а не Турция.Затова никога няма да чуете от устата на египетския президент ал-Сиси дори и една десета от думите, които Реджеп Ердоган си позволи да изрече по адрес на Нетаняху и Израел. С това разликите между двамата президенти не приключват, а започват.Израел успява да смекчава позициите и на друг основен субект, който дори е със статута на гарант на палестинската кауза - Йордания. Неслучайно и Египет, и Йордания залагат на по-диалогичната палестинска формация Фатах, отколкото на Хамас, която се радва на подкрепата на Турция и Иран (и Катар до скоро).Всичко това, при положение, че за разлика от Турция, Египет си има свое газово находище (Зохр, чийто залежи се оценяват на 850 мкм).Като се тегли чертата, се получава така, че един Египет има повече енергийни опции пред себе си (да не забравяме и природните ресурси на Либия и Ирак) и по-голямо влияние върху палестинците. Не съм чувал обаче израелският посланик в Египет да е срещал проблеми на летището в Кайро.Ерго, каква ще е цената, с която Реджеп Ердоган ще заплати за реториката си и за тенденциозните действия на турските власти на летище \"Ататюрк\"? Може ли тя да бъде енергийната диверсификация на Турция?Турските власти чудесно знаят, че посланикът е човек, който представлява и символизира страната, която го е изпратила. Затова публичното неудобство, което Анкара причини на израелския посланик в страната, не касае толкова Ейтан Наех.Касае Израел.Да оставиш по чорапи Израел обаче едва ли е нещо, което Бенямин Нетаняху ще прости.", "date": "2018.05.17", "title": "Да оставиш по чорапи Израел"}
{"url": "https://news.bg/crime/vas-varna-deloto-za-byudzheta-na-obshtina-bratya-daskalovi.html", "text": "Върховният административен съд (ВАС) върна делото за бюджета на община Братя Даскалови на Административен съд - Стара Загора. С определение № 6376 от 15-ти май т.г. върховните съдии препоръчват да бъдат разгледани по същество оспорванията, внесени от кметове на кметства, съобщиха от ВАС.Според кметовете на Медово и Плодовитово Решението за бюджета, внесен от кмета на Братя Даскалови - Иван Танев, е изцяло незаконосъобразно. То е прието при грубо нарушение на процедурата.Направените предложения за ремонт на улици и мост, финансиране на спортен клуб, зала и ограда, не бяха подложени на гласуване по време на заседанията, припомнят жалбоподателите, които се противопоставиха на \"утвърдения\" финансов план. Ищците на жалбата подкрепят правомощията на кмета на общината да се упражняват след изрично решение на местния парламент.През февруари четирима общински съветници, двама кметове от БСП и Местната коалиция \"Заедно за община Братя Даскалови\" внесоха жалба в Административния съд в Стара Загора против Решението за бюджета на Общината.Преди месец и половина, Старозагорският административен съд остави без разглеждане жалбата им. Те не се примириха и с приетия с мнозинство ремонт на кметството в село Плодовитово, който не е отразен в бюджета. По време на заседанията на Общинския съвет не бе дадена възможност на кметовете на кметства да упражнят правото си на съвещателен глас.", "date": "2018.05.17", "title": "ВАС върна делото за бюджета на община Братя Даскалови"}
{"url": "https://news.bg/int-politics/tramp-se-hvali-parvite-mu-17-mesetsa-upravlenie-bili-nay-uspeshnite-v-istoriyata.html", "text": "Президентът на САЩ Доналд Тръмп отново се развихри в любимата си социална мрежа \"Туитър\", като разкритикува остро разследването за предполагаемата намеса на Русия в негова полза в американските президентски избори като \"отвратително, незаконно и произволен лов на вещици\".Тръмп добави обаче, че разследването, ръководено от специалния прокурор Робърт Мюлър, не било в състояние да компрометира \"най-успешните първи 17 месеца на администрация в историята на САЩ\".\"Въпреки отвратителния, незаконен и произволен лов на вещици, ние имахме най-успешните първи 17 месеца на администрация в историята на САЩ - и то с много! Съжалявам за медиите, произвеждащи фалшиви новини и за онези, които сеят омраза, но това е положението\", похвали се американският държавен глава, стигайки до очевидно самохвалство.В друга публикация в \"Туитър\" по-рано днес Тръмп посочи, че обвиненията срещу него относно предполагаемия таен сговор с Русия не са нищо повече от \"най-големия лов на вещици в американската история\".Вместо това Тръмп обвини предшественика си Барак Обама и ФБР, че са го шпионирали по време на предизборната му кампания през 2016 г., като това било много по-голяма афера от \"Уотъргейт\", която разтърси американската политическа система през 1970-те години.", "date": "2018.05.17", "title": "Тръмп се хвали - първите му 17 месеца управление били най-успешните в историята "}
{"url": "https://news.bg/int-politics/bosna-vzima-kruti-merki-sreshtu-migrantite.html", "text": "Полицията в Босна ще увеличи патрулите по границите си със Сърбия и Черна гора, за да предотврати увеличаващия се приток на мигранти, които нелегално се опитват да се доберат до Западна Европа, съобщава \"Асошиейтед прес\".Мигрантите наскоро се насочиха към Босна, за да избегнат по-охранявани маршрути и граници в други страни на Балканите. Стотици мигранти къмпингуват на открито в столицата Сараево и други градове.\"Ще спрем потока от мигранти във всяка част от територията, която не е официален граничен пункт\", подчерта Денис Звиздич, който е ръководител на Съвета на министрите на Босна. Той добави, че властите ще се отнасят хуманно към мигрантите, но също така искат да запазят сигурността и зачитането на законите на страната.Властите в северозападния град Велика Кладуша разрушиха вчера импровизиран мигрантски палатков лагер и преместиха десетки хора на друго място.Мигрантите се насочват към северозападната част на Босна, където се опитват да преминат в съседна Хърватия, която е членка на Европейския съюз, преди да се насочат към Западна Европа.Съществуват опасения, че притокът на мигранти може да окаже натиск върху икономиката на Босна, която остава слаба повече от две десетилетия след войната през 1992-1995 г.", "date": "2018.05.17", "title": "Босна взима крути мерки срещу мигрантите"}
{"url": "https://news.bg/crime/vas-otmeni-ovos-za-nova-yadrena-moshtnost-na-ploshtadka-2-na-aets-kozloduy.html", "text": "Тричленен състав на Пето отделение на Върховния административен съд - , с което е одобрено осъществяването на инвестиционно предложение \"Изграждане на нова ядрена мощност от най-ново поколение на площадката на АЕЦ \"Козлодуй\" на Площадка 2.Решението по административно дело подлежи на обжалване пред петчленен състав на ВАС.Припомняме, .Оценката на качеството на Доклада за ОВОС е изключително важен етап от процедурата по оценка на въздействието върху околната среда на инвестиционното предложение, а положителното заключение представлява потвърждение от компетентния орган - МОСВ, че документът отговаря на всички изисквания и критерии на националната нормативна уредба по околна среда.", "date": "2018.05.17", "title": "ВАС отмени ОВОС за нова ядрена мощност на площадка 2 на АЕЦ \"Козлодуй\""}
{"url": "https://news.bg/world/ekszatvornitsi-v-lageri-za-prevazpitanie-v-kitay-govoryat-za-promivane-na-mozatsi-i-macheniya.html", "text": "Бивши затворници в лагери за \"превъзпитание\" в Синдзян-уйгурския автономен регион в Китай разказаха, че китайските власти са се опитали да им промият мозъците и са ги изтезавали, пише вестник \"Вашингтон пост\".Кайрат Самарканд разказа в Казахстан, че единственото му \"провинение\" е, че е мюсюлманин. Само заради това той е бил задържан от полицията, агресивно е бил разпитван в продължение на три дни и през ноември 2017 г. е бил вкаран в \"превъзпитателен лагер\" в автономия регион за период от три месеца.Самарканд заяви по време на интервю, че в лагера е преживял безкрайно промиване на мозъци и унижение. Китайските власти са го принуждавали да изучава комунистическа пропаганда часове наред всеки ден, а също така да благодари и хвали президента Си Дзинпин.\"На тези, които не се подчиняват на правилата, откажат да изпълнят задълженията си, сбиват се или закъсняват за учебните занятия, са държани с белезници на ръцете и краката в продължение на 12 часа\", разкри Самарканд и добави, че ако неподчинението продължи, китайците използват най-различни форми на изтезания и малтретиране като \"уотърбординг\" (върху лицето на човек се поставя кърпа и върху нея тече вода, по този начин разпитваният има усещането за давене - Бел. ред.) и \"тигров стол\" (задържаните са привързвани в крайно мъчителни пози в продължение на часове - Бел.ред).Между няколкостотин хиляди и повече от 1 милион мюсюлмани са задържани в лагери за \"превъзпитание\" в автономната провинция.Самарканд заяви, че 5 700 души са задържани само в един лагер в село Карамагай. Според него около 200 души са определени за \"религиозни екстремисти\", а останалите са в страната, за да работят или учат.30-годишният е бил настанен в спалня с други 14 мъже. Всяка сутрин стаята е била проверявана, каза той. Денят започвал с двучасово изучаване на различни теми като \"Духа на 19-ия партиен конгрес\". Задържаните били принуждавани да изпълняват комунистически песни като \"Да живее Си Дзинпин\" и да вземат участие във военно обучение следобед преди да пишат за наученото през деня.Разказът на Кайрат Самарканд е потвърден от Омир Бекали, етнически казах, който е работил в туристическа компания в Урумчи, столица на автономния регион, до арестуването му от полицията по време на посещение на роднините си в село през 2017 г. Бекали разказа, че полицията го е разпитвала в продължение на четири дни, без да му дава възможност да спи. След това той е бил задържан в полицейския арест за седем месеца и 20 дни в лагер. Не е имал право на съдебен процес или достъп до адвокат.Той разказа как е протичал част от деня в лагера: денят започва с вдигане на флаг в 06:30 часа сутринта, изпълнение на една или повече \"червени\" песни, които възхваляват комунистическата революция, закуска, затворниците 10 минути благодарят на Комунистическата партия и Си Дзинпин за всичко, което дават на хората, включително храната и напитките, затворниците учат националния химн и песни, както и лозунги, които заклеймяват \"трите лоши сили\" - сепаратизмът, екстремизмът и тероризмът.Някои затворници се самоубиват, сподели Бекали и добави, че храната е лоша и понякога са били принуждавани да ядат свинско месо като наказание. Бекали разказа още, че \"религиозните екстремисти\" са били принуждавани да пият алкохол.42-годишният бяга в Казахстан през 2006 г. и получава гражданство. Той добави, че правителството на Казахстан е помогнало за освобождаването му.Самарканд заяви, че му е било позволено да се премести в Казахстан, за да се присъедини към жена си и децата си, след като правителството конфискувало къщата и спестяванията му в размер на 190 000 долара. Китайската полиция му дала 500 юана (80 долара) на границата.И двамата в момента са в Казахстан.Правителството на Китай официално отрича да съществуват подобни лагери.", "date": "2018.05.17", "title": "Ексзатворници в лагери за „превъзпитание” в Китай говорят за промиване на мозъци и мъчения"}
{"url": "https://news.bg/crime/prazno-kufarche-kray-ndk-izpravi-na-nokti-stolichnata-politsiya.html", "text": "След проверка на изоставен багаж в столичен подлез в района на НДК е установено, че няма основание за притеснение, съобщи МВР. Сигналът за изоставено куфарче е подаден в полицията около 17.50 часа.Припомняме, малко по-рано това бе най-строго охраняваният район в България заради срещата ЕС-Западни Балкани.Изпратените полицейски служители са отцепили района. След извършена проверка от специализиран екип на СОБТ е установено, че куфарчето е празно.", "date": "2018.05.17", "title": "Празно куфарче край НДК изправи на нокти столичната полиция "}
{"url": "https://news.bg/regions/vlak-i-avtobus-se-sblaskaha-na-neohranyaem-prelez.html", "text": "Влак и автобус се сблъскаха на неохраняем прелез, съобщи МВР. Петима от пътниците в автобуса са пострадали. Инцидентът е станал до спирка \"Марица\" на прелеза за Гълъбово от Симеоновград към 17:10 часа. Автобусът е превозвал работници.Един е ранен по-тежко и е откаран в хасковската болница, трима - по-леко пострадали са в болницата в Харманли, а един е прегледан и освободен. Работниците са били служители на \"Марица Изток\".", "date": "2018.05.17", "title": "Влак и автобус се сблъскаха на неохраняем прелез"}
{"url": "https://news.bg/world/noviyat-lider-na-kataluniya-vstapi-v-dlazhnost.html", "text": "Новият лидер на Каталуния Ким Тора положи клетва, съобщава АП.Агенцията коментира, че стремежът на Тора да направи Каталуния независима държава ще удължи спора с испанското национално правителство.Тора официално встъпи в длъжност на церемония в каталунската столица Барселона. Той беше избран от сепаратистите в местния парламент в понеделник.Правителството в Мадрид, което обикновено има представили на церемонии на регионалните власти, нямаше човек на събитието в Барселона. Мадрид обяви, че каталунските власти са се опитали да наложат позицията си кои представители на централната власт могат да присъстват. Условието е отхвърлено от испанските власти.", "date": "2018.05.17", "title": "Новият лидер на Каталуния встъпи в длъжност"}
{"url": "https://news.bg/health/15-a-ne-6-ot-byudzheta-na-nzok-sa-nuzhni-na-lekarite-spetsialisti.html", "text": "Поне 15% от бюджета на НЗОК трябва да се отделят за специализирана извънболнична помощ. В момента се отделят 6%. Това стана ясно от думите на зам.-председателя на БЛС д-р Галинка Павлова по време на обсъждане \"Специализирана извънболнична медицинска помощ (СИМП) - състояние и перспективи\".Между 850 и 950 лв. получават специалистите по извънболничната помощ, гласи проучване, направено от БЛС сред 176 специалисти.Има прогресиращ отлив на кадри. Заради това около 65% от работещите в извънболничната помощ специалисти са на възраст между 55 - 65 години, добави д-р Павлова.В проучването се очерта сериозен дефицит на специалности по области - липсват кардиолози, ендокринолози, офталмолози, невролози, педиатри, пулмолози и др.\"Лечебните заведения трупат и дългове, като 80% от ДКЦ-тата имат неразплатени задължения към НАП, към доставчици и задължения по трудови възнаграждения. Сградния фонд също е в лошо състояние - 67,4% и повече от половината ДКЦ-та имат нужда от ремонт, но не могат да го финансират сами\", допълни д-р Павлова.Форумът бе открит от председателя на БЛС д-р Венцислав Грозев. Той призова за съсловен синергизъм и обединение около общи политики.\"Наша е задачата да поставим основите на промени, които да доведат до ефективно и качествено здравеопазване\", коментира д-р Грозев. Председателя на съсловната организация допълни, че най-сериозният проблем в сектора, продължава да бъде липсата на реална оценка труда на медицинските специалисти и на изпълняваните медицински дейности, което на практика дестабилизира цялото здравеопазване.\"Работещите в сектора са най-точния коректив, на това което може и трябва да се промени\", коментира председателят на здравната комисия д-р Даниела Дариткова.Тя допълни, че е важно всички да работят единно за благополучието на пациентите, без да има разпокъсване на отделните нива в обслужването и предоставянето на медицинската услуга.Депутатът от БСП проф. Георги Михайлов, който е член на здравната комисия изрази притеснения от съществуващия дисбаланс в сектора. Според него той може да бъде разрешен чрез последователна и колективна работа между институциите и съсловните организации, изнасяне на дейности от болнична в извънболнична помощ, с което лечебните заведения за БП ще се разтоварят от излишни процедури и ще се издигне ролята на СИМП в сектора, и не на последно място, спешно остойностяване на медицинските дейности.На форума бяха изведени дългосрочни и краткосрочни мерки за оздравяване на сектора и в частност на специализираната доболнична помощ. Всички присъстващи подписаха декларация. В нея има обсъдените решения и препоръки. Тя ще внесена в Министерство на здравеопазването, здравната комисия и НЗОК.Част от мерките включват въвеждане на електронно здравеопазване, увеличаване на обемите и цените на дейностите изпълнявани от лекарите в СИМП. Предвижда се възможност за изнасяне на дейности от болничната в извънболничната помощ, разширяване на опциите за диспансеризация на пациенти с хронични заболявания, остойностяване на медицинските дейности труд и др.", "date": "2018.05.17", "title": "15%, а не 6% от бюджета на НЗОК са нужни на лекарите специалисти "}
{"url": "https://news.bg/int-politics/arestuvaha-glavniya-redaktor-na-ria-novosti-v-ukrayna-kiril-vishinski.html", "text": "По нареждане на Съда в Херсон бе арестуван ръководителя на портала РИА Новости в Украйна Кирил Вишински, разказа неговият адвокат Андрей Домански.\"Шестдесет дни арест без гаранция\", заяви той пред РИА Новости. За да бъде наложена такава мярка за неотклонение е необходимо обвинение. Защитата на журналиста поиска той да не бъде под стража. Самият Вишински, встъпвайки в съда, заяви, че всички действия срещу него са били замислени по-рано.\"В момент, когато в моята квартира имаше обиск, сътрудникът на пресслужбата на Службата за безопасност на Украйна беше съобщила за моето задържане. Вече течеше пресконференция, в която звучаха не само обвинения\", подчерта журналистът.Вишински бе задържан в Киев на 15 май сутринта в дома му, а през нощта бе преместен в Херсон. Журналистът е заподозрян в държавна измяна и поддръжка на самопровъзгласилата се република Донбас. За това обвинение може да получи до 15 г. лишаване от свобода.Многочасови обиски имаше и в офиса на РИА Новости в Киев и в домовете на някои сътрудници. Разпитани са 47 души.Съпругата на Вишински Ирина разказа, че няма никаква информация за условията, при които е задържан съпругът й. Журналистът има здравословни проблеми и не може без лекарства.Генералният директор на МИА \"Россия сегодня\" Дмитрий Кисельов призова украинските власти незабавно да освободят Вишински и да прекратят преследването на медиите. Арестът бе осъден от много журналисти от другите страни.От Кремъл отпратиха протестна нота към Киев с искане да бъде прекратено насилието над журналистите.Това не е първият произвол от страна на Службата за безопасност на Украйна. В края на април бе задържан Елена Одновол, председател на кримския отдел на организацията \"Доброволци на победата\", която помага на ветерани. Тя отишла в Украйна при роднини и дори по новите закони на страната, забраняващи Георгиевската лентичка, не е имала в себе си нищо незаконно. Жителката на Крим също е обвинена в държавна измяна.В петък пред украинското посолство в Москва се планира акция в подкрепа на журналистите на РИА Новости в Украйна и МИА \"Россия сегодня\".Главният редактор на МИА \"Россия сегодня\" и телевизия RT Маргарита Симонян призова всички неравнодушни да отидат на митинга. \"Трудно е да се повярва, че такъв див лов на журналисти, които просто изпълняват своята работа, е възможна, още повече в Европа. Но това е така\", заяви тя.", "date": "2018.05.17", "title": "Арестуваха главния редактор на РИА Новости в Украйна Кирил Вишински"}
{"url": "https://news.bg/world/irlandiya-pregovorite-za-brekzit-mozhe-da-propadnat-zaradi-spora-za-granitsata.html", "text": "Премиерът на Ирландия Лео Варадкар призова Великобритания да обясни как планира да запази границата отворена със Северна Ирландия или ще бъде изправена пред провал на преговорите за сключване на споразумение за Брекзит, информира АП.Великобритания напуска ЕС през март 2019 г. Но излизането от съюза може да създаде проблеми между Ирландия и Северна Ирландия. Евролидерите ще направят оценка дали е постигнат напредък на преговорите с Обединеното кралство на срещата на върха през следващия месец. Те искат да бъде сключена сделка до октомври, за да може парламентите да я ратифицират., подчерта Варадкар.", "date": "2018.05.17", "title": "Ирландия: Преговорите за Брекзит може да пропаднат заради спора за границата"}
{"url": "https://news.bg/crime/misteriozen-arabin-zamesen-v-atentata-na-letishte-burgas.html", "text": "Показания на свидетели по делото за атентата на бургаското летище в кв. \"Сарафово\" разкриха, че разследването е по следите на мистериозен арабин, съобщи \"\".Това станало ясно от изнесени заседания на бургаския спецсъд на 16 и 17 май. Разследването е по следите на 50-годишен мъж, който наел частна квартира в Поморие в края на април месец 2012 г. Ден преди атентата обаче той изчезнал безследно.Мъжът се казал, че е евреин и се представил за Айзък от Израел. Той казал, че е пристигнал в Българя, за да си търси жена. Хранил се в пицария много близо до квартирата си и черпел посетителите на заведението с бира. По това време към заведението имало и интернет клуб, където 50-годишният мъж често разговарял по Скайп с друг мъж. За мъжа той обяснил, че това е брат му.\"Беше гологлав, черен, с арабски или еврейски чети. Каза, че по скайп говори с брат си. Виждах на монитора, че наистина говори с някакъв мургав като него мъж\", така го описва един от свидетелите.Мъжът правил експертизите на компютрите в този клуб сочат, че по това време 137 души са ползвали устройствата.\"137 потребители са ползвали компютърната зала към онзи момент. На няколко от компютрите е засечен профилът на Исак Ардаман. Разговорите между него и мъж на възраст около 50 г. са водени на еврит\", заяви той. Адресът на интернет доставчика, ползван от Исак е регистриран в Бейрут, Ливан, стана ясно още от думите на експерта.\"Тези данни по-скоро са свързани с една от версиите, по които се е работило в хода на досъдебното производство и които са останали недоизчистени. Факт е, че по делото на този етап няма нито едно пряко доказателство срещу моя подзащитен\". Това беше коментара на адвокат Радослав Николов, който е служебен защитник на ливанеца с канадски паспорт Хасан Ел Хадж Хасан, който се смята за помагач на взривения терорист Мохамед Хасан Ел Хюсейни - алжирец от френски произход.Хасан наел стая в семеен хотел в Несебър под фалшивото име Ралф Рико и с американска шофьорска книжка. Той отседнал в стаята от 12 до 18 юли през 2012 г. Не е открито негово ДНК по голяма част от изследваните предмети. ДНК не е намерено нито по договори за наемане на автомобили, нито по бейзболните шапки, хавлията, ризата, банкнотите.Годни биологични следи на Хасан Хасан и Мелиад Фарах отсъстват. Когато бил направен огледа на автомобилите, наети от атентатора и двамата му помагачи, не са намерени годни техни следи. При някои от изследваните вещи имало данни за повече от 2 лица, но без да има възможност за отдиферинциране на ДНК профил.Делото ще продължи на 13 юни в София.Припомняме, на 18 май 2012 г. терорист се взриви до автобус с израелски туристи на летище Бургас. При атентата загинаха петима израелци и българският шофьор на автобуса Мустафа Кьосов.Служебният адвокат на обвиняемия Хасан Ел Хадж Хасан Радослав Николов последно заяви, че доказателства срещу клиента му няма. Обвинени за атентата са ливанският емигрант в Канада Хасан ел Хадж Хасан и ливанецът с австралийско гражданство Мелиад Фарах.Разследването на терористичния акт в бургаския квартал \"Сарафово\" продължи четири години. Повече от година съдебният процес не можеше да започне в Специализирания наказателен съд в София.По-рано адв. Николов информира, че обвинителният акт е 100 страници, а материалите по делото - 83 тома или 24 000 страници.Почти 100 млн. лева обезщетения поискаха пострадалите и наследниците на загиналите при атентата на летище \"Сарафово\" от двамата задочно подсъдими.", "date": "2018.05.17", "title": "Мистериозен арабин замесен в атентата на летище Бургас"}
{"url": "https://news.bg/crime/uslovna-prisada-za-slovak-podpalil-doma-na-tashta-si.html", "text": "Условна присъда получи 46-годишния словашки гражданин Иван Х., обвинен за подпалване на апартамент и шивашко ателие. Присъдата му е 3 години затвор с 5-годишен изпитателен срок, съобщиха от прокуратурата.На 16 декември 2017 г., събота, около 16 часа бил подпален апартамент в кв. \"Запад\" в град Търговище. Огънят унищожил имущество на 63-годишната собственичка, която била тъща на словака. Около 18 часа пламнало и шивашкото ателие на жената.Словашкият зет смятал, че тъща му е виновна за раздялата с неговата българска съпруга, която е дъщеря на пострадалата.След като пил до сутринта, словакът заспал на диван в апартамента. Установил, че в жилището има разхвърляни дрехи и бутилки. Тогава решил, че съпругата му е била там с други мъже и го обхванала ревност. Първо запалил апартамента, след това отишъл до ателието на тъщата си и също го подпалил. Палежът на жилището е причинил вреди на значителна стойност, като имало опасност пожарът да се разпростре и върху съседни имоти.Присъдата на Търговищкия окръжен съд подлежи на обжалване пред Апелативния съд във Варна.", "date": "2018.05.17", "title": "Условна присъда за словак, подпалил дома на тъща си"}
{"url": "https://news.bg/politics/stolichni-patrioti-iskat-obshtinata-da-ottegli-podkrepata-si-za-sofiya-prayd.html", "text": "В своя декларация до СО, групата \"Патриоти за София - ВМРО и АТАКА\" в Столичния общински съвет, се чудят кой позволява политически лупинг на СО. Повод за тях е \"изненадващата подкрепа за гей маратона и последващите го тематични хепънинги и София прайд\", обясняват те.Патриоти за София се интересуват и \"кому е нужен този парад на лудостта и защо общинарите се поддадоха на гей лобито\", настояват и за незабавното публично оттегляне на подкрепата на общинарите.Те коментират, че на 20 април тази година е проведена среща със столичния кмет Йорданка Фандъкова и представители на организациите GLAS, Действие, Билитис и Българският хелзинкски комитет (БХК), от която става ясно, че Столична община подкрепя морално Прайда и ще финансира предхождащия го гей маратон на 19 май.Карлос Контрера в своя позиция във Фейсбук пита защо джендър идеологията се допуска през парадния вход на Столична община и според него, именно тази идеология и опитите тя да бъде вкарана в образователната и правната система на страната, консолидира цялото общество. Столичните патриоти виждат поредица нелогични действия, некоординирани със СОС - законодателният орган на София.Припомняме, и миналата година Общинският съветник на ВМРО Карлос  . Съветникът пита тогава институциите, колко струва това мероприятие на данъкоплатците.През 2017 година Контрера обясни на столичния кмет за нарушаване на закона при провеждането на подобни паради през минали години. В тях участват малолетни и непълнолетни лица, което е недопустимо, според него.Прилагаме пълния текст на документа (Декларация) от Карлос Контрера, Станчо Станков, Станил Станилов, Виолета Додорова и Димитър Антов - Политическа група \"Патриоти за София - ВМРО и АТАКА\" в Столичен общински съвет: ", "date": "2018.05.17", "title": "Столични патриоти искат общината да оттегли подкрепата си за \"София прайд\""}
{"url": "https://news.bg/crime/sadat-ne-pusna-ot-aresta-shefovete-na-plovdivskata-zdravna-kasa.html", "text": "Апелативният съд в Пловдив остави двамата задържани шефове на Регионалната здравна каса в града в ареста.На 12 и 14 май съдът в Пловид реши задържаните служители на РЗК - Пловдив , които са обвинени в документална измама и подкуп, да . След като двамата обжалваха решеният, днес Апелативният съд в областния град потвърди постоянното им задържане под стража, съобши БНР.Според магистратите събраните доказателства срещу лицата са достатъчни за това да се направи обосновано предположение, че те са извършили престъпленията, за които са обвинени. Според съда ако двамата бъдат освободени, те биха могли да повлияят на свидетели по производството, имайки предвид длъжностите, които заемат.Обвинението срещу двамата гласи, че те са източили близо 1 милион лева чрез престъпна схема през аптеки-фантоми. Заради това НЗОК плащала два пъти за скъпоструващото лечение на хепатитноболни пациенти.", "date": "2018.05.17", "title": "Съдът не пусна от ареста шефовете на Пловдивската здравна каса"}
{"url": "https://news.bg/regions/peshehodka-pochina-sled-katastrofa-mezhdu-dve-koli.html", "text": "Жена почина при катастрофа във Варна. Инцидентът стана на кръстовище между \"Тойота\" с 43-годишна водачка от Варна и \"Фолксваген\" с водач на 22 г. от Бургас, съобщиха от МВР-Варна.След удара между двата автомобила, вторият се отклонява от траекторията си и блъска жена, която била на тротоара. 67-годишната пешеходка е откарана незабавно в болница, където е починала.Изясняват се причините и обстоятелствата, довели до инцидента. По случая е образувано досъдебно производство.", "date": "2018.05.17", "title": "Пешеходка почина след катастрофа между две коли"}
{"url": "https://news.bg/crime/narkomanat-namushkal-mladezh-sled-zabelezhka-ostava-v-aresta.html", "text": "Георги Георгиев, който в понеделник намушка с нож младеж, остава в ареста. Това реши съдът, който разгледа мярката му за неотклонение.Георгиев е обвинен за опит за убийство по хулигански подбуди. Инцидентът стана  по деца, които ядат семки и хвърлят люспите на пода.Прокурорът Калоян Ангелов изтъкна като аргумент за постоянното задържане на Георгиев факта, че той се е опитал да избяга след сблъсъка от местопрестъплението и е ритал по вратите на тролея. Ангелов коментира, че е доволен от решението на съда.Защитата на 33-годишния Георги Георгиев заяви след заседанието, че наложената мярка ще бъде обжалвана. Адвокат Светослав Тончев посочи, че клиентът му не е проверяван от МВР за наркотици и се лекува в метадонова програма.", "date": "2018.05.17", "title": "Наркоманът, намушкал младеж след забележка, остава в ареста"}
{"url": "https://news.bg/society/borisov-blagodari-na-kitay-i-nepal-za-spasitelnata-operatsiya-za-boyan-petrov.html", "text": "Премиерът Бойко Борисов благодари на Китай за оказаното съдействие за реализирането на спасителната операция по издирването на българския алпинист Боян Петров.Борисов изпрати писма до председателя на Държавния съвет на Китайската народна република Ли Къцян и до премиера на Непал К. П. Шарма Оли, в които благодари за своевременното съдействие.Борисов оценява високо усилията на китайското правителство и институции, както и на непалските власти, които обезпечиха издирвателната акция по въздух и суша.Специална признателност той изразява на всички хора, участвали в спасителните екипи, въпреки крайно тежките метеорологични условия.По-рано днес премиерът сподели в профила си в социалните мрежи пост на жената до Боян Петров - Радослава Ненова. В поста си Радослава отправи трогателно послание към Боян и цялата операция по издирването му.Над поста на Радослава Борисов написа само \"Поклон!\".", "date": "2018.05.17", "title": "Борисов благодари на Китай и Непал за спасителната операция за Боян Петров"}
{"url": "https://news.bg/int-politics/tramp-narochi-obama-i-fbr-shpionirali-go-v-predizbornata-kampaniya.html", "text": "Президентът на САЩ Доналд Тръмп използва профила си в \"Туитър\" рано тази сутрин американско време, за да разгласи обвиненията си, че бившият американски президент Барак Обама и Федералното бюро за разследване (ФБР) са го шпионирали по време на предизборната му кампания преди президентските избори през 2016 г. Президентът разкритикува остро евентуалния шпионаж, наричайки го \"по-голям от Уотъргейт\".\"Уау, стана ясно, че ФБР на Обама е \"ШПИОНИРАЛО ПРЕДИЗБОРНАТА КАМПАНИЯ НА ТРЪМП С ВНЕДРЕН ИНФОРМАТОР\". Андрю Маккарти казва: \"Вероятно няма съмнение, че са имали най-малко един таен информатор в предизборната кампания.\" Ако е така, това е по-мащабно от Уотъргейт!\", написа Тръмп.Междувременно по-рано американският държавен глава също така обърна внимание на въпроса за тайния сговор с Русия, като подчерта, че обвиненията срещу него по този въпрос не са нищо повече от \"най-големия лов на вещици в американската история\".\"Поздравления Америка, сега сме във втората година от най-големия лов на вещици в американската история... а все още няма таен сговор или възпрепятстване на правосъдието. Единственият сговор беше този, който направиха демократите, които не успяха да спечелят изборите, въпреки че изразходваха много повече пари!\".Аферата \"Уотъргейт\" е свързана с незаконни действия на Републиканската партия по време на предизборната президентска кампания през 1972 г..Тогава обществено достояние става фактът, че представители на щаба на кандидата за президент и действащ към същия период президент на САЩ Ричард Никсън се опитват да монтират подслушвателно устройство в щабквартирата на Демократическата партия в хотел \"Уотъргейт\" във Вашингтон.Конгресът на САЩ открива процедура по импийчмънт на избрания за втори мандат президент Ричард Никсън във връзка с тази афера. Той не успява да докаже убедително, че няма общо с аферата, и подава оставка като президент (август 1974), което е прецедент в американската политическа история.", "date": "2018.05.17", "title": "Тръмп нарочи Обама и ФБР, шпионирали го в предизборната кампания"}
{"url": "https://news.bg/world/merkel-izklyuchi-2025-g-za-razshiryavane-na-es.html", "text": "Канцлерът на Германия Ангела Меркел обяви в София, че не иска ЕС да посочва конкретна дата за присъединяване на нови страни членки, докато не бъдат изпълнени условията за разширяване на Общността.След срещата на върха ЕС-Западните Балкани Меркел даде брифинг в НДК.Запитана за позицията на председателя на Европейската комисия Жан-Клод Юнкер от по-рано тази година, че 2025 г. е възможна дата за присъединяване на Сърбия и Черна гора към ЕС, Меркел отговори: \"Не вярвам на такава целева дата\".Става въпрос за изпълнение на условията, поясни тя и добави, че конкретно е необходим напредък в областта на върховенството на закона, борбата с корупцията и разрешаването на граничните спорове.Тя припомни граничния спор между Словения и Хърватия и изтъкна: \"Не искаме това да се повтори\". Канцлерът обаче спомена позитивното гранично споразумение между Косово и Черна гора.", "date": "2018.05.17", "title": "Меркел изключи 2025 г. за разширяване на ЕС"}
{"url": "https://news.bg/crime/otlozhiha-zasedanieto-za-predsrochnoto-osvobozhdavane-na-dzhok-polfriyman.html", "text": "Съдебното заседание по искането на Джок Полфрийман за условно предсрочно освобождаване е отложено за утре. Причина е молба от защитника му, в която той настоява да му бъде дадено време да се запознае с материалите.Припомняме,.Тогава австралиецът влиза в конфликт с група от над 10 души, сред които Монов и Антон Захариев, който е ранен. Полфрийман твърди, че групата на Монов е повалила на земята човек от ромски произход, затова той е реагирал и се е намесил. по правата на човека в Страсбург, тъй като магистратите приемат, че е нарушена неговата свобода на изразяване.Той е председател на Българското затворническо сдружение за реабилитация, като не е наказван за нарушения в затвора и е награждаван за добро поведение.Името му влезе и в скандал, когато като председател на сдружението е номиниран в е.", "date": "2018.05.17", "title": "Отложиха заседанието за предсрочното освобождаване на Джок Полфрийман"}
{"url": "https://news.bg/politics/nyama-plan-b-za-zapadnite-balkani-otsyakoha-tusk-yunker-i-borisov.html", "text": "Срещата на върха бе успех. Това обобщи председателят на ЕС Доналд Туск на пресконференция в НДК. Прекалено много време минало от последната среща по темата в Солун.ЕС е и ще остане най-надеждният партньор на Западните Балкани, изтъкна той. Туск обобщи договореностите от днешната среща. Програмата за свързаност не е алтернатива или заместване на разширяването, каза Туск. Не виждам бъдеще за Западните Балкани извън ЕС, няма план Б, тяхното място е в нашата общност, изтъкна председателят на ЕС.Съюзът ще продължи да поддържа ядрената сделка с Иран. В същото време ЕС ще има готовност за реакция, ако интересите ни бъдат засегнати. Общността е готова за либерализирана търговия със САЩ, но и щатите ще трябва да отговорят на определени условия, коментира още Доналд Туск.Жан Клод Юнкер също посочи, че докато Иран изпълнява ядрената си програма, ЕС също ще се придържа към договорките. Американското оттегляне обаче ще има последствия върху европейските предприятия. ЕИБ ще помага на европейските фирми в Иран, разбрали са се евролидерите.Ние искаме неограничено изключение от предлаганите мерки за облагане с мита, подчерта Юнкер за търговията със САЩ. ЕС е готов заедно със САЩ да обмислят реформа в СТО. Няма да преговаряме с дамоклиев меч, който виси над главите ни, изтъкна и президентът на ЕК.Премиерът Бойко Борисов се извини на софиянци за чудовищния трафик. Ползите за страната били много повече от два дни трафик. Това е председателството на България, никой не помни имената, помни се името България, свързано с председателството, каза министър-председателят.Честно, без лицемерие и от сърце си говорели евролидерите. Два дни радости, тъги, усилия се положило за интеграцията на Западните Балкани, по думите на Борисов. Единственото спасение на ЕС е да бъдем единни, категоричен бе той. А както се изразила Ангела Меркел \"един лист да не може да мине между страните\".Доналд Туск поясни, че не вижда проблеми за интеграция на Западните Балкани, но поясни, че проблемите в региона на глава от население са повече от Франция и Германия взети заедно. Затова не трябва да се дават нереалистични обещания. Но ЕС бил готов да прегърне идеята за присъединяване на Западните Балкани.Не е страшно да имаш непредсказуем враг, страшно е когато имаш непредсказуем партньор, коментира Туск темата за отношенията САЩ - Иран. Непредсказуемостта е последното, от което имаме нужда, отсече председателят на ЕС. Общността ще да си сътрудничи с американската администрация. Но за тази цел имаме нужда от по-малко капризи, смята Доналд Туск и настоя за повече предвидимост от американската страна. Иран ни е нужен като надежден партньор, смята той. Едновременно с това САЩ също остават най-близкия партньор на ЕС.Подписано бе и споразумение за газова връзка между България и Сърбия. Подписани бяха и редица други стратегически документи- между Сърбия и ЕИБ. Подписан бе и документ за цифровото развитие на Западните Балкани.", "date": "2018.05.17", "title": "Няма план Б за Западните Балкани, отсякоха Туск, Юнкер и Борисов"}
{"url": "https://news.bg/world/kosovo-ochakva-sporazumenie-sas-sarbiya-do-6-9-mesetsa.html", "text": "Президентът на Косово Хашим Тачи заяви в София, че може да бъде сключено споразумение с Белград в рамките на 6-9 месеца, информира B92.Той подчерта, че е готов да продължи диалогът със Сърбия.Тачи се срещна със сръбския президент Александър Вучич в присъствието на германския канцлер Ангела Меркел, френския президент Еманюел Макрон и българския премиер Бойко Борисов.В началото на срещата на върха ЕС-Западните Балкани Тачи призова за равноправно отношение към Косово и визова либерализация.", "date": "2018.05.17", "title": "Косово очаква споразумение със Сърбия до 6-9 месеца "}
{"url": "https://news.bg/society/hlyabat-v-balgariya-e-s-dobro-kachestvo-ustanovi-babh.html", "text": "Българската агенция по безопасност на храните (БАБХ) извърши проверки на производствени предприятия, търговски обекти, фурни и работилници, които произвеждат или предлагат на място хляб. В хода на проверката на БАБХ не са установени нарушения. Резултатите сочат, че българският хляб е качествен и без неразрешени добавки.Проверката на БАБХ е осъществена във връзка с писмо, постъпило в агенцията от Върховната административна прокуратура. Писмото било във връзка с медийни материали.Основният акцент в хода на проверката е имала за цел да установи съответствието на предлагания на пазара хляб с изискванията на действащото законодателство, отнасящо се за храните.При проверката е инспектирано дали обектите имат необходимата регистрация по Закона за храните, както и дали притежават технологичните документации за произвежданите видове хляб и хлебни изделия и други.При инспекциите е възложено и да се извършва органолептична оценка на произведените видове хляб, включваща степен на изпичане на кората и вътрешността на хляба, състояние на средината - шупливост и еластичност, цвят, вкус и мирис на продукта, както и за наличие на несвойствени примеси и чужди тела.Проверени са общо 1 084 обекта. Производствени предприятия, хлебозаводи и цехове (462 броя), фурни за хляб и работилници, предлагащи на място хляб (426 броя), супермаркети, произвеждащи хляб и хлебни изделия (196 броя).Издадени са общо 67 предписания за отстраняване на несъответствия. Съставени са и 5 акта за установяване на административни нарушения.При извършването на проверките контролните органи са констатирали, че всички обекти са регистрирани по реда на чл.12 от Закона за храните, с изключение на един обект, за което е издаден акт за установяване на административно нарушение. Издадени са също 2 акта за установяване на административни нарушения, за констатирано наличие на използвани суровини с изтекъл срок на трайност, както и 2 акта за предлаган пакетиран хляб без етикети със задължителната информация.Анализът за резултатите от извършените проверки сочи, че в произвежданите видове хляб и хлебни изделия се влагат традиционните пшенични брашна - бяло (тип 500), \"Добруджа\" (тип 750), типово (тип 1150) и пълнозърнесто (тип 1850), царевично брашно, както и брашна от други зърнени култури - лимец, ръж, и други.Всички използвани брашна са с български произход, доставени от мелничните предприятия в страната, които също са регистрирани по реда на Закона за храните.Констатирано е, че в състава на част от брашната се съдържат ензимни комплекси и агент за обработка на брашна - аскорбинова киселина, които са разрешени за използване в тази категория храни, влагат се с технологична цел като подобряват хлебопекарните качества на брашното.Различните видове хляб и хлебни изделия са етикетирани в съответствие с изискванията на европейското и национално законодателство, на етикетите са обявени всички използвани съставки, включително и добавките в храните - набухватели, антиоксиданти, киселинни регулатори и консерванти, съгласно Регламент (ЕО) № 1333/2008 г. относно добавките в храните.При извършването на проверките в страната не са установени случаи на произвеждан хляб с неразрешени съставки и добавки, както и предлагане на хляб с неустановен произход. Не са констатирани отклонения в качествените показатели и критериите за безопасност при лабораторните изпитвания и органолептичните оценки на различните видове хляб.По-голямата част от издадените предписания се отнасят за констатирани несъответствия на хигиенните изисквания в производствените обекти, както и за пропуски в етикетирането на предлагания хляб - не са ясно откроени алергените в състава, непълна информация при предлагане на непредварително опакованите хлябове и други.Предстоят извършване на последващи проверки във връзка с изпълнение на предписанията.", "date": "2018.05.17", "title": "Хлябът в България е с добро качество, установи БАБХ"}
{"url": "https://news.bg/int-politics/polsha-arestuva-i-ekspulsira-rusnatsi-zaradi-hibridni-deynosti.html", "text": "Властите в Полша са арестували руски гражданин и са наложили забрана на четирима други да влизат в Полша в продължение на 5 години по обвинения в \"информационна война\", съобщава \"Асошиейтед прес\".Полските власти изтъкват, че руснаците са се опитали да подклаждат омраза между поляците и украинците, както и да поставят под съмнение полските възгледи за историята, подменяйки ги с руския разказ за тях.Действията на Полша идват на фона на нарастващите опасения, че Русия се стреми да дестабилизира Полша и да изостри напрежението между Полша и Украйна, което ще остави Украйна изолирана. Русия нахлу в Източна Украйна и окупира Крим през 2014 година.От контраразузнаването на Полша, което разследва шпионаж и тероризъм, уточниха, че са арестували рускиня, идентифицирана само като Екатерина С., като тя ще бъде изгонена.Полското контраразузнаване обвини руснаците, че са замесени в \"хибридни\" дейности, термин, използван за описване на невоенни, но подривни тактики, които Русия е подозирана, че използва, за да преследва интересите си.", "date": "2018.05.17", "title": "Полша арестува и експулсира руснаци заради \"хибридни\" дейности "}
{"url": "https://news.bg/energy/balgariya-i-sarbiya-potvardiha-me-izgrazhdat-mezhdusistemna-gazova-vrazka-do-2022-g.html", "text": "България и Сърбия обявяват неотменимия си ангажимент за изграждане на междусистемна газова връзка, така че тя да бъде въведена в експлоатация най-късно до м. май 2022 г.В рамките на срещата на високо равнище ЕС - Западни Балкани, която се провежда в София, двете страни подписаха съвместна декларация относно изграждането на газовия интерконектор. С декларацията двете страни се ангажират да създадат съвместна работна група, която да контролира всеки етап от проекта и в рамките на която да бъдат обсъждани и решавани евентуално възникнали въпроси.Българската страна декларира също намерението си да определи, със съгласието на Европейската комисия, националния преносен оператор \"Булгартрансгаз\" за организатор на проекта и оператор на бъдещия газопровод на българска територия.Подписването на декларацията е поредна стъпка към реализацията на проекта за междусистемна газова връзка България-Сърбия изцяло в унисон с приоритетите на българското правителство в енергийната област, свързани със сигурност и диверсифисация на енергийните доставки.Напредъкът по изграждането на интерконектора, материализиран в подписната днес декларация, илюстрира и изпълнението на основните приоритети на българското председателство на Съвета на ЕС, а именно - енергийната свързаност на ЕС и страните от Западните Балкани.Документът е подписан от министъра на енергетиката Теменужка Петкова и министъра на енергетиката и минното дело на западната ни съседка Александър Антич, в присъствието на председателя на ЕК Жан Клод Юнкер, председателя на Европейския съвет Доналд Туск, президента на Сърбия Александър Вучич и министър-председателя Бойко Борисов.", "date": "2018.05.17", "title": "България и Сърбия потвърдиха, ме изграждат междусистемна газова връзка до 2022 г."}
{"url": "https://news.bg/politics/3-mln-balgari-harchat-500-mln-lv-godishno-za-igri-na-kasmeta.html", "text": "Все повече деца и родители в страната ни стават зависими от хазартните игри. Хазарт в България играят около 3 милиона души. Около 300 хиляди от тях играят редовно, макар че 86% от хората никога не са печелили нещо. В страната има много случаи, в които цели семейства губят домовете си и децата страдат най-много от това. Все по-често наблюдават деца, които купуват лотарийни билети.Това пишат в отворена позиция до омбудсмана на републиката Мая Манолова, министъра на финансите Владислав Горанов, спортния министър Красен Кралев, държавната комисия по хазарт и Държавната агенция за закрила на детето от Национална мрежа за децата. Авторите се позовават на изследване на агенция \"Галъп\"Разходите за хазарт варират между 15 и 43 лева на човек на месец. Общите разходи са близо половин милиард лева годишно за игри на късмета. Най-голяма печалба е регистрирана от продажбата на билети за бърза печалба.Повод за писмото са промените в Закона за хазарта, внесени на 11 май 2018 г. от депутата от ОП Христиан Митев и група народни представители.От Националната мрежа са притеснени от предложението за отпадането на изричната забрана за пряка и непряка реклама, насочена към малолетните и непълнолетните.Те припомнят, че през месец март 2018 година по повод реклама на игри на късмета с участието на българските гимнастички от националния отбор по художествена гимнастика са настояли с писмо до Народното събрание за отворена и публична дискусия по темата.Напомняме, че Етичната комисия на Националния съвет за саморегулация оцени рекламата като недопустима от гледна точка на етиката и духа на закона. Комисията по хазарта постанови налагане на максимални глоби на телевизиите, излъчвали рекламата. Основен довод при вземането на тези решения беше фактът, че хазартната зависимост е международно признато болестно състояние, описано в МКБ-10. Рекламите на хазарт създават допълнителен риск, припомнят от Националната мрежа за децата.От неправителствената организация предлагат дискусията да обхване не само рекламата на хазартни и лотарийни игри, но и други аспекти на регулациите на хазарта, които оказват негативно влияние в обществото.Те предлагат в дискусията да влязат и данъчните облекчения за хазарт, които позволяват бързото и агресивно разрастване на хазартни игри в България.За близо десет години приходите от хазартни игри в България са се удвоили. Само за 2017 г. са стигнали над 3 млрд. лв. според Тихомир Безлов от Центъра за изследване на демокрацията, който цитира данни от системата Amadeus на Moody's.Платените данъци за 2016 г. са само 177 млн. лв., или под 0.6% от печалбата. Най-голяма печалба се регистрира от игрите с изтриване на билети. Според данните, най-печеливши са компаниите на Васил Божков, които организират и игрите с търкане на билетчета.За 2017 г. \"Ню геймс\" АД и \"Национална лотария\" АД са обявили оборот от 88.5 млн. евро и 15.3 млн. евро, а общият оборот от най-големите хазартни компании на бизнесмена достига 296 млн. евро.След данъчното облагане печалбата е около 76 млн. евро. За сравнение според данните на Amadeus фирмите на Озкан и Саневиан имат оборот от 167 млн. евро и 69 млн. евро, а след данъците печалбата им достига 3.1 млн. евро и 5.8 млн. евро.Безлов прави и аналогия с тютюневия бизнес, като посочва, че \"Ако през 2017 г. пазарът на тютюневи изделия е оценен на 3.5 млрд. лв., то платените акцизи и ДДС са за близо 3 млрд. лв. При огромните печалби в хазарта платените данъци за 2016 г. са 177 млн. лв.\"От Националната мрежа на децата съпоставят приходите от хазартни игри и социалните отчисления. Годишните вноски за социално отговорно поведение на хазартния бизнес са изключително ниски. Организаторите на онлайн залагания внасят най-високата сума - 50 000 лв.; казината - 10 000 лева; а организаторите на лотарийни игри, които са с огромен оборот и печалби, дължат само 5 000 лв.Събраните пари от тези вноски по идея трябва да бъдат насочени към проекти в подкрепа на млади хора, деца и семейства, припомнят от неправителствената организация.Те предлагат да бъде създадена работна група в Министерство на младежта и спорта. В нея ще се разглеждат проектите и процедурите за разпределяне на отчисленията от хазарт за младежки програми.От националната мрежа предлагат на Държавната комисия по хазарта да се вмени задължението да издава мнения и становища, касаещи етичните правила при хазартните и лотарийни дейности. Да има особено внимание към непълнолетните и малолетните, както и до практиките, водещи до пристрастяване към хазарт.Неправителствената организация иска пълна забрана или поне ограничаване на рекламата на лотарийни и хазартни игри, които влияят в най-голяма степен на децата, младите хора, бедното население и водят до пристрастяване към хазарт. Според изследване на Галъп, 69% от анкетираните смятат, че рекламите на хазартни игри трябва да бъдат забранени.\"Когато хазартът се превръща в основна мечта на нацията, това е проблем и този проблем трябва да бъде разрешен, въпреки печалбите и приходите, които генерирате. Този проблем трябва да намери своето решение, защото никой няма право да увеличава човешкото страдание и защото има хора, които залагат последните си два лева или дома си с празна надежда, която шумно се рекламира\", се казва в откритото писмо.Авторите на писмото припомнят, че Национална мрежа за децата обединява над 150 организации в България.", "date": "2018.05.17", "title": "3 млн. българи харчат 500 млн. лв. годишно за игри на късмета"}
{"url": "https://news.bg/world/es-otdelya-eur190-mln-za-transportna-svarzanost-na-zapadnite-balkani.html", "text": "Представиха четвъртия пакет за транспортна свързаност в Югоизточна Европа на срещата на върха ЕС-Западните Балкани в София. ЕС ще отпусне повече от 190 милиона евро за 11 инфраструктурни проекта.Това става ясно от информацията на сайта на Western Balkans Investment Framework.Общият ангажимент на ЕС в тази инициатива е 70% от обещаните 1 милиард евро през 2014 г., докато общо инвестициите достигнаха 2,4 милиарда евро.Пълният пакет можете да разгледате", "date": "2018.05.17", "title": "ЕС отделя €190 млн. за транспортна свързаност на Западните Балкани"}
{"url": "https://news.bg/world/v-sofiya-liderite-na-sarbiya-i-kosovo-se-saglasiha-da-rabotyat-za-normalizatsiya.html", "text": "Президентът на Косово Хашим Тачи и държавният глава на Сърбия Александър Вучич проведоха среща в София в присъствието на шефа на ЕС за външната политика Федерика Могерини, съобщава IBNA.Разговорите са проведени в кулоарите на срещата на върха ЕС-Западните Балкани в българската столица.В съобщение на пресофиса на Могерини се казва, че \"\".Междувременно Тачи заяви, че \"ние се съгласихме финалната фаза от диалога за нормализиране на отношенията между Косово и Сърбия да започне в близко бъдеще с помощта на ЕС, САЩ и други ключови играчи\".Той добави, че този нов импулс изисква участието на всички политически сили, гражданското общество и медиите в Косово, защото в крайна сметка процесът ще доведе до признаване на Косово от Сърбия и присъединяване на Косово към НАТО.Сръбският президент каза от своя страна, че е \"разменил няколко любезни думи\" с президента на Косово, докато Могерини обяви, че Сърбия винаги е готова да продължи разговорите с Косово, ако Прищина е склонна да направи компромис.В същото време преди да започне срещата на върха албанският премиер Еди Рама прегърна Вучич.Междувременно Тачи се срещна с гръцкия премиер Алексис Ципрас. По време на разговорите двамата обсъдиха двустранното сътрудничество, включително икономическите и търговските връзки, информира Gazeta Express.Тачи е поискал от Ципрас да подкрепи визова либерализация за Косово и стремежите на балканската страна да се присъедини към ЕС. Той също така иска от Атина да подкрепи членството на Косово в международни организации.", "date": "2018.05.17", "title": "В София лидерите на Сърбия и Косово се съгласиха да работят за нормализация"}
{"url": "https://news.bg/int-politics/nevizhdan-ot-30-godini-v-sasht-spad-na-razhdaemostta.html", "text": "Раждаемостта в САЩ е спаднала до най-ниското си равнище от 30 години, което бележи културна промяна, тъй като жените забавят раждането на деца и майчинството, посочват експерти, цитирани от американските медии.Около 3,85 млн. бебета са се родили в САЩ през 2017 г., най-малко от 1987 г. насам, след като ражданията сред жените в тийнейджърските им и в 20-те им години са намалели.Спаднали са както раждаемостта, така и плодовитостта.Намаляването на раждаемостта е обичайна тенденция в по-развитите страни.Раждаемостта в САЩ е по-ниска от тази във Великобритания, но САЩ все пак имат по-висока раждаемост от много други страни.Въпреки че ражданията са намалели сред по-младите жени в САЩ през миналата година, те са се увеличили при жените на възраст между 40 и 44 години.Нивото на плодовитостта е спаднало до 1,76 раждания на жена - най-ниското от 1978 г., се уточнява в доклад на Националния център за здравна статистика.Дона Стробино от университета \"Джонс Хопкинс\" коментира, че тази промяна е настъпила, защото масово жените избират да отложат майчинството в полза на работата и кариерата.\"Жените стават все по-образовани, те са част от работната сила, те преследват кариерата си. И в отсъствието на политики, които действително помагат на жените, вероятно ще продължим да сме свидетели на това отлагане\", изтъква Стробино.САЩ е единствената развита страна в света, която не осигурява някакъв вид платен отпуск за родители, включително майки, на новородени.Други възможни обяснения могат да включват променящи се обществени очаквания, увеличен достъп до контрацепция, ограничено осигуряване на родителски отпуск от работа и повишени очаквания за романтична любов.", "date": "2018.05.17", "title": "Невиждан от 30 години в САЩ спад на раждаемостта"}
{"url": "https://news.bg/politics/cherna-gora-i-sarbiya-vlizat-parvi-ot-zapadnite-balkani-v-es-predvizhda-diplomat.html", "text": "Доверието в Европейския съюз ще нарасне. Това заяви бившият ни посланик в Скопие Ангел Димитров пред Нова телевизия малко преди началото на срещата на върха на лидерите на ЕС в София във формат ЕС - Западни Балкани.\"Ако програмата, която ще бъде изготвена на срещата на върха в София, бъде спазена, страните от Западните Балкани ще направят солидна крачка напред към икономическото си развитие. Това ще спомогне и за европейската им интеграция\", заяви Димитров.Най-вероятно първа в Общността ще бъде приета Черна гора, а след това - и Сърбия, предполага българският дипломат.Бившият ни посланик в Тирана Боби Бобев коментира, че Косово и Босна са на опашката.", "date": "2018.05.17", "title": "Черна гора и Сърбия влизат първи от Западните Балкани в ЕС, предвижда дипломат"}
{"url": "https://news.bg/crime/germaniya-iska-ekstradatsiya-na-balgarin-prebil-zhena-v-shtadtalendorf.html", "text": "Окръжната прокуратура в Търговище внесе искане за вземане мярка за неотклонение \"Задържане под стража\" в Търговищкия окръжен съд спрямо Биржан Я, пребил жена си в Германия.Мъжът се издирва с европейска заповед за арест, издадена от прокуратурата към Районния съд в град Марбург. Българинът се издирва като лице за арест с цел предаване или екстрадиране.На 5 март тази година Биржан се заканил с убийство на жена в град Щадталендорф. Нанесъл й побой, при който пострадалата получила големи хематоми в областта на двете очи и разкъсна рана на челото и я затворил. Престъпленията се преследват и от българския Наказателен кодекс, а по Наказателния кодекс на ФРГ деянията на Биржан се наказват с лишаване от свобода до 5 години.Според Окръжната прокуратура в Търговище, която задържа за срок до 72 часа издирвания мъж, има реална опасност той да се укрие. Веднага след извършване на престъпленията в Щадталендорф той напуска Германия.Предстои искането на Окръжната прокуратура в Търговище да бъде разгледано в Търговищкия окръжен съд.", "date": "2018.05.17", "title": "Германия иска екстрадация на българин, пребил жена в Щадталендорф"}
{"url": "https://news.bg/world/kremal-vazmuten-ot-urodlivata-zhurnalistika-v-sasht-zovyashta-za-bombardirane-na-krimskiya-most.html", "text": "Говорителят на Кремъл Дмитрий Песков коментира статия на Washington Examiner, с която се призовава да се бомбардира новооткритият Кримски мост, информират руски медии.На 15 май сайтът публикува коментарна статия със заглавие \"Украйна трябва да взриви Кримския мост на Путин\".Според Песков става въпрос за \"уродлива проява на некачествена журналистика\", на която е длъжно американските власти да обърнат внимание.Това може, естествено, да се оцени като безумие. Длъжен съм да заявя, че това просто е уродлива проява на некачествена журналистика, каза той и призова американските власти да реагират.По-рано посолството на Русия в САЩ коментира публикацията, отбелязвайки, че свободата на словото не може да служи за оправдаване на призиви за терористичен акт или избиване на хора.", "date": "2018.05.17", "title": "Кремъл възмутен от „уродливата журналистика” в САЩ, зовяща за бомбардиране на Кримския мост"}
{"url": "https://news.bg/world/vlak-v-yaponiya-potegli-25-sekundi-po-rano-naistina-neizvinimo.html", "text": "Японска железопътна компания се извини, след като влак тръгнал от гара 25 секунди по-рано, което е втори такъв случай за последните няколко месеца, съобщават японските медии.От компанията посочиха, че \"голямото неудобство, което причинихме на нашите клиенти, е наистина неизвинимо\".Припомня се, че през ноември миналата година влак е тръгнал 20 секунди по-рано.Както може да се очаква, историята беше хит най-вече в социалните мрежи.Според японските медии кондукторът на влака помислил, че влакът му е трябвало да потегли от гара Нотогава в 7:11 часа вместо в 7:12 часа, както е било по график.След затварянето на вратите една минута по-рано той осъзнал грешката си и все още е можел да избегне задаващата се неудобна ситуация.Но тъй като не могъл да види пътници, чакащи на перона, той решил да продължи и да тръгне по-рано, излизайки от гарата 25 секунди по-рано от разписанието.Японските влакове имат репутация на изключително точни, а се оказало, че наистина е имало хора, които са се надявали да се качат на въпросния влак.След като не могли да се качат, те се оплакали на влаковата компания и скоро след това тя се извинила официално.", "date": "2018.05.17", "title": "Влак в Япония потегли 25 секунди по-рано - наистина неизвинимо!"}
{"url": "https://news.bg/crime/v-blagoevgrad-sadyat-82-godishen-ubil-sina-si-v-selo-mendovo.html", "text": "Окръжна прокуратура - Благоевград е внесла обвинителен акт срещу 82-годишния И.С. от с. Мендово, убил на сина си.Обвиняемият живеел с жена си в с. Мендово. Семейството обитавало двуетажна къща, а вторият етаж се ползвал от сина им - Р.С. Поради ежедневна употреба на алкохол от страна на сина, отношенията с родителите му били влошени. От 2008 г. до 2015 г. синът многократно е настаняван и лекуван в психиатрично заведение с диагноза поведенчески разстройства, вследствие на употреба на алкохол.Тъй като не работел, непрекъснато искал пари от възрастните си родители. Постоянно тормозел психически и физически майка си и баща си, а когато те му отказвали финансова подкрепа, им нанасял побой. Често, след като били малтретирани от сина си, двамата отивали в дома на дъщеря си в с. Първомай, а обвиняемият С. нощувал и в сламена колиба, която се намирала в близост до селото. За агресивното поведение на Р.С. възрастните родители подавали жалби до полицията и до кмета на с. Мендово.Около 21 ч. на 15 юли 2016 г. мъжът отишъл при родителите си, за да търси пари. След като му било отказано, той заплашил да ги набие с дървен кол. Бащата му дал два лева и той излязъл от къщата, за да си купи алкохол. След това обвиняемият И.С. се отправил към колибата си, за да пренощува там. Няколко часа по-късно при него дошъл синът му, който бил пиян и отново поискал пари.След първоначалния отказ агресивният мъж взел един кол и го заплашил с побой. Обвиняемият пак му дал два лева, след което синът му се върнал в кръчмата. По-късно вечерта Р.С. се прибрал в дома си пиян и легнал да спи в стаята на втория етаж.След полунощ възрастният мъж също се прибрал в къщата. Взел брадва и около 2 ч. през нощта се качил в стаята, където спял синът му. Обвиняемият С. му нанесъл два удара - в областта на шията и по главата, след което бързо напуснал дома си. Скрил брадвата в слама до колибата.Около 7 ч. сутринта, когато съпругата му се събудила, той й казал, че синът им \"вече няма да пие ракия\". След това отишъл до дома на кмета и му разказал за случилото се. Последният го придружил до къщата му, видял окървавеното тяло на пострадалия на втория етаж и се обадил на телефонен номер 112.От заключението на съдебно-медицинската експертиза се установява, че смъртта на Р.С. се дължи на обширно, напречно разположено през горната част на шията, порезно-посечно нараняване.Според вещите лица, към инкриминирания период, бащата е усещал силен страх, раздразнение, безизходица, витална застрашеност, депресия. Те посочват, че той може да дава обяснения и да участва в качеството на обвиняем в наказателното производство.Предстои делото да продължи в съда.", "date": "2018.05.17", "title": "В Благоевград съдят 82-годишен, убил сина си в село Мендово"}
{"url": "https://news.bg/society/pohod-ot-knyazhevo-do-kopitoto-v-pamet-na-boyan-petrov.html", "text": "Приятели на алпиниста Боян Петров организират поход в него памет тази неделя, 20 май.Сборната точка е в квартал \"Княжево\". Приятелите на българския алпинист се събират в 9 часа.Походът ще бъде до местността \"Копитото\" на Витоша, съобщи БНТ.Припомняме, вчера спасителната операция по издирването на изчезналия в Хималаите български алпинист беше прекратена. При действията на спасителите, които продължиха 11 дни, не бяха открити следи от Боян на върха Шиша Пангма.Боян Петров ще остане завинаги в Хималаите, пише bTV.По-рано днес премиерът Бойко Борисов сподели в профила си в социалните мрежи пост на жената до Боян Петров - Радослава Ненова. В поста си Радослава отправи трогателно послание към Боян и цялата операция по издирването му.Над поста на Радослава Борисов написа само \"Поклон!\".В периода от 2009 до 2017 година Петров покори десeт осемхилядника - Гашербрум-1 (8068),  (8586), Броуд пик (8047),  (8611), Манаслу (8163),  (8091),  (8463), Нанга Парбат (8126), Гашербрум-2 (8035) и (8172).Алпинистът целеше да стане първият българин, покорил всичките 14 върха над 8 000 метра в света. До заветната цел на Боян оставаха само още четири осемхилядника, между които и най-високият връх в света - връх Еверест. По план Боян трябваше да тръгне към най-високата точка на света, след като изкачи връх Шиша Пангма. ", "date": "2018.05.17", "title": "Поход от \"Княжево\" до \"Копитото\" в памет на Боян Петров"}
{"url": "https://news.bg/world/es-i-zapadnite-balkani-dogovoriha-evropeyskata-perspektiva-no-ne-i-realno-chlenstvo.html", "text": "Лидерите на ЕС отново се ангажираха да сплотят държавите от Западните Балкани и да ги доближат до съюза, но не говорят за членство, а само за \"европейска перспектива\".Това става ясно от , приета след проведената в българската столица среща на върха ЕС-Западните Балкани, която е първата в този формат за последните 15 г.Но декларацията намеква за засилване на влиянието на ЕС на Балканите на фона на апетитите на Китай и Русия. В декларацията се отбелязва, че ръководителите на ЕС и държавите членки споделят ангажимента на Западните Балкани към \"европейските ценности и принципи, както и с визията за силна, стабилна и обединена Европа, основана на нашите исторически, културни и географски връзки и взаимни интереси в областта на политиката, сигурността и икономиката\".Брюксел отново потвърждава \"недвусмислената си подкрепа за европейската перспектива на Западните Балкани\".\"Въз основа на постигнатия досега напредък партньорите от Западните Балкани отново потвърждават ангажираността си с европейската перспектива като свой категоричен стратегически избор и с активизирането на своите усилия и взаимна подкрепа. Надеждността на тези усилия зависи от ясното информиране на обществеността\", се казва в декларацията.Преди дни дипломати съобщиха, че в текста няма да се споменава \"държавите\" от Западните Балкани, а \"партньорите\" заради позицията на Испания за Косово. Премиерът на Испания Мариано Рахой не присъства на срещата, тъй като отказва да стои на една маса с косовски политици. Испания е сред пет държави от ЕС, които не признават Косово за независима държава. Европейският съюз се ангажира да засили помощта за Западните Балкани за постигане на съществен напредък в областта на принципите на правовата държава и на социално-икономическите реформи.\"ЕС приветства ангажираността на партньорите от Западните Балкани с върховенството на демокрацията и принципите на правовата държава, по-специално борбата с корупцията и организираната престъпност, доброто управление и зачитането на правата на човека и правата на лицата, принадлежащи към малцинства\", пише в документа.Брюксел поощрява партньорите от Западните Балкани да продължават да укрепват \"добросъседските отношения, регионалната стабилност и взаимното сътрудничество\" за постигане на помирение.Общността също така се ангажира значително да повиши свързаността във всичките ѝ измерения: в областта на транспорта и енергетиката, цифровата и икономическата сфера, както и между хората.Като приоритети в отношенията между ЕС и държавите от Западните Балкани се посочват цифровата икономика, борбата с климатичните промени, енергийната сигурност чрез диверсифициране на източниците и маршрутите, специални възможности за младите хора и други.Акцентирано е и на сигурността.\"\", се отбелязва в декларацията.\"За борбата с тероризма и екстремизма, включително финансирането, радикализацията и връщането на чуждестранните бойци терористи, е нужно засилено сътрудничество помежду ни\", се казва още в декларацията.Държавите членки на ЕС подчертават важността балканските партньори да се борят с корупцията и организираната престъпност.\"С дезинформацията и други хибридни дейности ще се борим съвместно чрез по-голямо сътрудничество в областта на устойчивостта, киберсигурността и стратегическата комуникация\", ангажират се още подписалите се под декларацията държави.Очаква се Хърватия да бъде домакин на среща на върха между ЕС и Западните Балкани по време на председателството си през 2020 г.Според експерти преговорите в София приключиха без конкретно предложение към Западните Балкани 15 г. след срещата на високо равнище в Солун.Вероятният компромис между Македония и Гърция за името се подчертава като единствената връхна точка на форума.", "date": "2018.05.17", "title": "ЕС и Западните Балкани договориха европейската перспектива, но не и реално членство"}
{"url": "https://news.bg/int-politics/ek-sadi-nyakolko-strani-chlenki-za-kachestvoto-na-vazduha.html", "text": "Европейската комисия съди Франция, Германия, Унгария, Италия, Румъния и Великобритания в Европейския съд, заради неспазването на ограниченията за качество на въздуха.Този ход е във връзка със срещата на върха през януари, в която Комисията заяви, че ще стане трудно за държавите-членки, които все още са в нарушение на целите, въведени през 2005 и 2010 г.\"Решението за предаване на държави-членки на Европейски съд беше взето от името на европейците. Казахме, че тази Комисия защитава. Решението ни се основава на това твърдение. Днес държавите-членки, които ще бъдат съдени, получиха достатъчно \"последни шансове\" през последното десетилетие, за да подобрят ситуацията. Моето убеждение е, че днешното решение ще доведе до подобрения за гражданите в много по-кратки срокове. Но само съдебните действия няма да разрешат проблема. Ето защо ние очертаваме практическа помощ, която Комисията може да предостави на националните органи за насърчаване за по-чист въздух за европейските градове\", обясни еврокомисар Кармену Вела.Франция, Германия и Великобритания ще бъдат изправени пред съда заради неспазването на ограниченията за азотен диоксид (NO2), а Унгария, Италия и Румъния не са изпълнили изискванията и стандартите за нивото на праховите частици.\"Комисията заключи, че в случая с шестте държави-членки, предложените допълнителни мерки не са достатъчни и не са спазени стандартите за качество на въздуха възможно най-скоро\", допълни Вела.Испания, Словакия и Чехия избягват съдебна процедура, тъй като са обещали мерки, които им позволяват да се съобразят с правилата на ЕС за качество на въздуха, коментира Вела.В Европейския съюз качеството на въздуха като цяло се подобрява през последните десетилетия, често благодарение на съвместните усилия на ЕС и националните, регионалните и местните власти. И все пак качеството на живот на много граждани на ЕС остава неприемливо. Замърсяването на въздуха причинява директно както хронични, така и сериозни заболявания като астма, сърдечно-съдови проблеми и рак на белите дробове.", "date": "2018.05.17", "title": "ЕК съди няколко страни членки за качеството на въздуха"}
{"url": "https://news.bg/regions/nov-protest-na-sluzhitelite-v-ekarisazha-v-shumen.html", "text": "Служителите на екарисажа в Шумен излязоха на пореден протест, съобщи bTV.Поредният протест на служителите в шуменския екарисаж, който е най-големият в страната, е заради това, че дейността на дружеството е спряна заради заповеди на Дирекцията по безопасност на храните в областния град.Заповедите на БАБХ-Шумен са обжалвани пред Административния съд в града. Въпреки това от дружеството са категорични, че спирането на дейността на екарисажа е неоснователно и тенденциозно.Протестиращите отправиха апел към областния управител на Шумен за съдействие.Управителят на обекта д-р Мирослав Александров заяви, че служители просто искат да се върнат на работните си места. \"Твърдим, че предприятието ни е перфектно, твърдим, че отговаряме на всички условия - както по българско законодателство, така и по европейско, искаме да бъде съставена комисия, да дойде на място\", заяви още Александров.", "date": "2018.05.17", "title": "Нов протест на служителите в екарисажа в Шумен"}
{"url": "https://news.bg/politics/mnozinstvoto-v-sos-ne-chu-kritikite-i-shte-gori-bokluk-kray-tsentralna-gara.html", "text": "Повече от три часа и половина столичните общински съветници дискутираха точка първа от дневния ред - доклада на столичния кмет Йорданка Фандъкова за поемане на дългосрочен общински заем от 67 млн. евро за изграждане на трета фаза за оползотворяване на боклука - завод за преработка на RDF.Въпреки стратегическата тема и безкрайните дебати докладът бе приет с 36 гласа \"за\", 16 -\"против\" и 6 \"въздържал се\" от общо 58 гласували общински съветници.Преди започване на сесията на общинските съветници имаше промяна - допълнителната 6-та точка на Политическа група 5, която беше за отмяна на решението на СОС от 20 юли 2017 г., стана втора точка от дневния ред.С този доклад Група 5 искаха да се намери алтернативен вариант на завода за изгаряне по RDF технология и да се създаде експертна работна група. Тази група  да избере технология, която ще бъде иновативна, екологично чиста и одобрена от всички столичани.Този доклад (на ПГ-5) не бе приет, а след гласуването общинските съветници сложиха противогази в залата. С това те заявиха, че се разграничават от мнозинството, приело доклада на Фандъкова. \"С подписа си аз поемам отговорност за този проект - изграждането на завода за RDF, както съм правила досега\", заяви Йорданка Фандъкова още преди гласуването.В началото на сесията председателят на групата на БСП в общината Калоян Паргов поиска отлагането на първа точка, тъй като тя е от ключово значение за София. Това не беше прието.В подкрепа на доклада на Политическа група 5 се изказаха и от БСП, и от Реформаторите. Според социалистите, този проект няма да бъде икономически изгоден за столицата \"но ние като общински съветници държим да защитим интереса на нашите избиратели\", категорични бяха от БСП. Те смятат, че на столичани се дължи по-добра информационна кампания.Вчера в СОС е внесено и удостоверение за започната подписка на граждани, които също са против изграждането на завода за RDF на площадка на Топлофикация в района на Централна гара. Според общинските съветници от ГЕРБ и зам.-кмета по екология Йоана Христова, изграждането на този завод няма да замърсява въздуха на София, а напротив - ще го направи по-чист.В момента Столична община плаща 5 млн. лева на циментовите заводи за изгаряне на RDF. \"След изграждането на тази инсталация цената на топлоенергията в столицата ще бъде по-ниска с 6%\", каза зам.-кметицата Христова.\"Политическа група 5 предлага винаги програми и решения на проблемите. Надяваме се, че ще има чуваемост и решението в СОС няма да бъде взето силово, а експертно\", каза съпредседателят на Политическа група 5 инж. Симеон Славчев.В доклада на тази група са посочили мотивите като сред най-важният от тях е неинформираността на столичани. На сесията те представиха алтернативни технологии на одобрената вече през юли 2017 г. Предложените инсталации ще започнат да функционират в Ротердам и др. европейски градове. От 3-часовите дебати стана ясно, че със сигурност няма политически и обществен консенсус по проекта, което е било едно от първите условия на ЕК за финансирането на завода.Общинският съветник от БСП Альоша Даков разкри, че за да получи информация и доклада на английски е трябвало да подписва декларация за секретност в дирекцията на столична община \"Управление на отпадъците\". От неговото изказване стана ясно, че от тази инсталация за RDF ще има опасен остатъчен продукт - пепел, която трябва да бъде карана в Сопот, Русе или Германия.Марта Георгиева от Реформаторите в общината припомни, че ОВОС на проекта е все още в съда. Според Оценката за въздействие на околната среда ще има 12% по-голямо замърсяване на въздуха с фини прахови частици.180 000 т годишно от опасната пепел прави 493 тона на ден. Тя ще бъде извозвана от 2 камиона тип \"Гондоли\" от завода. Всеки камион ще изминава 24 км път за 38 минути, уточни зам.-кметицата по екология Йоана Христова.\"Няма прозрачност и докладите ги получаваме ден преди сесията. Колегата Альоша Даков потвърди това. Как очаквате софиянци да са информирани и да знаят какво се гласува днес в СОС\", заяви представителят на Политическа група 5 Венци Мицов.Гражданин е осъдил столична община за отказ за достъп до обществена информация във връзка с проекта за инсталацията, обяви общинският съветник от Реформаторите и блогър Иво Божков.", "date": "2018.05.17", "title": "Мнозинството в СОС не чу критиките и ще гори боклук край Централна гара"}
{"url": "https://news.bg/education/vhod-bezplaten-za-5-000-mladezhi-na-webit.html", "text": "Над 5 000 младежи между 16 и 23 години ще могат безплатно да се докоснат до бъдещето с инициативата на Webit и Министерство на образованието, която бе представена днес на брифинг в МОН.Инициативата - младежите ще могат да посетят фестивала безплатно. Освен това младежите ще имат възможността да видят отблизо някои от най-големите съвременни технологични изобретения като хуманоидния робот с гражданство - София, персонална летателна система Iron Man - велосипеда на бъдещето, киборг - симбиоза между човек и машина - \"бъдещите подобрени хора\" и много други.Изпълнителният председател на Фондацията Webit Пламен Русев посочи, че фестивалът ще се проведе на 27 май до 19 до 22:00 ч. в зала \"Арена Армеец\". Той покани всички деца и младежи.\"На нея децата ще видят робота София, летящия човек, бъдещия велосипед и киборги с добавени технологични възможности\", изтъкна той и покани всички деца на възраст от 16 до 23 г. да присъстват на изложението.Министърът на образованието Красимир Вълчев коментира, че с инициативата се цели да се насърчат подрастващите в областта на технологията и техниката. \"С фестивала трябва да инвестираме и да създадем повече млади таланти и мечтатели, които да се занимават с бъдещите технологии\", коментира Вълчев.", "date": "2018.05.17", "title": "Вход безплатен за 5 000 младежи на Webit"}
{"url": "https://news.bg/politics/tayani-es-investira-10-mlrd-evro-v-infrastruktura-na-zapadnite-balkani.html", "text": "\"Аз съм много щастлив и искам да благодаря на българския министър - председател г-н Борисов, за това събитие\". Това посочи председателят на европейския парламент Антонио Таяни по повод срещата между лидерите на ЕС и тези на държавите от Западните балкани.Стабилността на Балканите е стабилността на Европейския съюз, категоричен бе той.Таяни акцентира на три основни точки, по които трябва да се работи и са с особено значение за ЕС.На първо място той посочи нелегалната миграция и отбеляза, че в разговорите с Турция е постигнат сериозен прогрес относно този въпрос.Като втора основна точка Таяни изтъкна ангажираността на всички държави срещу тероризма.Трети и най-важен акцент по думите на председателят на европарламента е прогресът на Западните Балкани.ЕС ще инвестира 10 млрд. евро в инфраструктура и дигитални мрежи, посочи той. Таяни заяви, че категорично подкрепя работата на Мария Габриел в тази посока.Той е провел среща и със сръбския президент Вучич, стана ясно от думите му.Най-добрите прогнози за държавите от Западните Балкани имат Сърбия и Черна гора. Той е оптимист, че те могат да влязат в съюза до края на периода - 2025 г.Всички държави от Западните Балкани са Европа, но ако тези държави искат да станат пълноправни членки на ЕС, трябва да уважават нашите правила.Подкрепяме трансперантността, демокрацията, свободата на преса, срещу корупцията сме. Това трябва да е ясно навсякъде, категоричен е Таяни.", "date": "2018.05.17", "title": "Таяни: ЕС инвестира 10 млрд. евро в инфраструктура на Западните Балкани"}
{"url": "https://news.bg/world/albanskiyat-premier-se-obyavi-protiv-ideyata-za-velika-albaniya.html", "text": "Премиерът на Албания Еди Рама заяви в интервю за Евронюз, че е против идеята за Велика Албания, информира RTKLive.Рама подчерта, че страната му има задължение да защити албанците, които живеят в чужбина.Той добави, че албанците никога не са били в по-добра позиция на Балканите.\"\", каза Рама.\"Винаги съм заявявал, че мечтая да се обединим под небето на Европейския съюз, никога не съм мечтал за Велика Албания, защото имам мечти за Велика Европа, в която са и албанците\", изтъкна той.", "date": "2018.05.17", "title": "Албанският премиер се обяви против идеята за Велика Албания"}
{"url": "https://news.bg/int-politics/tramp-gotvi-novi-sanktsii-sreshtu-rusiya-zaradi-raketite.html", "text": "Президентът на САЩ Доналд Тръмп е възложил на държавния секретар Майк Помпео да подготви предложения за нови санкции срещу Русия, съобщиха от Белия дом.Причината е предполагаемо нарушение от страна на Москва на Договора за премахване на ракетите със среден и малък обсег.Конгресът на САЩ поиска нововъведенията да се вземат предвид при формирането на военния бюджет за 2018 г.Конгресът също така очаква доклад от президента по плана за санкции срещу руски правителствени служители, които биха могли да са причастни в нарушаване на Договора за премахване на ракетите със среден и малък обсег, включително и възможността за налагане на санкции и забраната за контакти по бюджетни поръчки на САЩ.Договорът за премахване на ракетите със среден и малък обсег беше подписан на 8 декември 1987 г. по време на посещението на съветския държавен ръководител Михаил Горбачов във Вашингтон.", "date": "2018.05.17", "title": "Тръмп готви нови санкции срещу Русия заради ракетите"}
{"url": "https://news.bg/regions/podgotvyat-za-remonta-45-km-tretoklasni-patishta-v-severozapadna-balgariya.html", "text": "Подписани са договорите за изработване на технически проекти за рехабилитацията на близо 45 км третокласни пътища в Северозападна България.Въз основа на тях след това ще бъдат ремонтирани 11,8 км от път IIІ-121 Иново - Градец - Периловец - Шишенци - Бойница - Кула и 33 км от път IIІ-161 Ребърково - Люти дол - Ботевград.Техническият проект за път IIІ-121 Иново - Градец - Периловец - Шишенци - Бойница - Кула от км 20+000 до км 31+851 ще бъде изготвен от \"ИЛИЯ БУРДА\" ЕООД. Стойността на договора е 92 400 лв. с ДДС, а срокът за изработването му е 150 дни.Проектът, който ще бъде подготвен, е за участъка от разклона за с. Раброво до началото на Шишенци. Ще бъдат извършени геодезически проучвания и ще се определят необходимите строително-ремонтни дейности. Предвидено е и изготвянето на проект за нов мост, който ще бъде изграден впоследствие на мястото на съществуващото съоръжение над река Рабровска. Ще бъде направен и проект за укрепителни дейности при 28-ми км, в района след Периловец, където има свличане на пътното платно.През 2013 г. със средства от Оперативна програма \"Регионално развитие\" 2007-2013 г. са ремонтирани 19 км от третокласния път, в участъка от Шишенци до Кула. С изготвянето на техническия проект и предстоящия след това ремонт ще бъдат обновени общо 31 км от път IIІ-121 в област Видин.Изработването на техническия проект за ремонт на 33 км от път IIІ-161 Ребърково - Люти дол - Ботевград от км 0+000 до км 33+040 е възложено на \"АЛВЕ КОНСУЛТ\" ЕООД. Стойността на договора е 187 550,90 лв. с ДДС, а срокът за изпълнение е 180 дни.Третокласният път IIІ-161 Ребърково - Люти дол - Ботевград е алтернативен маршрут на път I-1 Ребърково - Ботевград. Отсечката не е основно ремонтирана от 1985 г., като през годините е извършвано само текущо поддържане на пътя.При подготовката на техническия проект ще бъдат направени геодезически проучвания и ще се определят необходимите строително-монтажни работи. Ще бъде изготвен и проект за укрепителни дейности на свлачище в участъка Ребърково - Люти дол, както и проект за укрепване на два сводови моста над река Клисурата и за изграждане на подпорни стени.", "date": "2018.05.17", "title": "Подготвят за ремонта 45 км третокласни пътища в Северозападна България"}
{"url": "https://news.bg/disasters/silno-zemetresenie-v-gartsiya-1.html", "text": "Силно земетресение беше регистрирано в южната ни съседка Гърция. Трусът е възникнал в района на полуостров Пелопонес.Земетресението е било с магнитуд от 5.0 по скалата на Рихтер според данни на Европейския средиземноморски сеизмологичен център.Земетресението е станало на 181 километра южно от столицата Атина, на 127 километра югоизточно от гръцкия град Триполи, на 26 километра южно от град Гефира.Земетресението е регистрирано в 1.30 часа след полунощ, в близост до градчето Неаполи, намиращо се в област Лакония, на нос Малия.Земетресението е било с дълбочина от 10 километра. То е усетено и в столицата Атина, пишат местни медии.Към момента няма данни за пострадали и материални щети.", "date": "2018.05.17", "title": "Силно земетресение в Гърция"}
{"url": "https://news.bg/world/mey-oproverga-v-sofiya-che-ostavat-v-mitnicheskiya-sayuz-na-es-sled-2021-g.html", "text": "Източник от британското правителство на премиера Тереза Мей опроверга медийна информация, че Обединеното кралство ще каже на Брюксел, че се подготвя да остане в митническия съюз на ЕС и през 2021 г., информира \"Ройтерс\".Кабинетът на Мей не може да постигне единодушие за бъдещо споразумение със съюза. По-рано вестник \"Телеграф\" писа, че Великобритания ще остане в митническия съюз, ако необходимата технология за проверки на границата не бъде готова до 2021 г., когато преходният период след Брекзит приключва.\"\", каза източникът.\"Това би означавало граница в Ирландско море и ние никога няма да го допуснем\", поясни представителят и добави, че продължават преговорите по въпроса за работещ предпазен механизъм.\"\", изтъкна източникът.Междувременно премиерът на Великобритания повтори в София, че Лондон планира да напусне митническия съюз на ЕС, тъй като Обединеното кралство иска независима търговска политика, възможно най-безпрепятствена търговия с ЕС и избягване на \"твърда\" граница със Северна Ирландия.Мей също опроверга, че страната й ще остане в митническия съюз и след 2021 г.\"Великобритания ще напусне митническия съюз, ние напускаме ЕС. Разбира се, ние ще преговаряме за бъдещите митнически договорености с ЕС\", обясни тя.Премиерът на Обединеното кралство проведе двустранна среща с премиера на България Бойко Борисов в кулоарите на срещата на върха ЕС-Западните Балкани.Без значение от Брекзит, надявам се, че ангажиментите на Лондон към развитието на Западните Балкани ще се запазят, казал Борисов.", "date": "2018.05.17", "title": "Мей опроверга в София, че остават в митническия съюз на ЕС след 2021 г. "}
{"url": "https://news.bg/crime/natsionalnoto-sledstvie-razgledalo-246-sluchaya-za-2017-g.html", "text": "През 2017 г. в Националната следствена служба - НСлС са разследвани общо 246 досъдебни производства. За годината е приключено разследването по 126 производства, от които с мнение за съд - 23, с мнение за прекратяване - 65, с мнение за спиране - 37 и 1 - изпратено за трансфер на наказателното производство.Следствените поръчки /молби за правна помощ/, по които службата е работила през миналата година са 162. През 2017 г. средномесечно в НСлС са работили 70 следователи и така средната натовареност на един следовател за годината е: разследвани досъдебни производства и следствени поръчки - 5,83; приключени досъдебни производства и следствени поръчки - 3,77; предадени с мнение за съд досъдебни производства - 0,33.За да се осигури натоварване, съответно на квалификацията и опита на следователите в НСлС и за да се преодолее тенденцията към намаляване на обема на разследваните дела /398 за 2015 г., 312 за 2016 г., 246 за 2017 г./, на 8 януари 2018 г. главният прокурор Сотир Цацаров издава заповед, с която се въвежда ред за възлагане на досъдебни производства за разследване на следователи от НСлС.Извън случаите в НПК, касаещи задължителна компетентност на НСлС, предложения за такова възлагане на дела на службата могат да правят заместниците на главния прокурор /включително директорът на службата/, административните ръководители на прокуратури и наблюдаващите прокурори. Основен критерий е наличието на фактическа и правна сложност на предлаганите дела. При тези предпоставки, главният прокурор със свое постановление възлага досъдебното производство за разследване на следовател от националната служба.По този ред от началото на 2018 г. до настоящия момент на НСлС са възложени нови 102 дела, всички по предложение на административни ръководители на прокуратури и на наблюдаващи прокурори. Отправянето на такива предложения и възлагането след преценка за особена сложност на досъдебните производства, която да обоснове работа по тях именно в НСлС, продължават.", "date": "2018.05.17", "title": "Националното следствие разгледало 246 случая за 2017 г."}
{"url": "https://news.bg/crime/zhenata-obvinena-za-ubiystvoto-na-bashta-si-v-lyulin-ostava-v-aresta.html", "text": "Софийският апелативен съд не прие обжалването на мярката за неотклонение \"задържане под стража\" срещу подсъдимата Мария Велева, която, заедно със съпруга си Свилен Велев, е .Съдът смята, че ако Велева бъде на свобода има вероятност да извърши друго престъпление.Велева за пореден път заяви пред съда, че има тетрадки, в които нейните деца са описвали дата по дата какво е правила за тях. \"Аз моля уважаемия съд за по-лека мярка и поддържам казаното от моя адвокат, тъй като добре ме защитава. Нямам дрехи да се преоблека, болна съм и не съм добре\", каза още тя.Подсъдимата Велева декларира, че не е убиец и не е участвала в убийството на баща си, макар и той да се държал лошо с нея. \"Не съм участвала в убийството му, не съм се занимавала с убийството му и не знам защо съседите ми говорят така за мен\", заяви обвиняемата.По думите й тя има възможност да предостави не повече от 500 лв парична гаранция.Защитата атакува наложеното й задържане под стража, като неоснователно, предвид на това, че досъдебното производство не е събрало никакви преки и косвени доказателства за съпричастността на обвиняемата.Адвокатът на подсъдимата Велева констатира пред съда, че няма доказателства затова, че тя е убила баща си, тъй като от обясненията на съпруга й става ясно, че тя не е участвала в това убийство, но на практика тя не е знаела за това убийство.\"Тя няма опасност да се укрие, няма да напусне страната, няма веществени доказателства, няма доказателствени средства, няма следи от кръв и не заслужава най-тежката й наложената мярка\", каза адвокатът на Мария Велева и поиска българският съд да се съобразява с доказателствата по делото и върховенството на закона.Според прокуратурата по-лека мярка за неотклонение от \"задържане под стража\" би била неоснователна.Припомняме, случаят стана популярен след като стана ясно, че семейството от столичния квартал \"Люлин\" отглежда напълно изолирано трите си дъщери. Те са на 14, 15 и 19 години и са били държани под ключ, не са посещавали училища.Случаят доби обществена популярност след като дядото на момичетата и баща на Велева - Стефан Янев сигнализира медиите. Няколко дни по-късно обаче .", "date": "2018.05.17", "title": "Жената, обвинена за убийството на баща си в \"Люлин\", остава в ареста"}
{"url": "https://news.bg/regions/ne-dopusnaha-ekoaktivisti-da-protestirat-pred-ndk.html", "text": "Екоактивисти излязоха на протест пред НДК с настояване да се спре унищожаването на реките.Природозащитниците недоволстват заради решение, което се очаква да бъде прието днес в рамките на  във формат ЕС - Западните Балкани.Решението предвижда изграждането на близо 3 000 ВЕЦ-а на територията на бивша Югославия и Албания. Това обясни пред БНР Димитър Куманов от сдружение \"Балканка\". По думите му изграждането на тази система от централи ще навреди на развитието на реките в региона.Част от протестиращите опитаха да достигнат до периметъра около НДК, където се провежда .Заради засилените мерки за сигурност обаче протестиращите не бяха допуснати от униформени. Полицаите обяснили на недоволстващите, че периметърът около НДК е ограден и гражданите нямат право да протестират към момента на това място.\"Има стратегия с предвиждане на три хиляди нови ВЕЦ-а - в страните на Западните Балкани се случва преди тяхното приемане в ЕС с очевидната цел да се заобиколят строгите изисквания, които европейското законодателство налага, най-вече Рамковата директива за водите, директивите, свързани с \"Натура 2000\", с екологичните оценки и с ОВОС\", допълни още Костадинов пред общественото радио.Стана ясно и че днес ще има и друг протест на природозащитници - в защита на Пирин. Протестът в София е предвиден за 18 часа, когато ще има и концерт в Княжевската градинка.На недоволството гражданите ще протестират и против застрояването на родното ни Черноморие.Протести ще има и в други градове в страната - Благоевград, Варна, Сливен. По думите на Константин Иванов от организацията \"Световен фонд за дивата природа\" протест за защита на Пирин ще има и в град Бристол, Великобритания.\"В София ще има концерт, който започва на Княжевската градинка след 18.00 часа с участието на над 15 алтернативни групи, включително известни банди като \"Ревю\" и \"Парапланер\". В същото време протестите продължават и в други градове. В Благоевград се организира велопоход, в Пловдив продължава събирането на подписи под петицията в защита на Националния парк \"Пирин\". Протести ще има още в Сливен, във Варна и в Бристол\", уточни Иванов.", "date": "2018.05.17", "title": "Не допуснаха екоактивисти да протестират пред НДК"}
{"url": "https://news.bg/bulgaria/lozung-kosovo-e-sarbiya-se-razvya-pred-ndk.html", "text": "Сърби развяваха плакат с лозунг \"Косово е Сърбия\" пред сградата на Националния дворец на културата, където се провежда среща на върха на лидерите на ЕС и Западните Балкани.Трансперантът е саморъчно изрисуван. На него стоят добавени имената на ЕС, МВФ и НАТО. Имената на организациите са задраскани.Общо четирима души протестират в съпричастност на \"Косово е Сърбия\".", "date": "2018.05.17", "title": "Лозунг \"Косово е Сърбия\" се развя пред НДК"}
{"url": "https://news.bg/world/tsipras-i-zaev-provedoha-vazhni-pregovori-za-spora-za-imeto-na-sreshtata-na-varha-v-sofiya.html", "text": "Премиерът на Гърция Алексис Ципрас проведе важна среща с македонския си колега Зоран Заев в кулоарите на срещата на върха ЕС-Западните Балкани в София, пише \"Катимерини\".Основна тема на разговори беше продължаващите преговори между двете държави за уреждане на дългогодишния спор за името.Срещата се проведе ден след коментар на Заев, че страната му остава ангажирана да се присъедини към НАТО и ЕС, с което подсказа, че иска да се постигне окончателно споразумение в спора с Атина.По-късно днес Ципрас проведе среща и с германския канцлер Ангела Меркел.Гърция и Македония се намират на последните метри преди финала - намирането на решение на спорния въпрос за името, което ще донесе успокоение на региона. Това коментира в интервю за БГНЕС гръцкият анализатор и журналист Спирос Сидерис, основател и директор на Независимата балканска информационна агенция.В рамките на срещата ЕС-Западни Балкани се проведоха двустранни разговори между премиерите на Република Македония и Гърция Зоран Заев и Алексис Ципрас. Според Сидерис не трябва да очакваме решение на спора за името след днешните разговори между Ципрас и Заев. \"Не, днес няма да има някакво решение. Те ще дадат на двамата министри на външните работи наставления как да се оправят последните неща преди решението\", заяви експертът.Сидерис потвърди, че Гърция настоява за решение на името ерга омнес, т.е. едно име за вътрешна и международна употреба. Ако не приеме ерга омнес, Македония няма да получи никаква покана за членство нито за ЕС, нито за НАТО, посочи Сидерис.", "date": "2018.05.17", "title": "Ципрас и Заев проведоха важни преговори за спора за името на срещата на върха в София"}
{"url": "https://news.bg/world/senatat-na-sasht-glasuva-v-podkrepa-na-internet-neutralnostta.html", "text": "Сенатът на САЩ гласува в подкрепа защита на интернет неутралността и отмяна на спорно решение на Федералната комисия по комуникации (ФКК). Но битката продължава, съобщават американски медии.52-ма сенатори срещу 47 защитиха интернет неутралността.Демократите поискаха гласуването, използвайки законодателния инструмент Congressional Review Act, който позволява блокиране на решения на федерални агенции.Сега законопроектът отива в контролираната от републиканците Камара на представителите, където демократите се нуждаят от подкрепата на 25 републиканци, за да гласуват проектозакона.Ако законопроектът бъде прокаран и през Камарата на представителите, очаква се президентът на САЩ Доналд Тръмп да наложи вето.През миналата седмица Федералната комисия по комуникации обяви, че решението за отмяна на правилата за интернет неутралността ще влезе в сила от 11 юни.Припомняме, в средата на декември 2017 г. Федералната комисия по комуникации гласува за отмяна на принципа за равен достъп до интернет за всички в САЩ. Трима републиканци срещу двама демократи гласуваха за отмяна на правилата от ерата на президента Барак Обама, които забраняват на доставчиците на интернет изкуствено да блокират или намаляват интернет трафика, както и да настояват да се плаща за по-бърз интернет.", "date": "2018.05.17", "title": "Сенатът на САЩ гласува в подкрепа на интернет неутралността"}
{"url": "https://news.bg/disasters/zarazata-ot-ebola-v-kongo-se-e-razprostranila-v-golyam-grad.html", "text": "Заразата от ебола в Конго се е разпространила от провинцията в голям град, предизвиквайки опасения, че болестта ще бъде все по-трудно контролируема, съобщават британски медии.Министърът на здравеопазването Оли Илунга Каленга потвърди случай на заболял в град Мбандака, в който живеят 1 млн. души и който се намира на около 130 км от района, където първите случаи бяха потвърдени по-рано този месец.Градът е основен транспортен възел, като през него минават пътища, водещи до столицата Киншаса.42-ма души вече са били заразени и 23 души е известно, че са починали.Ебола е сериозно инфекциозно заболяване, което причинява вътрешни кръвоизливи и често се оказва фатално. Тя може да се разпространи бързо чрез контакт с малки количества телесна течност, а ранните грипоподобни симптоми не винаги са очевидни.Представителят на Световната здравна организация (СТО) Питър Салама предупреди, че разпространението на заразата към голям град означава, че има потенциал за \"експлозивно увеличение\" на заболелите.\"Това е голямо развитие на заразата\", посочи Салам, допълвайки: \"Имаме ебола в градска среда, което е много различно нещо от ебола в селски райони. Възможността за взривоопасно увеличение на случаите е налице.\"Салама предупреди, че местоположението на Мбандака на река Конго, която е използвана масово за транспортиране, повишава перспективата за разпространението на ебола в околните страни като Конгоо-Бразавил и Централноафриканската република, както и надолу по течението на реката до Киншаса, град с 10 млн. души.\"Това дава съвсем различен ракурс на тази епидемия и ни кара спешно да действаме в Мбандака, за да спрем този нов първи признак за предаването ѝ\", изтъкна експертът.", "date": "2018.05.17", "title": "Заразата от ебола в Конго се е разпространила в голям град  "}
{"url": "https://news.bg/politics/dzhambazki-organizira-protest-na-prevozvachite-i-v-bryuksel.html", "text": "Евродепутатът и зам.-председател на ВМРО Ангел Джамбазки организира протест на превозвачите в Брюксел.\"Подкрепям протеста на превозвачите и организираме такъв и в Брюксел. Там ще бъдат и поляци, унгарци и румънци - всички засегнати. Трябва да направим повече от скандал\", заяви пред Нова Джамбазки.Днес в страната се състои национален протест на превозвачите. Недоволството вече причини сериозни проблеми в трафика на София, имайки предвид, че  за провеждането на  във формат ЕС - Западните Балкани.Повече от 80 камиона и 60 автобуса се събраха на булевард \"Цариградско шосе\", за да изразят недоволството си към Пакета \"Макрон\".Превозвачите носят трансперанти с надписи \"Има ли място за нашия бизнес в ЕС\", \"Европа на две скорости = на заден ход на България\", \"Транспортен пакет 1 и 2=Exit\" и други.Превозвачи протестират в цялата страна. Над 30 камиона пристигнаха на ГКПП \"Кулата\" с Гърция. Превозвачите носят плакати с надпис: \"Спрем ли да возим, Европа загива за седмица\". Превозвачи от Варна се качиха с камионите си на АМ \"Хемус\". Протестират и превозвачи в района на 'Дунав мост\" при Русе.\"Най-важният въпрос е нахалството и наглостта на част от лобистите в определени държави, най-вече Франция, които се опитват по един антиевропейски начин да създават евроскептицизъм. Те разглобяват ЕС. Опитват се да откраднат един цял български сектор. Опитват се с непазарни методи да въведат административна пречка, така че българските превозвачи да фалират и да могат да вземат техните работници там като гастарбайтери. Това е безпрецедентно\", отсече още Джамбазки.От своя страна евродепутатът от ГЕРБ Андрей Ковачев заяви, че срещата на върха в София дава възможност лидерите от ЕС да видят, че има реален протест на превозвачите.\"Ще видят и последователната политика на държавата. Българското правителство заяви нашата позиция още миналата година, а именно, че не сме съгласни с ограниченията в сектора\", допълни Ковачев.Относно главната тема на срещата в София, а именно европреспективата на държавите от Западните Балкани, Джамбазки посочи, че срещата безспорно е много важна. \"Безспорно срещата с представителите на Западните Балкани е много важна за нас, защото разгражда една повече от вековна антибългарска политика на антибългарския македонизъм. Затова за нас е важно между Охрид и Черно море да няма граница\", допълни евродепутатът.", "date": "2018.05.17", "title": "Джамбазки организира протест на превозвачите и в Брюксел"}
{"url": "https://news.bg/health/reanimatsiyata-na-vrachanskata-bolnitsa-raboti-otnovo.html", "text": "Отделението по анестезиология, реанимация и интензивно лечение на МБАЛ \"Христо Ботев\" във Враца възстанови дейността си.Това съобщиха от ръководството на лечебното заведение.За положителната развръзка активно е съдействал началникът на ОАРИЛ д-р Ростислав Стефанов. Вече е изготвен и график за работата на реанимацията в областната болница.Възстановена е и оперативната дейност на Отделението по акушерство и гинекология, както и на хирургичните отделения в болницата.Все още се работи за подновяване функционирането на Спешното приемно отделение на МБАЛ \"Христо Ботев\".От Министерството на здравеопазването уверяват, че правят всичко възможно за възстановяването на нормалния ритъм на работа на МБАЛ \"Христо Ботев\".Припомняме, след няколко седмични протести на лекарите от болницата във Враца, които бяха подкрепени и от гражданите, вчера премиерът  на медицинския персонал.Те не бяха получавали заплати няколко месеца, а при посещението на зам.-министър Начева в началото на седмицата получиха заплатите си за февруари месец. Тогава лекарите я посрещнаха с яйца.Преди една година ситуацията с болницата във Враца беше същата, като и тогава лекарите .", "date": "2018.05.17", "title": "Реанимацията на врачанската болница работи отново"}
{"url": "https://news.bg/society/izpisaha-patriarh-neofit-ot-bolnitsa.html", "text": "Българският патриарх Неофит е изписан от болница, съобщиха от Светия синод. Духовният водач на православните българи е в своя дом - Софийската света митрополия.В съобщението от Синода честитят големия Християнски празник Възнесение Господне и призовават вярващите да се помолим Бог да дарува здраве и дълголетие на Негово светейшество патриарх Неофит начело на Българската православна църква.Припомняме, на 18 април патриарх Неофит постъпи в частна столична болница заради . Преди четири години той беше подложен на оперативна интервенция, свързана със сърдечни проблеми.", "date": "2018.05.17", "title": "Изписаха патриарх Неофит от болница"}
{"url": "https://news.bg/crime/sreshtu-1000-lv-garantsiya-pusnaha-velosipedista-blasnal-dete-v-yuzhniya-park.html", "text": "СГС пусна срещу 1000 лв. гаранция велосипедиста, който избяга след като блъсна дете в Южния парк в София.Извършителят Борислав Миланов моли съда да го освободи, искал да работи и да помогне на пострадалото дете, съобщава БТВ.Не е съдействал, не е предоставял данни или телефонен номер, но сам се е предал. Според магистратите поведението му е укоримо и не е помагал след инцидента. Според съда, Миланов не е опасен за обществото, като решението е окончателно и не подлежи на обжалване.", "date": "2018.05.17", "title": "Срещу 1000 лв. гаранция пуснаха велосипедиста, блъснал дете в Южния парк "}
{"url": "https://news.bg/crime/zasileni-merki-za-sigurnost-zaradi-evropeyskata-sreshta-mvr-apelira-grazhdanite-da-polzvat-metroto.html", "text": "Сериозни мерки за сигурност предприема днес полицията в София, заради срещата на върха ЕС - Западни Балкани, в която участват лидерите на 32 държави.От МВР предупреждават, че заради придвижването на делегациите ще има задръствания в столицата и апелират към хората да се придвижват с метрото, предаде БНР.Срещата ще бъде съпроводена от национален протест на превозвачите. Целта е в деня, когато в столицата се провежда събитието, лидерите на Общността да бъдат убедени в размера на щетите, които ще нанесат предложените промените свързани с командировъчните и почивките на международните превозвачи.Още два протеста са насрочени за днес. Музикалните състави на Българското национално радио продължават протестните си действия с митинг-концерт пред Войнишкия мемориал пред Националния дворец на културата с искане за увеличение на възнагражденията.Също пред НДК ще има и протест с искане да се спре унищожаването на реките.", "date": "2018.05.17", "title": "Засилени мерки за сигурност заради европейската среща, МВР апелира гражданите да ползват метрото"}
{"url": "https://news.bg/int-politics/dzhuliani-malar-ne-mozhe-da-povdigne-obvinenie-sreshtu-tramp.html", "text": "Спецпрокурорът Робърт Мълър, разследващ руската намеса в американските президентски избори, е заявил пред юристите на Белия дом, че няма да може да повдигне обвинения срещу Доналд Тръмп.Това заяви пред CNN бившият кмет на Ню Йорк Рудолф Джулиани, който отскоро е част от юридическия екип на американския президент.\"Всичко, което те могат да направят, е да подготвят доклад\", поясни Джулиани.\"Не могат да повдигнат обвинение, признаха това след известни спорове, потвърдиха го.\" - допълни юристът.Засега от екипа на Мълър не са коментирали темата.Тезата, че не може да бъдат повдигани обвинения срещу действащ президент, се споделя от американското правосъдно министерство още от времето на администрацията на Ричард Никсън. Тя беше потвърдена от администрацията на Бил Клинтън, но никога досега не е била поставяна на изпитание в съда, напомня CNN.Екипът на Мълър не е отговорил на петте запитвания на адвокатите на Тръмп, затова те са отложили решението за това дали той ще отговори на въпросите на спецпрокурора.Първоначално от Белия дом обявиха, че това ще стане ясно до 17 май.По-рано спецпрокурорът предупреди, че ще изпрати призовка на президента, ако той откаже да отговаря на въпросите му.Впоследствие той изпрати до адвокатите на държавния глава списък с въпроси, някои от които могат да поставят Тръмп в затруднено положение.", "date": "2018.05.17", "title": "Джулиани: Мълър не може да повдигне обвинение срещу Тръмп "}
{"url": "https://news.bg/int-politics/ot-cambridge-analytica-sa-presirali-vota-na-opredeleni-grupi-izbirateli-prez-2016.html", "text": "Един от подателите на сигнали за дейността на Cambridge Analytica, чиито разкрития разтърсиха технологичния свят във връзка със събирането на лични данни, заяви пред Конгреса, че компанията се е опитвала да обезкуражи и да демотивира избирателите от определени таргет групи в американското общество, предаде CNN.Кристъфър Уили, бивш служител на Cambridge Analytica, посочи, че бившият президентски съветник Стив Банън е използвал консултантската фирма по време на изборите през 2016 г., за да окаже натиск върху вота на афроамериканското население.\"Господин Банън гледа на културната война като на средство за предизвикване на трайна промяна в американската политика. По тази причина г-н Банън нае SCL (Cambridge Analytica's parent company) като чуждестранен боен партньор, който да създаде арсенал от информационни оръжия, които той да разгърне срещу американското население.\" - разкри Уили.На фона на трупащите се доказателства срещу щаба на Доналд Тръмп, неговият адвокат Рудолф Джулиани заяви, че спецпрокурорът по руската афера Робърт Мълър не може да повдигне обвинение срещу президента. От времето на Ричард Никсън позицията на американското правосъдно министерство е, че срещу действащия държавен глава не може да се повдигат обвинения. Тази теза обаче не е била подлагана на изпитание в съда.", "date": "2018.05.17", "title": "От Cambridge Analytica са пресирали вота на определени групи избиратели през 2016"}
{"url": "https://news.bg/int-politics/senatat-na-sasht-publikuva-2500-stranitsi-po-ruskata-afera.html", "text": "Правната комисия на американския Сенат публикува материали от изслушванията по контактите на хора от обкръжението на Доналд Тръмп с московската адвокатка Наталия Веселницка и четирима нейни сподвижници, предаде Би Би Си. Става дума за разговори, които са се състояли на 9 юни 2016 г. в \"Тръмп Тауър\".Материалите, с обем над 2500 страници, включват стенограми от показанията на редица участници в срещата, включително сина на президента - Доналд Тръмп-младши, и британеца Боб Голдстоун, който е посредничил за организирането й. Обнародвани са също имейли и ръкописни бележки на тогавашния шеф на изборния щаб на Тръмп - Пол МанафортИзслушванията се състояха на 7 септември 2017 г., при открити врати. Самият Манафорт и зетят на президента Джаред Къшнър не се явиха пред сенаторите, а Веселницка отговори писмено от Москва.Срещата в \"Тръмп Тауър\", често наричана от американските медии одиозна или злополучна, е сред ключовите епизоди в разследването. То беше започнато през месец май миналата година от спецпрокурора Робърт Мълър.Ако той реши да повдигне обвинение срещу щаба на Тръмп за сговор с Москва, срещата с Веселницка ще има ключово място в обвинителния акт.Адвокатът на Тръмп Рудолф Джулиани заяви, че Мълър не може да повдигне обвинения срещу самия Тръмп като действащ държавен глава.Основна част от публикацията са показанията на Тръмп-младши, на които са отделени 232 страници.Той заявява, че неговият баща е посетил Москва през 2013 г. във връзка с конкурса \"Мис Вселена\", правата върху който са били притежание на Trump Organization между 2002 и 2015 г.В руската столица Доналд Тръмп се е запознал с певеца Емин Агаларов и неговия баща - милиардера Арас Агаларов.Както и по-рано беше известно, синът на президента твърди, че не е влизал в сговор с никое чуждо правителство.Подобна е позицията на републиканското мнозинство в правната комисия, чието разследване почти приключи. Представителите на Демократическата партия обаче заявиха, че републиканците искат да го приключат преждевременно.Сега те разпространиха изявление, в което се казва, че срещата в \"Тръмп Тауър\" е само един елемент от много по-мащабна картина, потвърждаваща готовността на Тръмп да приеме помощ от руснаците.", "date": "2018.05.17", "title": "Сенатът на САЩ публикува 2500 страници по руската афера"}
{"url": "https://news.bg/int-politics/erdogan-oon-se-izcherpa.html", "text": "ООН се изчерпа. Срина се пред събитията в ивицата Газа. Това заяви турският държавен глава Реджеп Ердоган, предаде \"Франс прес\".Турция е сред върлите критици на използването на смъртоносна сила от страна на Израел срещу протестиращите при границата с ивицата Газа палестинци. Турция е противник и на решението на САЩ да премести посолството си в Йерусалим.По мнение на турския президент голяма част от международната общност не е реагирала на събитията в ивицата Газа. Той отправи предупреждение, че това мълчание би означавало \"отваряне на една много опасна врата\", информира \"24 часа\".\"В лицето на всички тези събития настъпи краят на ООН. Тя се изчерпа и се срина. Ако се запази мълчанието пред израелската тирания, светът бързо ще потъне в хаос, в който командват бандитите\", категоричен бе Ердоган.", "date": "2018.05.17", "title": "Ердоган: ООН се изчерпа"}
{"url": "https://news.bg/bulgaria/bpts-komisiyata-za-makedonskata-tsarkva-raboti.html", "text": "Българската православна църква заяви, че комисията, която отговаря за преговорите с Македонската православна църква, не е спирала работа. От Светия Синод изтъкват, че твърденията, публикувани в медиите, са злонамерени и уронват престижа на институцията.В официална своя позиция от БПЦ са категорични, че тази комисия никога не е била разпускана.\"Откакто Св. Синод на Българската православна църква - Българска патриаршия в заседанието си на 27 ноември 2017 г. - пълен състав определи тази комисия, тя не е разпусната, а председателят и членовете и разглеждат в детайли постъпилите писма, искания и твърдения и подготвят мотивирано становище пред Св.Синод.\", пише в официалната позиция на Св. Синод.От пресцентъра на Св. Синод се ангажират, ако настане някаква промяна, да бъде представен публично.", "date": "2018.05.17", "title": "БПЦ: Комисията за македонската църква работи"}
{"url": "https://news.bg/politics/zaharieva-evropa-ostava-v-yadrenata-sdelka.html", "text": "Оставаме в ядрената сделка. Пълна подкрепа за Европейската комисия при търговските преговори със САЩ. Това са резултатите от снощната неофициална среща на лидерите от ЕС в столицата ни, заяви министърът на външните работи Екатерина Захариева в ефира на БТВ.По думите и е изключително важен факта, че лидерите са постигнали съгласие по тези въпроси. \"Ако не бяха успели да постигнат съгласие се създаваше предпоставка за допълнителна дестабилизация в региона\", смята Захариева. Лидерите обаче останаха единни и взеха решение.Европа остава в сделката докато Иран продължава да я изпълнява. Това е категоричното решение на ЕС-лидерите, изтъкна Захариева. \"До момента няма доказателства след 11 доклада, че Иран не изпълнява сделката\", подчерта тя.Търговските отношения със САЩ са друга тема, по която е постигнато единодушие. Лидерите са останали единни относно търговията в САЩ. Държавата под управлението на президента Доналд Тръмп води по-протекционистка политика с митата за значими стоки.Външният ни министър отсече - \"Никой не иска търговска война с Щатите\".Преговорната позиция на ЕС към момента била по-силна, обясни Захариева. Позицията на ЕС се подкрепя от всички членки: \"Няма как да преговаряме под натиск\".Снощи лидерите не са обсъждали Западните Балкани. \"Всичките европейски държави искат Западните Балкани първо да решат проблемите си и да покажат, че могат да постигат компромис. Как се вземат решенията в ЕС - само на базата на компромиси\", категорична е Захариева.Днес ще се постигне напредък. Едва ли днес ще бъде подписано нещо, но очаква сериозен напредък. Така Захариева коментира срещата на лидерите в НДК.Първият ни дипломат смята, че срещата е историческа и очаква да се говори за нея и след години. Тя обаче не се ангажира с прогнози колко ще са новите членки на ЕС след още 15 години.", "date": "2018.05.17", "title": "Захариева: Европа остава в ядрената сделка "}
{"url": "https://news.bg/regions/kmetitsata-na-poduyane-iznenadana-ot-aresta-na-liliya-gerinska.html", "text": "\"Това, което знам от онзи ден, е това, което беше съобщено на брифинга на прокуратурата и ГДБОП. Информацията, която имам и за която оказвам пълно съдействие, е не по-различна от тази, която се представя в момента публично.\" Това заяви кметицата на столичната община \"Подуяне\" Ева Митова във връзка с .Кметицата на \"Подуяне\" категорично заяви, че е изненадана и ареста.\"За мен тези почивки и отношения са новина. Коментарът за тези подправени подписи технологично не е обяснимо как става и поради тази причина мога да кажа, че трябва да оставим нещата да стигнат докрай и да бъдат изследвани от компетентните органи, за да мога да говоря по някаква конкретика\", допълни пред Нова Митова.Припомняме, вчера на брифинг от прокуратурата и ГДБОП съобщиха, че Геринска е арестувана на 15 май, вторник. Юристката е задържана в столичния квартал \"Овча купел\", след като получила подкуп в размер на 10 000 лева, за да разреши служебни задължения за обществена поръчка.Тя е използвала най-различни варианти, за да помогне на фирмата, която е изпълнявала обществените поръчки за саниране на блок на стойност над 2 милиона лева. Доказателствата и данните, които имаме са за обществени поръчки от миналата година\", изтъкна административният ръководител на Софийската градска прокуратура Емилия Русинова.", "date": "2018.05.17", "title": "Кметицата на \"Подуяне\" изненадана от ареста на Лилия Геринска"}
{"url": "https://news.bg/society/prevozvachite-blokirat-sofiya-pred-liderite-na-es.html", "text": "\"Основната част в пакета за мобилност, това, което е притеснително - той не е съобразен с нуждите на индустрията.\" Това заяви пред БНТ Николай Рашков, който е част от Сдружението на международните превозвачи.По думите на Рашков към момента няма достатъчно гласност относно това, че Пакетът \"Мобилност\" ще засегне всеки един потребител, \"тъй като в момента 70% от стоките за един потребител се превозват на тежкотоварни автомобили, което значи, че с една подобна нерегламентирана регулация, накрая ще се наложи да се плаща около 50 до 100% отгоре на всяка една стока\".Рашков допълни, че основните проблеми относно Пакета \"Макрон\" са в 4 точки, за които превозвачите настояват да бъдат преработени, така че да станат изгодни за бранша и всеки един потребител.Според Рашков това, което е важно да се отбележи, е, че въпросният протест е подкрепен от всички браншови организации в България. Заетата от България позиция е подкрепена и от политически партии и правителството. Това само по себе си говорило за важността и сериозността на проблема.Припомняме, днес превозвачите излизат на национален протест в София. Очаква се недоволството да причини сериозни проблеми в трафика на София, имайки предвид, че  за провеждането на  във формат ЕС - Западните Балкани.Протестът на превозвачите започва в 10 часа и ще има 2 локации. Очаква се около 100 автобуса и 100 тежкотоварни автомобила да се включат в протеста. Той ще започне от 4-ти километър на булевард \"Цариградско шосе\" до булевард \"Брюксел\", където водачите ще паркират камионите си. По същото време, но в района на румънското посолство, шофьорите на автобуси ще подредят в протестна колона превозните, съобщи БНР.Протестът цели да се покажат на лидерите на Европа размера на щетите, които ще нанесат предложените промените, свързани с командировъчните и почивките на международните превозвачи.", "date": "2018.05.17", "title": "Превозвачите блокират София пред лидерите на ЕС"}
{"url": "https://news.bg/politics/remont-blokira-patya-sandanski-kulata.html", "text": "Движението по пътя I-1 Сандански - ГКПП \"Кулата\" временно се осъществява в едната лента, съобщиха от Агенция \"Пътна инфраструктура\".Причина са ремонтни дейности. Ограничението е в района на ГККП \"Кулата\".Шофьорите да се движат с повишено внимание и съобразена скорост, спазвайки пътната сигнализация .", "date": "2018.05.17", "title": "Ремонт блокира пътя Сандански - Кулата"}
{"url": "https://news.bg/politics/balgariya-sazdala-otlichna-atmosfera-za-sreshtata-na-varha-spored-premiera-na-polsha.html", "text": "Министър-председателят на Полша Матеуш Моравецки се срещна с премиера Бойко Борисов преди срещата на върха на лидерите на ЕС в София, която ще се проведе във формат ЕС - Западните Балкани.На срещата Моравецки заяви, че в София е направена много добра организация за срещата на върха. По думите му това би създало отлична атмосфера за ползотворни обсъждания в хода на срещата.Двамата обсъдиха и сътрудничеството в рамките на Европейския съюз и подкрепата, която страни като България и Полша могат да окажат за развитието на Западните Балкани.В разговора си с Борисов премиерът на Пошла посочи също, че благодарение на усилията на Българското председателство е постигнат напредък по открити теми, като сред тях има и такива, които страната му следи с особен интерес.Матеуш Моравецки също така покани българския премиер на посещение в Полша, на което разговорите да бъдат продължени.", "date": "2018.05.17", "title": "България създала отлична атмосфера за срещата на върха според премиера на Полша"}
{"url": "https://news.bg/politics/bsp-skandalizirani-ot-sos.html", "text": "Червените скандализирани от решение на СОС за следващата фаза на изграждане на инсталацията за твърдо гориво за софийския завод за боклук. Лидерът на БСП-София Калоян Паргов алармира, че днес трябва да се вземе решение за заем от 67 милиона евро за довършване на инсталацията в ТЕЦ - София. Имало недоволство сред столичани там да се изгради инсталацията.Решението на червените е тази инсталация да се изгради в Яна до завода. Проектът малко щял да се оскъпи, но пък щяло да се спести от замърсяване и от транспорт.Паргов се опасява, че с този заем ще се фалира Топлофикация-София. Той иска днешната точка от дневния ред на СОС да отпадне и да се преразгледа проекта. Друг вариант е БЕХ да опрости част от дълговете на столичното парно. Социалистът настоява ГЕРБ да се вслушат в гласа на столичани.", "date": "2018.05.17", "title": "БСП скандализирани от СОС"}
{"url": "https://news.bg/politics/ne-sme-v-shengen-no-pazim-nay-dobre-granitsata-na-es-hvali-se-borisov.html", "text": "Премиерът Бойко Борисов се срещна с министър-председателя на Швеция Стефан Льовен.В хода на срещата двамата обсъдиха темата за охраната на външната граница на Европейския съюз и справянето с миграционната криза.\"България доказа, че има политическата воля за решаване на проблемите в областта на миграцията. Нашите външни граници са трудни за охраняване, но се справяме по най-добрия начин\", подчерта Борисов пред Льовен.Премиерът ни изтъкна също така, че потокът на мигранти на практика е нулев и по този начин България изпълнява ангажименти си за най-добре пазената граница на ЕС, независимо от това, че страната ни не е в Шенген.На срещата беше дадена отлична оценка на двустранните отношения и беше изразено желание за задълбочаване на икономическите връзки.", "date": "2018.05.17", "title": "Не сме в Шенген, но пазим най-добре границата на ЕС, хвали се Борисов"}
{"url": "https://news.bg/politics/evropeyskite-lideri-v-sofiya.html", "text": "Започна срещата на върха на лидерите на ЕС в София. Срещата се провежда във формат ЕС - Западни Балкани.Срещата е най-значимото събитие от календара на Българското председателство на Съвета на ЕС.Лидерите вече пристигат в сградата на Националния дворец на културата в София.Заедно с лидерите на ЕС на срещата в София ще присъстват и лидерите на шестте държави от Западните Балкани.Срещата се ръководи от Доналд Туск - председател на Европейския съвет, както и от председателя на Европейската комисия Жан-Клод Юнкер, които бяха посрещнати радушно с прегръдки от премиера Бойко Борисов.На събитието присъстват председателят на Европейския парламент Антонио Таяни, върховният представител на Съюза по въпросите на външните работи и политиката на сигурност Федерика Могерини както и еврокомисарят, който отговаря за европейската политика за съседство и преговорите за разширяване - Йоханес Хан. Еврокомисарят по разширяването Йоханес Хан не коментира иранската сделка, информираха от БНР. По думите му няма \"отличници\" сред шестте страни-кандидатки. \"Всяка страна трябва да изпълни условията за членство и тогава можем да говорим за европейска перспектива\", категоричен бе Хан. От друга страна председателят на европейския парламент Антонио Таяни беше оптимистично настроен изтъквайки, че споразумение между ЕС и Сърбия и Черна гора е възможно през 2025 г. По негово мнение това са държавите с най-голям еврошанс.\"Възможно е да имаме проблеми с тероризма и с миграцията. Моето предложение е да помислим за отпускане на средства, например десет милиарда евро за повече инфраструктура - не само магистрали и жп линии, но също така и цифрова инфраструктура\", видя като решение Таяни.Дебатите ще бъдат съсредоточени върху свързаността с цел да бъдат подобрени връзките със Западните Балкани и в рамките на региона. Лидерите от ЕС и държавите партньори ще обсъждат свързаността на региона по отношение на транспорт, инфраструктура, енергетика, цифрова инфраструктура, образование и други.При пристигането си австрийският канцлер Себастиан Курц изтъкна, че Европа се нуждае от правила в експорта.\"Планирано е да постигнем изключение - това очакваме от американците\", заяви Курц. Когато това се случи, тогава може да говорим за сътрудничество със САЩ. Например разграждане на митата. Това заяви австрийският канцлер относно търговските отношения със САЩ. Относно Западните Балкани, Курц акцентира, че целта е всички тези държави да бъдат подпомогнати по пътя им към ЕС.Тези държави и емоционално са част от Европа, категоричен е Курц. \"Сърбия, Черна Гора там сме особени оптимисти\", акцентира австрийският канцлер и допълни, че трябва да се реши спора с името на Македония.Германският канцлер Ангела Меркел и френският президент Еманюел Макрон заедно с британския премиер Тереза Мей пристигнаха пеша по \"Моста на влюбените\", за да стигнат заедно до НДК.Бойко Борисов радостно прегърна Мей и Меркел.Германският канцлер Меркел благодари на Борисов за организирането на тази среща. Тя се изказа в подкрепа на ядреното споразумение с Иран. По думите й дебатът ще бъде много важен. \"Всички от ЕС поддържат това споразумение и казват, че трябва да останем, на тази база трябва да продължим преговорите\", обясни Ангела Меркел. Важно е да се вземе обща позиция за САЩ. \"Искаме да намалим проблемите с търговията. Искаме да имаме сигурност за Западните Балкани\", пожела Ангела Меркел.Президентът на Франция Еманюел Макрон от своя страна заяви, че Европейският съюз е по пътя на голямо разширяване.\"Вървим към широко разширяване, Западните Балкани трябва да имат стратегия, която да следват отблизо и да ги окуражаваме, но без да сме лицемери\", подчерта Макрон.Относно излизането на САЩ от ядрената сделка с Иран френският президент коментира, че сделката от 2015 г. не само трябва да се запази, но и да се надгради.Като домакин българският министър-председател Бойко Борисов заяви радостта си, че всички разбират колко са важни Западните Балкани. Те имат и своите притеснения, обясни българският премиер. Той добави, че трите най-големи банки имат представители на срещата. \"Всички колеги до един дойдоха\", доволен е премиера.", "date": "2018.05.17", "title": "Европейските лидери в София"}
{"url": "https://news.bg/politics/tereza-mey-kato-rabotim-zaedno-shte-postignem-mnogo-poveche.html", "text": "Премиерът Бойко Борисов се срещна с министър-председателя на Великобритания Тереза Мей.В началото на срещата Мей благодари на Борисов за гостоприемството. Тя подчерта, че това е нейното първо посещение в България. \"Благодаря за топлото посрещане, много ми е приятно да бъда тук, в България за първи път\", заяви Мей.Мей благодари на Борисов и за това, че Българското председателство на Съвета на ЕС е извело на преден план темата за евроинтеграцията на държавите от Западните Балкани. \"Искам да ви благодаря за това, че организирате тази среща на високо равнище, посветена на Западните Балкани, за това, че изведохте темата на предно място в дневния ред на ЕС, както и за това, че играете толкова главна роля за това тази тема да стане водеща\", каза Мей.От своя страна Борисов посочи, че разчита на подкрепа от страна на Великобритания да продължи въпроса за развитието на държавите от Западните Балкани на срещата на върха, която предстои да се проведе на Острова през месец юли.\"Ние ще продължим. Виждаме резултатите, които постигате вие тук. Ще продължим да надграждаме по време на срещата през юли. Мисля, че главната цел е да се осигури на държавите от Западните Балкани сигурност, стабилност и просперитет\", подчерта премиерът на Великобритания и допълни, че важното е държавите да работят заедно, защото така могат да постигнат повече.\"Мисля, че като работи заедно, може да постигнем много повече. И мисля, че самата организация на двете срещи на върха във Великобритания и България показва, че сме способни да работим заедно и по-добре\", заключи Тереза Мей.", "date": "2018.05.17", "title": "Тереза Мей: Като работим заедно, ще постигнем много повече"}
{"url": "https://news.bg/politics/ninova-ubedi-evrosotsialistite-da-ni-podkrepyat-sreshtu-paketa-makron.html", "text": "Лидерът на БСП Корнелия Нинова лобира пред ръководството на ПЕС в ЕП за нашите превозвачи. Ръководството на червените се срещна с евроколегите си в българския парламента.Тя е настояла за компромисно решение, така че да не е ощетен българския бизнес и националния интерес. Българските евродепутати социалисти са съгласни, че така както е предложен пакетът за момобилност е неприемлив, по думите на червения лидер. Трябва да се намери друго компромисно решение, отсече Корнелия Нинова.Припомняме, именно евросоциалистите подкрепят повече социални права за превозвачите, заложени в пакета Макрон, което накара ЕНП да ги атакуват. Обсъдили са европредседателството и интеграцията на Западните Балкани.Обсъдихме и двойното качество на храните, обясни още соцводачът. Тя е настояла това да се преодолее. Не приемаме в България да се продава второ качество храна, категорична бе Нинова.", "date": "2018.05.17", "title": "Нинова убеди евросоциалистите да ни подкрепят срещу Пакета \"Макрон\""}
{"url": "https://news.bg/weather/valezhi-v-sledobednite-chasove-vazmozhni-sa-gradushki.html", "text": "Преди обяд днес ще времето ще бъде предимно слънчево, а през втората половина на деня отново ще се формира купеста и купесто-дъждовна облачност.В много райони ще има краткотрайни превалявания с гръмотевици. На някои места са възможни градушки.Максималните температури в по-голямата част от страната са в интервала 22-27 градуса, в крайните югозападни райони до 30.Минималните температури са между 11 и 16 градуса.", "date": "2018.05.17", "title": "Валежи в следобедните часове, възможни са градушки "}
{"url": "https://news.bg/press/evropa-pishe-istoriya-v-sofiya-izgrazhdame-kiberotbrana-vecheryata-iftar-pri-prezidenta.html", "text": "Пристигането на европейските лидери в София и историческата среща за Западните Балкани са водещите теми за вестниците в четвъртък.\"Всичко, което ще обсъждаме, има глобални последици. Европа ще е или основен участник, или ще е само потърпевша. Трябва да сме политически, икономически и военно обединени както никога досега. Или сме заедно, или няма да ни има.\" Това драматично послание изпрати от София към лидерите на 28-те страни от Европейския съюз Доналд Туск. В изявление в Националния дворец на културата председателят на Европейския съвет представи на журналистите основните теми на работната вечеря днес и на утрешния Съвет на ЕС, посветен и на Западните Балкани. \"Към възхода на Китай и агресивната позиция на Русия се добави нов феномен - капризите на американската администрация\", каза още Туск. \"Като гледаме последните решения на Доналд Тръмп, някой дори може да си помисли \"с такива приятели не ти трябват врагове\". Честно казано, Европа, трябва да е благодарна на Тръмп, защото благодарение на него се разделихме с всичките си илюзии, каза още полякът. \"Разбрахме, че ако се нуждаеш от помощ, ще трябва първо сам да си помогнеш. Трябва да използваме силата си за защита на трансатлантическите връзки, но и да сме готови за сценарии, когато да действаме самостоятелно. За нас това е предизвикателство, но на първо място трябват воля и решителност.\" Туск обясни, че на вечерята в \"София тех парк\" основната тема ще е цифровата икономика и той ще повдигне пред 28-те лидери два въпроса, засягащи готовността им да инвестират на европейско и национално ниво в иновации. Те се съдържат в писмото му от 15 май към лидерите: \"Какво трябва да се стори на ниво ЕС за подкрепа и засилване на пробивите и иновациите с голям ефект?\" и \"Как ЕС да стане световен играч в сферата на т.нар. големи масиви от данни?\". На този етап това ще е открит дебат без писмени заключения, но той трябва да помогне за решенията на Европейския съвет през юни. Председателят на Европейския съвет говори и за Западните Балкани, като изтъкна, че за пръв път от 15 години техните лидери се срещат директно с колегите си от ЕС. Ще обсъдим европейските перспективи за тези страни, инфраструктурната свързаност и връзките между хората, като това ще бъде фиксирано и в т.нар. Декларация от София, добави той.\" - в. \"Дневник\".\"Европейския елит се събра за неформалната вечеря в \"София Тех Парк\" в София. Премиерът Бойко Борисов и министър за българското председателство Лиляна Павлова посрещнаха един по един висшите държавници на европейските държави и на Европейския съюз, предаде Канал 3. Първа от лидерите на големите държави пристигна британският премиер Тереза Мей. Въпреки че бе обявено, че Италия, заради проблемите със сформиране на правителство, ще бъде представлявана от бившия министър-председател Силвио Берлускони, на срещата се появи президентът на страната Серджо Матарела. Берлускони обаче бе забелязан в София и влезе в кадър на протоколните снимки в столицата. В последния момент, пък се появи френският президент Еманюел Макрон. Срещата в зала \"Джон Атанасов\" е част от Програмата на лидерите и календара на Българското председателство на Съвета на ЕС. В навечерието на Срещата на върха ЕС - Западни Балкани те ще обсъждат възможностите пред иновациите и цифровизацията, сделката за ядрената програма на Иран и търговските отношения със САЩ. Утре предстои и гвоздеят на програмата - срещата на върха ЕС - Западни Балкани, на която лидерите от ЕС и региона ще обсъждат европейската перспектива и свързаността на Западните Балкани с Общността.\" - в. \"Стандарт\".\"Акцент в усилията на ЕС е работата с младите, но трябва да им покажем, че национализмът и изолацията не водят до нищо добро за страните им, каза външният министър. \"Мисля, че едно от най-хубавите неща на Срещата на върха \"Европейски съюз - Западни Балкани\" в София е, че с толкова много съпътстващи събития дава възможност да се чуе гласът на бизнеса, социалните партньори, хората и гражданското общество\". С тези думи вицепремиерът и министър на външните работи Екатерина Захариева се обърна към участниците в международната конференция \"Демокрация, която дава резултати: Десет години по-късно. Реализиране на пълния потенциал на Западните Балкани\", провела се в София. Министър Захариева посочи, че за България е напълно естествено да избере европейската перспектива на Западните Балкани като приоритет не само на Председателството на Съвета на ЕС, но и като дългосрочен ангажимент на външната ни политика. \"Не беше лесно да убедим партньорите си в ЕС, че това е печеливш приоритет и за двете страни. От една страна, Западните Балкани са 20-милионен пазар с младо население. От друга - страните в региона още не са устойчиви към влияния на трети страни\", каза министърът. Тази устойчивост се крепи на три стълба: работеща пазарна икономика, върховенството на закона и независима съдебна система, посочи още Захариева. Министърът допълни, че ЕС не може да направи необходимите реформи вместо правителствата на шестте страни от региона, но може да подкрепи политическите им лидери. Това ще стане с декларацията от Срещата на върха в София. \"С нея ще се създаде дългосрочно сътрудничество със Западните Балкани\", уточни първият дипломат на България и подчерта, че заключенията и ангажиментите в нея са подкрепени от всички държави-членки на ЕС. \"Сега обаче ще е важно не просто да обещаем, а да изпълняваме, защото в противен случай разочарованието на хората от Западните Балкани ще е голямо\", продължи тя.\" - в. \"24 часа\".\"Над 100 представители на гражданското общество приеха в София документ, с който призовават интеграцията на Западните Балкани да стане приоритет на ЕС, съобщиха от Европейския икономически и социален комитет. \"Бъдещето на региона е европейско бъдеще\", подчерта в изказването си преди конференцията г-н Лука Жайе, председател на Европейския икономически и социален комитет. \"Убеден съм, че както за ЕС, така и за страните от Западните Балкани няма друга алтернатива освен да правят непрестанни, трансформиращи и устойчиви стъпки към пълното членство.\" Икономиките на страните от Западните Балкани продължават да бележат растеж, но въпреки това страните от региона остават сред най-бедните в Европа. Според прогнозите пълното сближаване с жизнения стандарт на ЕС може да отнеме 40 години. Участниците препоръчваха, когато се прави оценка на изпълнението на критериите за членство в ЕС, да се оценяват социалното, икономическото и териториалното сближаване.\" - в. \"Сега\".Вестниците отделят място и на модернизацията на армията.\"Правителството предлага на Народното събрание да приеме проекта за инвестиционен разход \"Придобиване на основна бойна техника за изграждане на батальонни бойни групи от състава на механизирана бригада\" и актуализирания проект \"Придобиване на нов тип боен самолет\". Това съобщиха от правителствената информационна служба. Те са част от цялостната концепция за модернизация на въоръжените сили. Инвестиционният проект \"Придобиване на основна бойна техника за изграждане на батальонни бойни групи от състава на механизирана бригада\" предвижда придобиване на 150 броя бойна и специална техника за три батальонни бойни групи, на системи и допълнително оборудване, както и обучение на състава. Времевият интервал за неговата реализация обхваща 12 години. Прогнозната стойност е в размер на 1 милиард и 464 милиона лева с ДДС. Инвестиционният проект \"Придобиване на нов тип боен самолет\" предвижда придобиването на 16 самолета на два етапа. През първия етап, който е финансово осигурен с 1 милиард и 800 милиона лв. с ДДС, е предвидено да се придобият не по-малко от осем бойни самолета. С тези средства се предвижда придобиването на летателните апарати, средствата за наземно обслужване, средствата за обучение, обучението на състава, първоначалната интегрирана логистична поддръжка (за период от 3 години) и въоръжението.\" - в. \"Стандарт\".\"Проектът, който гласувахме за бронирана машина, е на стойност 1,4 млрд. лв., а за изтребител - 1,8 млрд. лв.\". Това заяви министърът на отбраната Красимир Каракачанов след днешното заседание на министерския съвет, съобщи \"Фокус\". \"Първият проект за инвестиционен разход е за придобиване на основна бойна техника за изграждане бойни групи от състава на механизираната бригада. Става въпрос за проект на стойност 1 464 000 000 лв. с ДДС за откриване на 150 единици бойна техника, като срок на плащането е 12 години. Първите години сумите са по 100 млн. лв. на година, а последните три години от 150 до 180 млн. лв. Става въпрос за проект, в който се предвижда производство в България с максимално включване на българския военнопромишлен комплекс, а също и машините, които ще бъдат реализирани, в целия жизнен цикъл на своето съществуване да бъдат модернизирани в български предприятия\", обясни Каракачанов. По проекта за нов боен самолет става дума за 1,8 млрд. лв. разходи за 8 машини. Срокът за плащане е 10 години. \"Към момента шест фирми са проявили интерес към този проект и ще дадем опция и за нови изтребители, и за втора ръка такива\", обясни военният министър. Гласуваният днес проект от правителството ще бъде внесен за одобрение в парламента. \"И се надявам, ако нещо не се забави в парламента, поне по един от тях да бъде сключен договор до края на годината. Ще търсим максимално изгодния за националния интерес вариант. Няма да има политически или геополитически предпочитания - който направи най-добрата оферта, той ще бъде предпочетен\", заяви Каракачанов.\" - в. \"Сега\".\"Министърът на отбраната ще провежда държавната политика за защита и противодействие на кибератаки и хибридни въздействия върху комуникационните и информационните системи и системите за управление на страната и въоръжените сили. Това е записано в проект за закон за киберсигурността, който бе приет от правителството днес. След като проектът бъде приет от Народното събрание, министър Красимир Каракачанов трябва да изгради способности за киберотбрана. Министерството на отбраната ще координира взаимодействието за киберотбрана с НАТО и ЕС, а съвместно с МВР, ДАНС и Държавната агенция за електронно упралвение (ДАЕУ) ще отговаря за планирането и реализирането на мероприятията по подготовка на киберотбраната и киберустойчивостта на страната в извънредно положение, военно положение или положение на война. Ще бъде създаден и киберрезерв, в който ще се използва научният и образователен потенциал на страната. Новият закон за киберсигурност разписва функции и на МВР, ДАНС и агенцията за електронно управление за действие при киберкризи. Вътрешното ведомство си запазва правомощията по неутрализиране на компютърните престъпения, а ДАНС ще работи по линия на информационната сигурност на стратегически важни обекти. Към Държавната агенция \"Електронно управление\" (ДАЕУ) ще бъде създаден координиращ орган - Национално единно звено за контакт (НЕЗК), което ще се отчита пред Европейската комисия за предприетите мерки по защита от кибератаки. Съвет по киберсигурност към Министерския съвет пък ще се грижи за управление на системата за киберсигурност. Към отделните ведомства ще бъдат създадени екипи за реакция, които при инцидент ще се занимават с мониторинг на инциденти на национално равнище, ще подават сигнали за тревога или ще предупреждават за рискове и ще анализират инцидентите. За тези екипи има изискване да бъдат в тясно сътрудничество с частния сектор и доставчиците на електронни услуги.\" - в. \"Дневник\".Традиционната вечеря ифтар при президента също е сред темите на всекидневниците.\"Вечерята ифтар е символ на непреходната култура на толерантност, която е дълбоко заложена в душевността на нашия народ. Приемам я и за символ на волята на държавата ни да работи за повече разбирателство, взаимно уважение и политика на протегнатата ръка\". Това заяви президентът Румен Радев на традиционната вечеря ифтар по случай свещения за мюсюлманите месец Рамазан. Домакинството на държавния глава на вечерята ифтар е израз на уважение към религиозния празник и традициите на българските граждани с мюсюлманско вероизповедание.Специален гост на тържественото събитие беше председателстващият Председателството на Босна и Херцеговина Бакир Изетбегович. \"Знам, че както в София, така и в прекрасния център на Сараево един до друг се извисяват католически, мюсюлмански, източноправославен и еврейски религиозни храмове и музеи. Това е ясно доказателство, че хората от различни религии могат да живеят в мир и разбирателство на Балканите\", подчерта в обръщението си държаният глава, според когото присъствието на Бакир Изетбегович на вечерята ифтар доказва, че лидерите на Балканите осъзнават дълбоко своята отговорност пред всички граждани в нашия регион.Всички ние осъзнаваме нашата отговорност, която имаме пред бъдещите поколения - да им завещаем ценностите и добродетелите, които нашите деди са предали на нас, домовете ни да бъдат отворени за нуждаещите се, сърцата ни към страдащите, а в молитвите и чрез делата си да търсим мир за света, в който живеем, каза още Румен Радев.В словото си президентът се обърна към ръководителите на вероизповеданията в България като изрази надежда, че те отговорно ще изпълняват своите задължения, за да не допускат чужди на традицията на българските граждани норми да намират почва у нас. \"Вярвам, че единствено с обединени усилия можем да посрещнем предизвикателствата на съвременния свят и да не позволим омразата и ненавистта да вземат превес\", заяви още президентът Радев...\" - в. \"Труд\".\"В словото си президентът се обърна към ръководителите на вероизповеданията в България като изрази надежда, че те отговорно ще изпълняват своите задължения, за да не допускат чужди на традицията на българските граждани норми да намират почва у нас. \"Вярвам, че единствено с обединени усилия можем да посрещнем предизвикателствата на съвременния свят и да не позволим омразата и ненавистта да вземат превес\", заяви още президентът Радев. Държавният глава се обърна и към всички присъстващи като ги призова \"да продължаваме да споделяме и празниците, и делниците и да градим утрешния ден на децата ни в общия ни дом - България\". \"На фона на насилието в световен мащаб, ние в България живеем заедно и аз съм убеден, че ако хората по света знаят за толерантността в България, то те биха се поучили от нас\", посочи от своя страна главният мюфтия д-р Мустафа Хаджи. Той посочи, че Рамазан е благодат, която сближава хората и така те стават по-добри и по-силни. \"Ние водачите на религиозните общности се стремим да бъдем в крак със съвременните европейски ценности и въпреки всички предизвикателства ще продължим да вървим по пътя на разбирателството и взаимното уважение\", каза още той. На тържествената вечеря ифтар присъстваха главният секретар на Св. Синод Негово Преосвещенство Мелнишки епископ Герасим, представители на традиционните вероизповедания в България, представители на парламентарно представените политически партии, дейци на културата и изкуството, дипломатически представители, общественици.\" - в. \"24 часа\".", "date": "2018.05.17", "title": "Европа пише история в София, изграждаме киберотбрана, вечерята ифтар при президента…"}
{"url": "https://news.bg/world/belgiyskiyat-sad-otkaza-da-predade-na-ispaniya-trima-bivshi-katalunski-ministri.html", "text": "Съдът в Брюксел взе решение да не бъдат предавани на Испания тримата бивши каталунски министри, които избягаха в Белгия след референдума за независимост на Каталуния.Решението беше мотивирано с формална грешка - липса на национална заповед за арест, която да съответства на изисканата от Испания европейска заповед за арест.Това е тежко поражение за правителството в Мадрид, посочва \"Франс прес\". От своя страна бившият каталунски премиер Карлес Пучдемон заяви, че съдебното решение е \"добра новина\". Той коментира, че \"Европа е предоставила право на справедлив процес, независимо от политическите съображения\".Мадрид поиска да бъдат екстрадирани бившият земеделски министър на Каталуния Меричел Сере, ексминистъра на културата Луис Пуч-и-Горди и бившия здравен министър Тони Комин. Тримата политици пристигнаха в Белгия заедно с Карлес Пучдемон в края на октомври 2017 г. С бягството си от Испания те се надяват да избегнат съдебен процес по обвинения в разхищаване на бюджетни средства и метеж.", "date": "2018.05.17", "title": "Белгийският съд отказа да предаде на Испания трима бивши каталунски министри"}
{"url": "https://news.bg/crime/sadat-shte-razgleda-molbata-na-polfryiman-za-predsrochno-osvobozhdavane.html", "text": "Състав на Софийския градски съд с председател Руси Алексиев ще разгледа подадената молба от австралиеца Джок Полфрйиман за предсрочно освобождаване от затвора, съобщи \"Дневник\".Припомняме, той излежава присъда от 20 години затвор за убийството на студента Андрей Монов през 2007 г.Тогава австралиецът е влязъл в конфликт с група от над 10 души, сред които Монов и Антон Захариев, който е ранен. Полфрийман твърди, че групата на Монов е повалила на земята човек от ромски произход, затова той се е намесил.Молбата му за предсрочно освобождаване е подадена чрез адвокат, като в нея е посочено основание, че той е излежал повече от половината от наказанието си, каквото е и изискването на Наказателния кодекс.Полфрийман вече е осъждал България в Европейския съд по правата на човека в Страсбург, тъй като магистратите приеха, че е нарушена неговата свобода на изразяване.Той е председател на Българското затворническо сдружение за реабилитация, като не е наказван за нарушения в затвора и е награждаван за добро поведение.", "date": "2018.05.17", "title": "Съдът ще разгледа молбата на Полфрйиман за предсрочно освобождаване"}
{"url": "https://news.bg/politics/ns-v-posleden-spor-za-sdelkata-za-chez.html", "text": "Финални спорове по сделката за ЧЕЗ. Комисията приключи работа и докладва пред пленарна зала за резултатите от дейността си. Крум Зарков от БСП атакува, че данните от службите показват, че министър-председателят е бил наясно с развитието по сделката.Според него интересно е участието на Българската банка за развитие в сделката. Всичко в тази сделка прилича на една голяма лъжа, подчерта червеният депутат.Кой стои зад \"Инерком\" и Гинка Върбакова, пита Зарков. Всичко е задкулисно и всичко е мъгла, смята той. Тази мъгла застрашавала електроснабдяването на цяла Западна България.ДПС няма да подкрепят доклада на комисията, защото сделката показвала, че правителството работело хаотично и на принципа \"проба-грешка\".Кой не казва истината, попита червеният Славчо Велков.Според Воля пък се изчистило името на Гинка Върбакова и можело скоро да се поздравим с новия собственик на ЧЕЗ.Според Иван Иванов от БСП обаче има тежки констатации в доклада. Тази сделка засягала националната сигурност.Рамадан Аталай посочи съмненията на партията му, че комисията ще е ефективна.Народното събрание прие доклада на временната комисия по случая ЧЕЗ.Припомняме, че беше създадена на 14 март, по предложение на БСП. Стана ясно, че  за активите на ЧЕЗ в България, въпреки заявеното преди това намерение (отново изненадващо) да се опита отново да се върне в дружеството,  между Гинка Върбакова и премиера Борисов в Министерски съвет.Председателят на комисията  на временната комисия, тъй като има факти, които са останали недоизяснени.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала управителят на дружеството, определено за купувач - Гинка Върбакова, проведе разговори с ЧЕЗ в Прага. Тогава от , че процедурите по вече сключения с \"Инерком\" договор продължават.От интервю на Гинка Върбакова обаче стана ясно, че  (КЕВР).  от шефа на Комисията Иван Иванов.От БСП  за спиране на сделката и поискаха държавата да си върне контрола в енергетиката. Според социалистите зад  и поискаха намеса на контролните органи.", "date": "2018.05.17", "title": "НС в последен спор за сделката за ЧЕЗ"}
{"url": "https://news.bg/int-politics/iran-se-razbra-s-britanski-konsortsium-za-razrabotvane-na-petrolno-pole.html", "text": "Иранската държавна телевизия съобщи, че Техеран е подписал споразумение с британски консорциум за разработване на петролно находище в южната част на страната, съобщава \"Асошиейтед прес\".Споразумението е първото между Иран и ключов западен съюзник на САЩ, откакто миналата седмица Вашингтон обяви, че излиза от историческото ядрено споразумение, сключено през 2015 г. между Иран и шестте световни сили (САЩ, Великобритания, Франция, Германия, Китай и Русия).Управляващият директор на международния консорциум \"Пергас\" Колин Роули и Биджан Алипур, който е управляващ директор на National Iranian Oil Co., са подписали предварителен документ за партньорство в присъствието на британския посланик в Иран Роб Макайър снощи.Проектът, ако споразумението се превърне в договор, ще изисква инвестиция от повече от 1 млрд. долара за производството на 200 хил. барела суров петрол дневно през следващото десетилетие от 55-годишното петролно поле Карандж.", "date": "2018.05.17", "title": "Иран се разбра с британски консорциум за разработване на петролно поле"}
{"url": "https://news.bg/crime/politsiyata-izdirva-zhena-otkradnala-chanta-ot-pirogov.html", "text": "Шесто РУ търси съдействие от гражданите за установяване самоличността на жена, откраднала чанта с документи на 13 април в УМБАЛСМ \"Н.И.Пирогов\".Въпреки предприетите оперативно - издирвателни действия до момента извършителката на престъплението не е установена.Умоляват се гражданите, които имат информация за жената от снимките, свалени от камерите, да сигнализират на тел.112, 982 1762, 982 1754 или в най-близкото районно управление на МВР.Анонимността им е гарантирана.", "date": "2018.05.17", "title": "Полицията издирва жена, откраднала чанта от \"Пирогов\""}
{"url": "https://news.bg/politics/gerb-atakuva-bsp-za-sabotazha-na-proekta-za-toplofikatsiya.html", "text": "БСП отклонява вниманието с брифинга за инсталацията за горене на отпадъци в \"Топлофикация\", за да омаловажат срещата на върха. Това отговориха от ГЕРБ.Ивелина Василева обясни, че проектът е одобрен от ЕК и е по най-високи стандарти. Целта на проекта била да се осигури алтернативно гориво от столичното парно.\"Пореден опит за саботаж на успешен европейски проект\", съзира Василева. Решенията до момента по проекта се вземали и с гласовете на левицата. Търсел се политически ефект с казаното от червените.От ГЕРБ с документи доказаха как червените през 2016 са одобрили проекта. Този проект е завършващ етап с проблема за боклука на столицата. Всички евростолици имали подобни инсталации и така се нареждаме сред зелените европейски градове.Проектът е обезпечен и финансово стабилен, обявиха герберите. \"Топлофикация\" щяла да има ресурси. А социалистите насаждали страх сред хората.Тома Биков видя възстновка на Отечествения фронт в София заради атаките към проекта не само от ляво, но и от десните и зелените.", "date": "2018.05.17", "title": "ГЕРБ атакува БСП за саботажа на проекта за \"Топлофикация\""}
{"url": "https://news.bg/crime/sgp-obvinyava-shefa-na-plovdivskiya-onkotsentar-za-nad-400-hil-leva.html", "text": "Софийска градска прокуратура - СГП внесе в Окръжен съд Пловдив обвинителен акт срещу Красимир В.,  управител на \"Комплексен онкологичен център - Пловдив\" ЕООД, за безстопанственост в особено големи размери.Обвиняват Красимир В. че на 31 август 2016 г. не е положил достатъчно грижи за възложена му работа във връзка с ефективното и добросъвестно разходване на средствата на дружеството и от това са последвали значителни щети за \"КОЦ-Пловдив\" ЕООД в размер на 405 190, 92 лева без ДДС.Като възложител по Закона за обществените поръчки, Красимир В., без да проведе пазарни консултации, без да потърси съвети от независими експерти или органи или от участници на пазара, е открил процедура по обществена поръчка с предмет: \"Доставка, монтаж и въвеждане в експлоатация на компютърен томограф\" с прогнозна стойност 950 000 лева без ДДС.Процедурата по обществената поръчка приключва със сключването на договор на стойност 898 000 лв с единствената фирма, подала оферта за участие. След сключване на договора тази фирма закупила компютърен томограф на стойност 492 809, 08 лева без ДДС и го предоставила на КОЦ Пловдив.Разликата от 405 190, 92 лв. между платената сума от КОЦ Пловдив за придобиване на компютърния томограф и реалната му пазарна цена се равнява в размер на 964,74 минимални работни заплати за страната, което определя щетата като такава в \"особено големи размери\".Спрямо Красимир В. е определена мярка за неотклонение \"подписка\".Ако бъде признат за виновен той може да получи наказание \"лишаване от свобода\" от три до десет години, като съдът може да постанови лишаване от право да заема определена обществен или държавна длъжност, както и да упражнява определена професия или дейност.", "date": "2018.05.17", "title": "СГП обвинява шефа на пловдивския онкоцентър за над 400 хил. лева"}
{"url": "https://news.bg/world/tilarsan-predupredi-za-kriza-na-etichnostta-i-zaplaha-ot-alternativni-realnosti-v-sasht.html", "text": "Бившият държавен секретар на САЩ Рекс Тилърсън индиректно разкритикува президента на САЩ Доналд Тръмп по време на събитие, на което той предупреди за \"разрастваща се криза на етичността и почтеността\" на американската демокрация, информират американски медии.Според него демокрацията в страната е под риск.\"\", каза той на випускна церемония във Военния институт в Лексингтън, Вирджиния., подчерта той пред кадетите в училището в Лексингтън.\"Ако нашите лидери се опитват да скрият истината или ние като народ започнем да допускаме алтернативни реалности, които повече не се основават на факти, ние като американски граждани сме на път да се откажем от свободата си\", допълни Тилърсън.Бившият държавен секретар не спомена името на Тръмп, но президентът е известен с по-различното си отношение към фактите и Тилърсън изглежда има предвид прословутата защита на \"алтернативните факти\" от Келиън Конуей, съветник на държавния глава на САЩ.", "date": "2018.05.17", "title": "Тилърсън предупреди за “криза на етичността” и заплаха от „алтернативни реалности” в САЩ"}
{"url": "https://news.bg/int-politics/si-dzinpin-ukrepva-dalgogodishnite-zapechatani-s-krav-otnosheniya-s-kndr.html", "text": "По време на среща с представители на Севернокорейската управляваща работническа партия в Пекин китайският президент Си Дзинпин определи дългогодишните отношения между двете страни, като \"запечатани с кръв\" и обещава да работи за допълнителното им укрепване, съобщава KCNA.Севернокорейската държавна информационна агенция KCNA допълва, че \"Китай придава огромно значение на дейностите, за продължаване на традиционното приятелство между двете страни, запечатано с кръв на по-високо ниво, както изисква новата епоха\", цитирайки Си Дзинпин.Китайският президент изразява надежда, че Северна Корея и Съединените щати ще продължат диалога си, така че да се постигне целта за Корейски полуостров без ядрени оръжия.Делегацията от Пхенян е водена от Пак Тае-сонг, зам.-председател на Централния комитет на Севернокорейската работническа партия и отбелязва, че в момента икономическото развитие е важен приоритет за Северна Корея.Китайските домакини показват на делегацията от Северна Корея области с висока икономическа значимост, като високотехнологичната зона \"Джунгуанцун\", наричана и Силиконовата долина на Китай.", "date": "2018.05.17", "title": "Си Дзинпин укрепва дългогодишните, \"запечатани с кръв\" отношения с КНДР"}
{"url": "https://news.bg/society/prevozvachite-protestirat-v-tsyalata-strana-1.html", "text": "Националният протест на превозвачите започна. Превозвачите протестират на територията на цялата страна.Недоволството вече причини сериозни проблеми в трафика на София, имайки предвид, че  за провеждането на  във формат ЕС - Западните Балкани.Повече от 80 камиона и 60 автобуса се събраха на булевард \"Цариградско шосе\", за да изразят недоволството си към Пакета \"Макрон\".Превозвачите носят трансперанти с надписи \"Има ли място за нашия бизнес в ЕС\", \"Европа на две скорости = на заден ход на България\", \"Транспортен пакет 1 и 2=Exit\" и други.Владимир Тунчев от Сдружение \"Мотолок\" заяви за news.bg, че се обявява против 45-те часови паузи, които се предвиждат в Пакета \"Мобилност\", защото той лично изпълнява курсове до Европа и обратно. \"Колегите не могат да почиват в камионите си и ако стане някаква кражба в камиона, стоката просто няма да се плати\", изтъкна той.На въпрос какво ще се случи, ако се приеме т.нар. Пакет \"Мобилност\", Тунчев отсече, че най-вероятно много от транспортните фирми ще фалират. \"Повечето камиони работят навън, в Европа\", подчерта той и допълни, че нашата държава е далеч от Европа и от българското правителство зависи дали Европа ще ни помогне или не.Тунчев категорично заяви, че няма да се откажат, докато не се променят условията. \"Трябва да се променят нещата, защото не можем да висим по границите като животни\", отбеляза той и обясни, че седят по 12 часа по всички граници.Той добави, че от хората от транспортния сектор настояват да бъдат като нормалните хора, тъй като поради тази причина сме в Европейския съюз. \"На румънската граница е същото както на другите граници. На нея също стават огромни опашки и ние искаме тези неща да се променят и да работим нормално\", призова Тунчев.В София се очаква протестът да започне от площад \"Македония\", след което да премине през ул. \"Алабин\", Съдебната палата, бул. \"Витоша\". Протестът ще завърши пред парковото пространство пред НДК.Протести има и Югозападна България, съобщи БГНЕС. В 11 часа превозвачите започнаха мирен протест на ГКПП \"Кулата\", насочен срещу предвидените в Пакета \"Мобилност\" мерки.Над 30 камиона пристигнаха на граничния ни пункт с Гърция от Благоевград и региона, за да изразят недоволството си. На всички тирове се развяваше националния трикольор.Протестиращите на \"Кулата\" опънаха между товарните автомобили транспаранти с текст: \"Макрон, не убивай транспорта в България\", \"Макрон, не разделяй Европа\", \"Европа на две скорости - заден ход за България\".\"Ако ние превозвачите от страните от Източна Европа се обединим и спрем да возим, за една седмица Европа е загинала\", каза един от протестиращите на границата с южната ни съседка.Превозвачите от Варна също излязоха на протест. Те се качиха на шосето на АМ \"Хемус\".Тировете са спрели в аварийната лента на магистралата в платното в посока София. Колоната от товарни автомобили е голяма.С лозунг превозвачите питат: \"Има ли място за БГ бизнеса в ЕС?!\" На камионите на АМ \"Хемус\" също са закачени български знамена.Превозвачи протестират и на границата ни с Румъния, в района на \"Дунав мост\" при Русе. Протестиращите там също изразиха недоволството си от предвидените мерки в Пакета \"Макрон\".Според шофьорите на тежкотоварни камиони, които пътуват на по-дълги курсове в Европа, предвидените мерки ще бъдат сериозен удар по бизнеса и ще доведат до загуби както за фирмите и превозвачите, така и за всички потребители.Мирният протест на \"Дунав мост\" при Русе започна малко след 10 часа. Протестиращите са се събрали на международното шосе, преди кръговото кръстовище за влизане в граничния пункт.Шофьорите направиха обиколка с разпънати по ремаркетата си плакати. Надписите по тях бяха на български и английски и гласяха: \"Има ли място за БГ бизнеса в ЕС?\", \"Не на дискриминацията в ЕС!\", \"Макрон=Дискриминация\", \"Макрон, не убивай транспорта в България!\".Най-многоброен като че ли е протестът на превозвачите в Пловдив. Около 200 тира са се наредили на пътя Асеновград-Пловдив в знак на протест срещу пакета мерки на ЕС.В края на протеста на превозвачите транспортният министър Ивайло Московски съобщи, че има голяма вероятност пакетът \"Мобилност\" да бъде преработен, а в друга част да бъдат запазени исканията на превозвачите.По думите му, българските институции са представили предложенията на германския канцлер Ангела Меркел и на френския президент Еманюел Макрон.", "date": "2018.05.17", "title": "Превозвачите протестират в цялата страна"}
{"url": "https://news.bg/int-politics/sadat-na-es-potvardi-zabranata-na-pestitsidi-ubivashti-pchelite.html", "text": "Европейският съд потвърди частична забрана на три инсектицида, известни като неоникотиноиди, посочвайки, че Европейската комисия е имала право през 2013 г. да забрани тяхната употреба заради защита на пчелите, съобщава \"Франс прес\".Решението на съда обхваща три активни субстанции - имидаклоприд, разработена от \"Байер\", клотианидин, разработена от \"Такеда\" и \"Байер\", и тиаметоксам на Syngenta.Съдът постановява, че \"предпазният принцип\" на Европейския съюз означава, че ЕС би могъл да предприеме мерки, ако е налице научна несигурност относно рисковете за човешкото здраве или околната среда и не е трябвало да чака, докато не е станало ясно, че е причинена вреда.Съдът на Европейския съюз обаче е отменил ограниченията за употребата на различен клас пестициди - фипронил на BASF, тъй като Европейската комисия не е извършила адекватна оценка на въздействието на своите мерки.Частичната забрана през 2013 г. означава, че неоникотиноидите не могат да се използват за царевица, рапица и някои пролетни зърнени храни. Те все пак обаче могат да се използват за култури като захарно цвекло.ЕК реши да преразгледа разрешенията по отношение загубата на пчелни колонии заради злоупотребата с пестициди.По-голямата част от страните членки на ЕС през миналия месец подкрепиха предложение за забрана на употребата на всякакви неоникотиноиди на открито, ограничавайки използването им за култури, отглеждани в оранжерии.Химическите корпорации Bayer и Syngenta предупредиха, че забраната на инсектицидите щяла да означава земеделските стопани да се връщат към по-стари химикали и да пръскат повече.Те също така твърдят, че Европейската агенция за безопасност на храните е основала констатациите си за възможен риск върху прекомерно високи дози при лабораторни тестове и изисквала провеждането на полеви изследвания на нереалистично голяма площ.Според Syngenta решението на съда е \"разочароващо и жалко\" и че научните иновации са единственият начин да се произвежда достатъчно храна и да се опазва околната среда.Екозащитниците от групата \"Приятели на Земята\" коментираха, че нови доказателства показват, че неоникотиноидите просъществуват в околната среда много години, всмуквайки се във водите и диви цветя до реколтата, и че реколтите от здравословни маслени семена от частичната забрана насам показват, че химикалите не са необходими.Решението на съда може да се обжалва пред върховния съд на ЕС.", "date": "2018.05.17", "title": "Съдът на ЕС потвърди забраната на пестициди, убиващи пчелите"}
{"url": "https://news.bg/crime/tarsyat-alo-izmamnik-vzel-45-hil-lv-ot-baba.html", "text": "Полицията в Шумен издирва телефонен измамник, който взел 45 хил. лв. от 80-годишна баба.На 16 май около 13:30 часа възрастната жена получила обаждане на домашния си телефон.Непознат мъж се представил за полицай и я заблудил, че може да помогне в хващането на измамник. Бабата получила уверение, че ако акцията е успешна, ще получи доживотно увеличение на пенсията. Мъжът оставил телефон за връзка 08112.По-късно жената опитала да позвъни на номера, но не успяла. На домашния й телефон се обадил мъж, който и казал по най-бързия начин да намери 20 000 лева и да ги предаде, за да не се случи най-лошото с нея и близките й.След заплахите, 80-годишната получила още едно обаждане отново от псевдо полицая. След много телефонни разговори възрастната жена била убедена да остави пред входната си врата всички нейни спестявания заедно с пари на близките й. Общата сума, която бабата оставила пред вратата си, била 44 800 лева, и златни накити.Същият следобед около 17:00 часа 80-годишната разбрала, че е станала жертва на измама. По-късно тя е разпитана в местното РПУ.За случая е уведомен прокурор от Районната прокуратура в Шумен. Образувано е досъдебно производство по чл. 209 ал. 1 от НК.", "date": "2018.05.17", "title": "Търсят ало-измамник, взел 45 хил. лв. от баба"}
{"url": "https://news.bg/society/protestirashtite-muzikanti-ot-bnr-posviriha-na-evroliderite.html", "text": "Десетки творци от музикалните състави на Българското национално радио (БНР) излязоха на протест около Войнишкия мемориал в София, пред НДК. Те настояват за увеличение на бюджета на обществената медия, така че да могат да се повишат трудовите им възнаграждения.Откриването на протеста бе съпроводено от изпълнение на българския химн. Протестиращите издигнаха редица плакати и лозунги в своя защита. Някои от тях гласят: \"Ние искаме достойно заплащане\", \"Искаме заплащане, а не подаяние\" и други.В исканията бюджетът на БНР да бъде увеличен целево за музикалните състави и да се увеличат възнагражденията им с 50% се включиха изпълнители и от Симфоничния оркестър, Смесения хор, Биг бенда на радиото и Оркестъра за народна музика.Ива Йотова от Народния оркестър на радиото коментира за news.bg, че всички на протеста искрено се надяват да получат увеличение на заплатите.На въпрос как ще коментира , че е разбрал за съществуването на музикантите в БНР, едва когато са започнали да свирят под прозореца му, тя заяви, че не е изненадана от неговите думите.\"Той не е длъжен да знае всички музикални състави в БНР, но трябва да има нужните хора около него, които да се компетентни да го посъветват и да му разкажат какво прави. Неговото изказване беше доста обидно за нас\", отбеляза тя.Според Йотова трябва да се стремим към европейски ценности, не само като художествено изпълнение, но и като оценяване.Други участници в протеста коментираха, че трябва да се обърне внимание на културната сфера. \"Всяка държава се представя с изкуството си и мисля, че просто заслужаваме едно по-достойно заплащане на труда\", заяви протестиращ.Музикантите не крият, че се чувстват леко излишни, тъй като за култура не се мисли.Солидарност с исканията на членовете на музикалните състави на БНР изразяват и творците от Националния фолклорен ансамбъл \"Филип Кутев\", както и от други столични състави.Протестът се организира с подкрепата на Федерация \"Култура\" и КТ \"Подкрепа\".", "date": "2018.05.17", "title": "Протестиращите музиканти от БНР посвириха на евролидерите"}
{"url": "https://news.bg/int-politics/sasht-se-glasyat-da-nalagat-sanktsii-zaradi-severen-potok-2.html", "text": "Проектът за газопровод \"Северен поток 2\" между Русия и Германия по дъното на Балтийско море има риск да предизвика санкции от страна на САЩ заради опасения за сигурността. Това обяви високопоставен американски дипломат, цитиран от \"Асошиейтед прес\".Американският заместник-помощник държавен секретар Сандра Оудкърк, която е експерт по енергийната политика в Държавния департамент, изтъкна, че САЩ се противопоставят на газопровода \"Северен поток 2\", защото може да засили \"зловредното влияние\" на Русия в Европа.\"Ще бъдем доволни, ако проектът не се осъществи\", изтъкна тя пред журналисти в Берлин. Коментарите ѝ бяха направени ден преди посещението на германския канцлер Ангела Меркел в руския черноморски курорт Сочи за среща с руския президент Владимир Путин, на която се очаква газопроводът да бъде основна тема на разговорите.Оудкърк посочи, че новият газопровод ще отклони газовите потоци от Украйна, която зависи в голяма степен от транзитните такси, и може да помогне на Русия да монтира оборудване за наблюдение в Балтийско море, което е чувствителен регион от военна гледна точка.\"Упражняваме натиск, колкото можем\" да спрем проекта, подчертала тя, но отбелязала, че Конгресът на САЩ е дал на американската администрация ясен мандат да наложи санкции във връзка с руските проекти за газопроводи, ако е необходимо.\"Всеки проект за тръбопровод, а в света има множество проекти за тръбопроводи, които потенциално са обхванати от правомощията за налагане на санкции, може да бъде засегнат от санкции\", допълни Оудкърк.\"Северен поток 2\", чиято прогнозна стойност е 11 млрд. долара, ще удвои количеството природен газ, който Русия може да доставя в сърцето на Европа от новооткрити находища в Сибир.Въпреки че Меркел предприе твърда линия по отношение на враждебните действия на Русия през последните години - от конфликтите в Украйна и Сирия до химическата атака срещу бивш руски шпионин във Великобритания - Германия трябва да осигури доставките си на газ, а Берлин изчисли, че \"Северен поток 2\" предлага най-добрата сделка.Йенс Мюлер, говорител на проекта \"Северен поток 2\", отхвърли опасенията на САЩ и няколко европейски страни, посочвайки, че новият газопровод ще бъде само един от многото източници на природен газ за Европа.\"Този газопровод не може да бъде използван за изнудване или отрицателно въздействие върху която и да е страна\", допълни той.", "date": "2018.05.17", "title": "САЩ се гласят да налагат санкции заради \"Северен поток 2\""}
{"url": "https://news.bg/regions/fandakova-vseki-obshtinar-i-rayonen-kmet-nosi-lichna-otgovornost.html", "text": "Всеки общински служител и районен кмет носи лична отговорност. Това заяви кметът на София Йорданка Фандъкова по повод ареста на главния юристконсулт на община \"Подуене\" Лилия Геринска.Фандъкова е категорична, че е непримирима с корупцията и всеки трябва да знае какво прави и как го прави. \"Районните кметове имат самостоятелно управление. Те се избират така, както аз съм избрана и си носят отговорността. За моята администрация отговарям аз, категорична бе кметицата и заяви, че всички сигнали, които се получават, ще бъдат изпратени на компетентните органи. А при всяко съмнение от Столична община ще започват проверки\", заяви столичният кмет.Фандъкова призна, че не е наясно какви и колко страници са подменяни от арестувания главен юристконсулт, както и за какви конкретно обществени поръчки става въпрос.Припомняме, в сряда от ГДБОП информираха, че при спецакция на 15 май на Софийската градска прокуратура и ГДБОП са разбили организирана престъпна група за изпълняване на незаконна обществена поръчка от длъжностно лице на Столична община.По-рано през деня кметът на район \"Подуяне\"  на шефа на правния отдел в общината.", "date": "2018.05.17", "title": "Фандъкова: Всеки общинар и районен кмет носи лична отговорност"}
{"url": "https://news.bg/crime/uvolniha-i-posledniya-obvinen-blagoevgradski-dayadzhiya.html", "text": "По искане на Специализираната прокуратура днес Специализираният наказателен съд отстрани от длъжност и десетия обвинен служител в ДАИ - Благоевград.Отстраненият даяджия е обвинен за  за подкупи.Припомняме, на 14 май, понеделник,  с повдигнати обвинения за корупция. Тогава десетият обвиняем не се яви в залата на съда по здравословни причини. За това спецпрокуратурата изготви спрямо мъжа отделно искане за отстраняване от длъжност.Съдът уважи искането на държавното обвинение заради наличието на обосновано предположение, че мъжът е извършил умишленото престъпление във връзка с работата си.Според магистратите е налице и предположение, че служебното положение на обвиняемия ще създаде пречки за обективното, всестранно и пълно изясняване на обстоятелствата по делото.", "date": "2018.05.17", "title": "Уволниха и последния обвинен благоевградски даяджия"}
{"url": "https://news.bg/int-politics/zaev-vidya-razreshavane-na-spora-za-imeto-s-gartsiya-prez-yuni.html", "text": "Министър-председателят на Македония Зоран Заев обяви, че може да бъде постигнато споразумение между Скопие и Атина за уреждане на продължаващия от десетилетия спор за името на страната преди срещата на върха на Европейския съюз през юни, съобщава \"Ройтерс\".Заев се срещна с гръцкия си колега Алексис Ципрас в кулоарите на срещата на върха между ЕС и Западните Балкани в София.\"Обсъдихме едно (конкретно) решение на спора за името, което може да бъде приемливо и за двете страни, но трябва да обсъдим допълнително нещата в нашите страни\", коментира Заев пред журналисти.Процесът по присъединяване на Македония в ЕС и НАТО беше блокиран от Гърция, която оспорва името на бившата югославска република, изтъквайки, че то предполага териториална претенция към нейната северна провинция със същото име.", "date": "2018.05.17", "title": "Заев видя разрешаване на спора за името с Гърция през юни"}
{"url": "https://news.bg/politics/moskovski-chast-ot-paketa-mobilnost-mozhe-da-bade-prerabotena.html", "text": "Транспортният министър Ивайло Московски обяви, че има вероятност пакетът \"Мобилност\" да бъде преработен в една част, а в друга - да бъдат запазени исканията на превозвачите. Това заяви той в края на протеста на превозвачите, цитиран от МТИТС.След снощната среща между министър-председателя Бойко Борисов, френския президент Емануел Макрон и германския канцлер Ангела Меркел, съм оптимист, че Пакетът \"Мобилност\" ще бъде коригиран и ще бъдат обективно отразени исканията на българските автомобилни превозвачи\".По думите му, българските институции са представили предложенията на германския канцлер Ангела Меркел и на френския президент Еманюел Макрон.Министър Московски допълни, че основната цел на Пакета \"Мобилност\" е да бъдат гарантирани социалните права на шофьорите и правилата при изпълняване на професията. Лидерите на Германия и Франция са се разпоредили на своите експерти да започнат работа заедно с българския екип в Комитета на постоянните представители - КОРЕПЕР, за да бъде намерен възможно най-балансираният и компромисен вариант, в който да бъдат в максимална степен отчетени справедливите искания на българските превозвачи.Московски увери превозвачите, че ако има протест в Брюксел, би ги подкрепил и там.Припомняме, евродепутатът и зам.-председател на ВМРО Ангел Джамбазки обяви, че организира . \"Подкрепям протеста на превозвачите и организираме такъв и в Брюксел. Там ще бъдат и поляци, унгарци и румънци - всички засегнати. Трябва да направим повече от скандал\", заяви той.По-рано през деня  излязоха на основни пътни артерии, за да покажат колко мащабен ще бъде ударът срещу българските превозвачи от закона \"Макрон\".", "date": "2018.05.17", "title": "Московски: Част от пакета \"Мобилност\" може да бъде преработена"}
{"url": "https://news.bg/world/v-rim-obmislyat-da-kosyat-trevata-v-parkovete-s-ovtse.html", "text": "Властите в Рим обмислят да използват овце и други животни, за да се справят с избуялата и неокосена трева в градските паркове, пише \"Гардиън\".Във видео, публикувано във \"Фейсбук\", експертът по околна среда Пинучиа Монтанари заяви, че кметът на града Вирджиния Раджи подкрепя идеята., каза Монтанари.Експертът добави, че методът вече се използва в парка \"Кафарела\" в югоизточната част на града.\"Бихме искали да го разширим до други паркове\", подчерта Монтанари.Властите срещат проблеми при поддържането на зелените пространства в града, описвайки ги като \"джунгла \".Методът е използван и в северния град Торино, който също се управлява от Движение \"Пет звезди\".Но организации питат какво ще се прави с екскрементите на животните.", "date": "2018.05.17", "title": "В Рим обмислят да косят тревата в парковете с овце"}
{"url": "https://news.bg/int-politics/protivnik-na-erdogan-plashi-da-zatvori-voenna-baza-na-sasht-ako-ne-ekstradirat-gyulen.html", "text": "Основният кандидат на опозицията на предстоящите президентски избори в Турция заплаши, че ще затвори ключова американска военна база до Коледа, ако САЩ не екстрадират ислямския проповедник Фетхуллах Гюлен, обвинен от Анкара за организатор на неуспешния преврат през 2016 г., съобщава \"Франс прес\".Турските власти многократно поискаха от Вашингтон да екстрадира Гюлен, който живее в самоналожено изгнание в американския щат Пенсилвания и който е обвинен за \"мозък\" на неуспешния пуч, целящ свалянето на турския президент Реджеп Тайип Ердоган.Гюлен категорично отрича обвиненията, а Вашингтон досега не е показал интерес да изпълни искането на Турция.Вашингтон трябва да \"екстрадира Фетхуллах Гюлен от САЩ\", настоя Мухарем Индже, кандидат за президент на основната опозиционна Народнорепубликанска партия, в интервю за турска телевизия.\"Ако вие (САЩ) не го върнете обратно, ние ще затворим Инджирлик и ще отпратим американските войници на 24 декември и те ще могат да празнуват Коледа със семействата си\", добави той.САЩ поддържат важната военновъздушна база в Инджирлик, която се намира в южната част на Турция, като хъб за операции срещу терористичната групировка ДАЕШ (\"Ислямска държава\").В нея също така се съхраняват запаси от десетки американски тактически ядрени оръжия.Турските власти нахлуха в базата, след като тя беше използвана от бунтовнически офицери в пуча на 15 юли 2016 г.54-годишният Индже се опитва да убеди избирателите, че е надежден избор, като излиза срещу Ердоган на изборите на 24 юни, които ще бъдат исторически в съвременната история на Турция.Коментарите му изненадаха някои наблюдатели, като се има предвид, че светската Народнорепубликанска партия като цяло е смятана за по-проамерикански настроена в сравнение с управляващата ислямистка Партия на справедливостта и развитието на Ердоган.След изборите ще влезе в сила новата президентска система, даваща на президента големи изпълни правомощия.", "date": "2018.05.17", "title": "Противник на Ердоган плаши да затвори военна база на САЩ, ако не екстрадират Гюлен"}
{"url": "https://news.bg/world/rusiya-i-kitay-zasilvat-ikonomicheskoto-si-vliyanie-v-iran.html", "text": "Русия и Китай засилват икономическото си влияние в Иран, докато европейците намират за по-трудно да пренебрегнат действията на Вашингтон да изолира икономически Ислямската република, информира АФП.Евразийският икономически съюз подписа временно търговско споразумение с Иран. Те сигнализираха, че планират преговори за създаване на зона за свободна търговия.Междувременно иранският министър на петрола заяви, че китайската държавна петролна компания CNPC е готова да замени Total в голям проект за експлоатиране на газово находище в Иран, ако френската компания се оттегли.По-рано този месец президентът на САЩ Доналд Тръмп взе спорно решение да изтегли страната от международното споразумение с Иран за ядрената програма.Китай, Русия, Великобритания, Франция и Германия, подписали се под сделката през 2015 г., се противопоставят на действията на Вашингтон. Но компаниите по света са изправени пред труден избор, тъй като в миналото Щатите наложиха големи глоби на компании, които нарушават американските санкции.Тази седмица ЕС започна работа по план за запазване на ядреното споразумение. Днес френският президент Еманюел Макрон заяви, че една от причините е, че \"така нашият бизнес може да остане\" в Иран. Обаче от Total намекнаха, че ще продължат да инвестират само ако бъдат изключени от санкциите на САЩ. Датската корабна компания Maersk Tankers съобщи, че ще прекрати дейността си в Ислямската република.В същото време Русия, един от най-големите защитници на ядрената сделка, засили търговските отношения с Техеран.В столицата на Казахстан Астана Евразийският икономически съюз сключи временно търговско споразумение с Иран, което предвижда намаляване на митата върху стотици стоки.Евразийският икономически съюз, в който влизат Русия, Армения, Беларус, Казахстан и Киргизстан, също планира да започне тригодишни преговори с Техеран за създаване на зона за свободна търговия.Пекин също сигнализира, че възнамерява да продължи търговията с Иран.Междувременно председателят на Европейската комисия Жан-Клод Юнкер заяви на пресконференция в София, че от утре ЕС ще започне да предприема мерки за блокиране на ефекта от санкциите на САЩ срещу Иран.", "date": "2018.05.17", "title": "Русия и Китай засилват икономическото си влияние в Иран"}
{"url": "https://news.bg/politics/makron-gotov-na-kompromis-po-paketa-za-mobilnost.html", "text": "Френският президент Емануел Макрон е склонен на компромис по пакета за мобилност. Тази реформа бе необходима, каза той на брифинг в НДК след срещата за Западните Балкани.Макрон увери, че отчита спецификите на транспорта у нас. Той се надява на решения по темата през септември. Иска обаче да се защитят социалните права на превозвачите.Френският президент ни попари за членството в Шенген. Първо трябва да се направи реформа. Но пък сме се справяли качествено, коментира той.Франция подкрепя България за Еврозоната, обясни още френският държавен глава. Всички условия за членство в ЕРМ 2 от нас били изпълнени, а влизане в чакалнята на Еврозоната трябвало да стане паралелно с влизане в банковия съюз.Френският президент Еманюел Макрон подкрепя, но не съвсем и интеграцията на Западните Балкани. Той иска членство, но под условия. На брифинга след срещата в НДК той коментира актуалните теми за САЩ и Иран. Според него те са тест за суверенитета на Европа.Решенията за Иран и търговията били много ясни. Никакви разговори със САЩ не са възможни, без освобождаване на митата, отсече Макрон. В противен случай Европа, която изпълнявала споразуменията на СТО, щяла да отговори.Потвърждаваме споразумението с Иран от 2015, изтъкна той. Франция подкрепя предложенията на ЕК за Иран. Европа трябва да бъде обединена и силна, смята Еманюел Макрон.За Западните Балкани до последно се водели ясни и точни разговори с всички държави. Франция подкрепя развитието на инфраструктурата на Балканите, както и мерките за сигурност.Франция е за по-суверенна и по-единна Европа, подчерта президентът. В наш интерес е да изградим истински европейски суверенитет и да свържем Западните Балкани с ЕС, каза той, но не и за сметка на суверенитета на общността. Членството ще е награда за лидерите в региона, които постигат напредък, по думите на Макрон. Присъединяване може да има, след като самият ЕС се реформира, според него. Той настоява и за реформа в Еврозоната.", "date": "2018.05.17", "title": "Макрон готов на компромис по пакета за мобилност"}
{"url": "https://news.bg/economics/rumen-radev-iska-silen-biznes-v-es.html", "text": "Необходимостта от повече гъвкавост в европейската индустриална политика и ролята на бизнеса за осигуряване на повече заетост и подобряване на благосъстояние на гражданите, обсъдиха на \"Дондуков\" 2 държавният глава Румен Радев и представители на Конфедерацията на европейския бизнес (BusinessEurope). Във фокуса на разговора бяха и българските приоритети в рамките на ротационното председателство на Съвета на ЕС и по-конкретно визията за бъдещата Многогодишна финансова рамка след 2020 г.Това съобщиха от пресслужбата на държавния глава.Според Румен Радев европейските институции и националните правителства трябва да проведат задълбочен дебат за постигане на общи дългосрочни цели. \"За да реализираме оптимална среда за развитие на бизнеса, трябва преди всичко да формулираме стратегия с далечна перспектива със съгласувани първостепенни приоритети\", заяви държавният глава. Той посочи конкурентоспособността, иновациите, дигитализацията, образованието и борбата с климатичните промени като основните фактори, които трябва да бъдат включени в европейската стратегия за индустрията.Държавният глава и европейският бизнес призоваха в преговорите на Великобритания за излизане от Европейския съюз да се зачетат правата на всички засегнати граждани - както на работещите от ЕС на територията на Острова, така и на британците, избрали Континента.Тема на разговора беше и присъединяването за страната ни към Европейския валутен съюз. \"Общата валута е един от фундаментите на ЕС. България стриктно изпълнява критериите от Маастрихт, поддържаме нисък бюджетен дефицит и инфлация, бележим икономически растеж и предлагаме много добри условия за инвестиции. Преди всичко обаче трябва да преценим как тази стъпка ще се отрази на доходите на българските граждани и да изчислим внимателно рисковете, за да може икономиката ни да има настигащи темпове на растеж\", каза президентът.\"Способността на европейския бизнес да остане конкурентен в световен план е в интерес на нашите граждани. За да бъдем успешни на фона на външните предизвикателства в сферата на търговията, трябва да бъдем обединени и единодушни. BusinessEurope споделя ключовите приоритети на България в рамките на ЕС и председателството, като например задълбочаването и усъвършенстването на Икономическия и паричен съюз, завършването на единния пазар и дигитализацията\", заяви от своя страна президентът на Business Europe Ема Марчегаля.BusinessEurope представлява интересите на 20 милиона малки, средни и големи предприятия от целия континент. Тя е официално признат социален партньор на европейско ниво и обединява 39 бизнес организации от 34 европейски страни.", "date": "2018.05.17", "title": "Румен Радев иска силен бизнес в ЕС"}
{"url": "https://news.bg/disasters/vulkanat-kilauea-na-havai-otnovo-izrigva.html", "text": "Вулканът Килауеа в Хавай започна отново да изригва, съобщава MSNBC.На повърхността се е натрупал дебел слой лава, вали дъжд от пепел. Геолозите отбелязват, че камъни с размер на кола се издигат във въздуха със скорост от около 190 км / ч.Губернаторът на Хавай Дейвид Айдж заяви, че районът на Пуна се счита за зона на бедствие поради вулканичното изригване. Вече е ясно, че най-малко 30 къщи са били унищожени при изригването на Килауеа, стълбовете на лава се издигат на височина до 70 метра.Килауеа е един от най-активните вулкани в света и един от петте на острова. Стотици хора бяха принудени да напуснат домовете си заради лавата и заплахата от токсични изпарения.", "date": "2018.05.17", "title": "Вулканът Килауеа на Хаваи отново изригва"}
{"url": "https://news.bg/crime/izbyagaliyat-ot-zatvora-vladimir-pelov-s-pismo-do-medii-i-prezident.html", "text": "Избягалият затворник Владимир Пелов е изпратил писмо до президента, омбудсмана и bTV. За получено такова писмо съобщиха и от \"Нова телевизия\".Припомняме, че Владимир Пелов и Радослав Колев избягаха от Централния софийски затвор на 3 април.В осем страници той описва мотивите си да избяга от затвора. Твърди, че е осъден несправедливо, получил е тежко наказание, което е равносилно на смъртна присъда и това го е предизвикало да избяга.Пелов не посочва как се е сдобил с оръжието, но твърди, че не е искал да нарани никого.Дори, когато стрелял по надзирателя, гледал да не го уцели. В писмото си Пелов твърди още, че не е извършил нито едно от престъпленията, по които е обвиняем и осъден.Пред bTV синът му Владимир Стефанов потвърди автентичността на писмото.\"И да пише писмо и да не пише, ще го хванем\", коментира вътрешният министър Валентин Радев за Нова телевизия.Писмото е с дата 7 май, пуснато е с марка от Каварна, но е с клеймо София. Има и адрес на подателя. Ботевград, ул. \"Ал. Батемберг\" 21. Там всъщност е домът на Владимир Пелов.Нова телевизия се допита до отдел \"Разследване\" на столичната полиция дали писмото е истинско.\"На първо място ще бъде изследван почерка и дали е и дали самия адресат, писател тоест е съставил това писмо или е под негова диктовка или някой друг го е написал\", каза началник отделът Стойно Цветков.\"Може някой от тях да е сътворил това писмо, може и някой близък например да го е написал под тяхна диктовка и да го е пуснал\", заяви началник Цветков.В писмото пише, че Пелов е невинен. Оръжието, което ползвал по време на бягството, не било с цел да убива. Не се казва как се е сдобил с него. Засега почеркът на писмото говори, че авторът му е бил нервен и притеснен. Данните за Пелов и Колев са, че все още са заедно. Чрез писмото се праща сигнал до институциите. В него се твърди, че отстраненият зам.-директор на затвора Анатолий Борисов покровителствал разпространение на дрога зад решетките.", "date": "2018.05.17", "title": "Избягалият от затвора Владимир Пелов с писмо до медии и президент"}
{"url": "https://news.bg/int-politics/tramp-ne-se-e-otkazal-ot-sreshtata-s-kim-chen-un.html", "text": "Президентът на САЩ Доналд Тръмп е готов да се срещне със севернокорейския лидер Ким Чен-ун, както бе предвидено за средата на юни в Сингапур, предаде АП.Агенцията се позовава на говорителката на Белия дом Сара Сандърс.\"Това бе покана, която Северна Корея ни отправи и ние приехме и продължаваме да се придвижваме напред с приготовленията\", повтори тя.По този начин Белият дом увери, че не се отказал от срещата.Същевременно Пентагонът съобщи, че не се водят дискусии за намаляване на мащабите на бъдещите военни учения между САЩ и Южна Корея, предизвикали гнева на Северна Корея в навечерието на планираната среща на върха Северна Корея - САЩ, предаде Ройтерс.", "date": "2018.05.17", "title": "Тръмп не се е отказал от срещата с Ким Чен-ун"}
