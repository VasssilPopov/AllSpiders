{"url": "https://news.bg/world/30-zaginali-pri-napadenie-v-nigeriya.html", "text": "Най-малко 30 души са загинали при нападение в североизточната част на Нигерия, предаде \"Ройтерс\".Те са военни, убити при нападение на ислямисти във военна база в размирни щат Борно. Става въпрос за групировката \"Ислямска държава в Западна Африка\", отцепила се по-рано от \"Боко Харам\".Припомняме, че \"Боко Харам\" действа на територията на няколко страни в региона и е отговорна за серия кървави атаки и отвличания. Тя е дала клетва за вярност на ДАЕШ. ", "date": "2018.09.01", "title": "30 загинали при нападение в Нигерия "}
{"url": "https://news.bg/society/saytat-na-noi-se-srina-za-chasove.html", "text": "Сайтът на НОИ са срина за няколко часа по-рано днес, 1 септември.Официалната интернет страница на Национални осигурителен институт се срина и всички електронните услуги и справки на онлайн портала на НОИ бяха недостъпни. Около 17.00 часа проблемът беше отстранен и сайтът вече функционира редовно. Справките са активни.На сайта гражданите на България могат да правят справки за законодателството, внесените от работодателя осигуровки, болничните листове, обезщетения и други. Към момента няма официални данни относно причините и обстоятелствата около срива на сайта. Става въпрос за технически проблем, пише БНР.Проблемите с държавната администрация и сайтовете на различните служби продължават. Припомняме, .Регистърът започна на работи напълно чак .На 17 август се срина .Малко след това, отново на 17 август, се \"счупи\" и  (ИАОС).Сайтовете на НОИ и ИАОС бяха възстановени в рамките на няколко часа.", "date": "2018.09.01", "title": "Сайтът на НОИ се срина за часове"}
{"url": "https://news.bg/politics/partiyata-na-simeonov-reshava-dali-da-ostane-v-upravlenieto.html", "text": "Партията на вицепремиера Валери Симеонов Национален фронт за спасение на България (НФСБ), коалиционни партньори на ГЕРБ от малката коалиция на Обединени патриоти, днес ще решава дали да остане в управлението на страната.Националният изпълнителен комитет на НФСБ се събира тази вечер на неофициално събрание в Бургас, където ще реши бъдещето на настоящото правителство, пише БНТ.Срещата край морето ще бъде в следобедните часове и ще е закрита за медиите.Повод за срещата са събитията през последните дни -  - на регионалния министър Николай Нанков, на транспортния министър Ивайло Московски и на вътрешния министър Валентин Радев. Оставките на министрите бяха  във връзка с , където загинаха 17 души, а десетки бяха ранени.По предварителни данни на събранието трябваше да присъстват и представители на коалиционните партньори на НФСБ в малката коалиция на ОП - \"Атака\" и ВМРО. Таз информация обаче беше опровергана.Неофициалното събиране ще трябва да уточни исканията на НФСБ пред водещата партия ГЕРБ, тъй като се очаква патриотите да се срещнат с премиера Бойко Борисов в понеделник, 3 септември.", "date": "2018.09.01", "title": "Партията на Симеонов решава дали да остане в управлението"}
{"url": "https://news.bg/world/lavrov-osadi-rusofobiyata-na-sasht.html", "text": "Остро изказване срещу политиката на САЩ направи за пореден път руският външен министър Сергей Лавров, цитиран от ТАСС. Той разкритикува американската русофобия като политика на властите в страната. Изявлението бе направено в телевизионно интервю за руска телевизия. Според него, ситуацията в момента не е нормална. Това е тъжна страница от американската история, заключи той. Запитан как върви комуникацията с властите на страна, която е наложила санкции на неговата, Лавров отговори, че си върши работата, без значение дали това му харесва или не. Той не пропусна да повтори убеждението си, че мерки като санкциите не са продуктивни, но Москва остава отворена за диалог и никога не затръшва вратата за преговори. Този диалог обаче трябва да се базира на взаимно уважение, подчерта той. Лавров обяви по-рано, че страните, обвиняващи Русия в намеса във вътрешната политика на други държави, са онези, самите които използват този метод за прокарването на собствените си интереси.Той добави, че чуждестранните намеси в Арабската пролет или в преврата в Украйна са примери за намеса на Запада в работите на други страни, както и че Москва е регистрирала опити за намеса в собствената си вътрешна политика.Припомняме, че администрацията на американския президент Доналд Тръмп е разследвана заради доказателства за намеса на Москва в президентските избори, които Тръмп спечели. ", "date": "2018.09.01", "title": "Лавров осъди русофобията на САЩ"}
{"url": "https://news.bg/regions/zhiteli-na-bozhurishte-na-protest-v-zashtita-na-grigor-grigorov.html", "text": "Жители на Божурище се събраха днес на протест в защита на шофьора Григор Григоров, обвинен за трагедията край Своге и в момента под домашен арест, за да поискат справедлив процес, предаде БНР.Идеята се заражда спонтанно преди няколко дни в социалните мрежи и вероятно хората няма да спрат дотук. Съгражданите на Григоров са убедени, че той също е жертва на войната по пътищата и не трябва истинските виновници да си измият ръцете с него. Хората носеха плакати, на които абревиатурата АПИ означава \"Айде, пак се измихме\". Протестиращите не вярват, че трите министерски оставки ще предотвратят подобни трагедии по пътя.Протестиращите затвориха за кратко входа на София по пътя от Калотина през светофара до отбивката за Божурище.На пореден, но не последен протест излязоха и жителите на Своге, за да настояват за решаване на проблема с безопасността на пътищата в района.За кратко те ще спрат движението на пътя за София, преминавайки по една от пешеходните пътеки в града.\", каза една от протестиращите.Припомняме, че при катастрофата в събота ", "date": "2018.09.01", "title": "Жители на Божурище на протест в защита на Григор Григоров"}
{"url": "https://news.bg/regions/mazh-postrada-pri-pozhar-kray-selo-karnalovo.html", "text": "Мъж е пострадал при пожар край село Кърналово, община Петрич, област Благоевград.Мъжът е пострадал, опитвайки се да помага в гасенето на пожара, който пламнал в земеделски масив, пише БНР.Пострадалият е 80-годишен жител на селото. Нивите на мъжа се намира в близост до пожара, поради което той се включил като доброволец в групите за гасене на пожара.Огънят е засегнал лицето и крайниците на мъжа.Пострадалият е транспортиран до болницата в Петрич, където е настанен за лечение.Междувременно пожарът е локализиран. Все още има обаче тлеещи огнища. Работата по потушаването на бедствието продължава.", "date": "2018.09.01", "title": "Мъж пострада при пожар край село Кърналово"}
{"url": "https://news.bg/crime/gorya-tovaren-vlak-v-starozagorsko-nyama-postradali.html", "text": "Запали се вагон на товарен влак в района на Старозагорското село Плоска Могила. Инцидентът е възникнал днес следобед, предаде БНР. Няма пострадали. Сигналът е подаден малко след 15,00 часа, съобщи Михаил Михов, началник група \"Оперативен център\" в Регионална дирекция \"Пожарна безопасност и защита на населението\".\" заяви той.Веднага на място са изпратени два пожарни автомобила с 6 човека личен състав. Вагонът е бил натоварен с ПДЧ плоскости. До пристигането на пожарникарите, служителите на БДЖ са разкачили товарния вагон от композицията и са го придвижили до спирката на Плоска могила. Взети са всички мерки по обезопасяване.Тече разследване на инцидента. ", "date": "2018.09.01", "title": "Горя товарен влак в Старозагорско, няма пострадали "}
{"url": "https://news.bg/sport/neshka-robeva-napuska-ansambala-po-hudozhestvena-gimnastika-na-germaniya.html", "text": "Нешка Робева напуска ансамбъла по художествена гимнастика на Германия. Това обяви самата тя в профила си във \"Фейсбук\".Тя е подала оставка като треньор. Причините са здравословни. Робева уточнява, че със съобщението си иска да избегне спекулациите по темата. Тя е убедена, че е дала на отбора всичко от себе си като треньор, но не е в състояние да изпълнява задълженията си и счита за морално решение да се оттегли от поста и да бъде избран друг треньор. Робева пое ансамбъла през февруари тази година. Опитната българска треньорка смени тогава сънародничката си Екатерина Дуламова, която водеше ансамбъла от 2015 година.", "date": "2018.09.01", "title": "Нешка Робева напуска ансамбъла по художествена гимнастика на Германия "}
{"url": "https://news.bg/crime/noshtni-proverki-na-burgaski-taksita-zaradi-narusheniya.html", "text": "Нощни проверки на такситата в Бургас са започнали заради оплаквания за надписани сметки и отказани курсове, предаде bTV.Те са направени тази нощ съвместно от Автомобилната администрация и полицията по искане на общински съветници.От 20 проверени таксита, 5 са с нарушения - изтекло удостоверение за таксиметрова дейност, липса на документ за психологическа годност, некоректно попълнени пътни книжки.Някои шофьори се оказаха с по няколко нарушения.", "date": "2018.09.01", "title": "Нощни проверки на бургаски таксита заради нарушения "}
{"url": "https://news.bg/world/skok-na-prirodniya-gaz-i-elektroenergiyata-s-14-v-turtsiya.html", "text": "С 14% скачат цените на природния газ и електроенергията в Турция, предаде \"Ройтерс\". Така икономическата криза през последните месеци в страната продължава да се задълбочава. Тази година курсът на турската лира се срина с 42% спрямо долара. Вчера турският президент Реджеп Ердоган видя спецоперация срещу Турция и турската лира.Той се зарече, че Турция ще се справи с атаката и че нестабилността на турската национална валута ще отмине.Държавният глава увери, че Турция предприема необходимите мерки в отговор на срива на лирата и че започвали да се виждат конкретни резултати от тези стъпки.Той обвини САЩ, че използват задържането на американския пастор Андрю Брънсън, за да ударят военния и икономическия сектор на Турция.\"Невъзможно е да се обясни опитът на САЩ да използват казуса с пастор Брънсън, за да съборят Турция икономически и военно\", изтъкна турският държавен глава.Турция беше засегната от криза с валутата си, след като американският президент Доналд Тръмп обяви, че САЩ ще наложат санкции срещу югоизточната ни съседка заради близо 2-годишното задържане на Брънсън.", "date": "2018.09.01", "title": "Скок на природния газ и електроенергията с 14% в Турция "}
{"url": "https://news.bg/world/napadenieto-v-amsterdam-e-terorizam.html", "text": "Нападението в холандската столица Амстердам е тероризъм. Станаха ясни мотивите на нападателя, предаде \"Ройтерс\".Той е 19-годишен афганистанец. Разпитан е в болницата, където се лекува, след като бе прострелян от полицаите при задържането си. Направил е самопризнания пред разследващите и е заявил, че извършеното от него е терористичен акт. Припомняме, че при атаката на гарата бяха наръгани двама американски туристи, които са без опасност за живота. Състоянието им обаче е тежко. Няма обаче основания да се мисли, че те са нападнати умишлено заради произхода си.Тероризъм бе една от версията, по които работи полицията от самото начало. ", "date": "2018.09.01", "title": "Нападението в Амстердам е тероризъм "}
{"url": "https://news.bg/world/demonstratsii-i-aresti-sled-ubiystvoto-v-kemnits.html", "text": "При засилено полицейско присъствие преминаха днешните протести в германски град Кемниц, съобщиха световните информационни агенции. Хиляди се събраха в центъра на града, за да изразят позицията си по последните трагични събития. Около 1200 полицаи бяха разположени в града, за да се грижат за реда и сигурността. Стигнало се е до арести на демонстранти. Освен поредната демонстрация на крайнодесни срещу политиката на канцлера Ангела Меркел за мигрантите, се проведе и протест на техни противници. Демонстранти са носели снимки на други жертви на нападение на мигранти. Противниците на мигрантите бяха организирани от ПЕГИДА. За разлика от тях, левите привърженици се обявиха срещу омразата към чужденците.Припомняме, че 35-годишен германец почина, след като беше намушкан с нож в Кемниц. Полицията арестува 22-годишен иракчанин и 23-годишен сириец. Те са заподозрени като извършители.Меркел излезе с официална позиция. Тя определи като \"ужасен инцидент\" наръгването до смърт в източногерманския град Кемниц, но заяви, че насилствените протести, които се разразиха, са неприемливи.\"Ди Велт\" писа по случая, че иракчанинът е трябвало да бъде депортиран в България на 13 май 2016 г., но това не се случило. Не е ясно защо депортацията на задържания в България се е забавила.Според Дъблинското споразумение София трябвала да приеме иракчанинът. Премиерът Бойко Борисов се противопоставя на прилагането на този регламент. През последните месеци в ЕС се чуват гласове за ревизия на Дъблинското споразумение, което показва, че при големи кризи е неприложимо", "date": "2018.09.01", "title": "Демонстрации и арести след убийството в Кемниц "}
{"url": "https://news.bg/regions/treys-svoge-otstranyava-defektite-po-patya-svoge-sofiya.html", "text": "Сдружение \"Трейс Своге\" отстранява констатираните дефекти по път II-16 Своге - София.Това съобщиха от пресцентъра на АПИ. Не се работи единствено в участъка на пътния инцидент.Работата на него ще започне веднага след завършване на процесуално-следствените работи и Агенция \"Пътна инфраструктура\" получи разрешение от разследващите органи.Междувременно, днес се проведоха поредните протести след трагедията край Своге, при която загинаха 17 души.Жители на Божурище защитиха шофьора на автобуса, който в момента е под домашен арест. В Своге настояха за мерки да не се повтарят подобни катастрофи. ", "date": "2018.09.01", "title": " \"Трейс Своге\" отстранява дефектите по пътя Своге-София"}
{"url": "https://news.bg/world/ubit-i-raneni-pri-napadenie-v-italiya.html", "text": "Един човек е загинал, а други трима са били ранени при нападение с нож в северния италиански град Кането сул Ольо, предадоха световните информационни агенции. Атаката е била извършена в музей.  Починал е 54-годишен мъж. Ранените са без опасност за живота. Те са били атакувани от жена. Нападателката вероятно е с психично заболяване.Тя е била задържана от полицията. Съобщава се, че е 58-годишна полякиня. ", "date": "2018.09.01", "title": "Убит и ранени при нападение в Италия "}
{"url": "https://news.bg/world/tramp-pak-plashi-da-izvadi-sasht-ot-nafta.html", "text": "Американският президент Доналд Тръмп отново заплаши, че може да извади САЩ от Северноамериканското споразумение за свободна търговия (НАФТА). Това направи той по познатия за него начин - с поредно съобщение в профила си в \"Туитър\".Тръмп поднови заплахите въпреки знаците, че може да се постигне пробив по предоговарянето на условията с Канада и вече сключеното споразумение с Мексико. Може и без Канада - в това е убеден Тръмп и предупреди Конгреса относно преговорите със съседката. Единственият вариант е Канада да приеме сделка, която да е добра за САЩ, иначе няма политическа необходимост и тя да е в новата НАФТА, отсече Тръмп. Държавният глава обяви дни по-рано, че се надява и Канада да се включи, но не изключи, че може и без нея. Това породи спекулации, че Канада може да отпадне.Още с идването си на власт Тръмп обяви намерение да предоговори НАФТА или да изведе САЩ от споразумението.", "date": "2018.09.01", "title": "Тръмп пак плаши да извади САЩ от НАФТА "}
{"url": "https://news.bg/regions/nay-veroyatno-chumata-po-prasetata-doshla-s-furazh-ot-rumaniya.html", "text": "\"Правим всичко възможно да се установи от къде е влязла заразата в България. За съжаление много са начините, а именно чрез разпространение на продукти, чрез придвижване на туристи, хора, животни, транспорт на фураж.\" Това заяви министърът на земеделието, храните и горите Румен Порожанов след провеждането на областен координационен щаб във Варна във връзка с предприетите мерки за ограничаване на заболяването африканска чума по свинете.Ветеринарните власти имат обосновано съмнение, че заразяването в конкретната ферма в Тутраканци може да е станало с фураж, който се закупува през Констанца и се разпространява в България.\"Предприемат се всички мерки. По данни на БАБХ в село Тутраканци хуманно са , като голяма част от тях не са регистрирани. Извършва се дезинфекция, полицейски постове са поставени на входовете и изходите на селото\", посочи Порожанов и допълни, че в момента експертите взимат проби от съседното село Бозвелийско, което попада в 3-километровата рискова зона.Ако пробите там са отрицателни, няма да се пристъпва към евтаназиране на животни.Изпълнителният директор на Българската агенция по безопасност на храните (БАБХ) д-р Дамян Илиев посъветва стопаните при всяко съмнение да уведомяват ветеринарните власти.\"Ако прасето показва признаци на заболяване, да не се търси възможност да го лекуват. Трябва веднага да бъде информирана официалната ветеринарна служба и това е най-правилният начин, за да не се допусне разпространение\" подчерта Илиев.Шефът на БАБХ призова стопаните, особено около зоните с индустриални ферми, да усвоят прасетата си, за да се намали опасността от разпространение на заболяването.Припомняме, вчера, 31 август, беше регистрирано .Положителна проба даде , област Варна.Още от вчера e ограничено придвижването и транспорта на домашни свине. Забранява се организиране на пазари и изложби на свине и свободно пасищно отглеждане.Скоро започва и превантивното вземане на проби от прасетата в 10-километровата зона.Припомняме и че стопаните ще получат обезщетения за умъртвените си животни. За да стане това обаче, прасетата трябва да са били предварително регистрирани.", "date": "2018.09.01", "title": "Най-вероятно чумата по прасетата дошла с фураж от Румъния"}
{"url": "https://news.bg/regions/parkingat-na-natsionalniya-stadion-veche-e-platen.html", "text": "От днес паркингът пред Националния стадион \"Васил Левски\" вече е платен.В сила влезе решението пространството да стане част от \"зелената зона\". През уикенда зоните не се плащат, но от идния понеделник, 3 септември, всички коли ще трябва да заплащат за престоя си.Достъпът на автомобили ще бъде ограничаван с бариера. Паркоместата ще бъдат около 100, част от тях ще са за хора с увреждания.Паркирането в района ще струва по 1 лев за първите 4 часа, а за всеки следващ час ще се плащат по 2 лева.През почивните дни част от паркоместата ще могат да се използват от търговците на спортни стоки, които от години работят пред стадиона, пише БНТ.Според новите правила всеки търговец ще трябва да заплаща по 12 лева на ден.Паркингът около езерото \"Ариана\", намиращ се от другата страна на Националния стадион, засега остава безплатен.", "date": "2018.09.01", "title": "Паркингът на Националния стадион вече е платен"}
{"url": "https://news.bg/int-politics/rusiya-obucheni-ot-sasht-ekstremisti-sa-gotveli-teroristichni-ataki-v-palmira.html", "text": "Американски специалисти са обучавали екстремисти в Сирия, които са се готвели да извършват терористични атаки в град Палмира. Това обявиха от руското военно министерство и уточниха, че са получили информацията от бойци, пленени от сирийската армия.Задържаните екстремисти са заявили, че са от групировката \"Лъвове на източната армия\", която е свързана със Свободната сирийска армия, твърдят от руското военно ведомство.Около 500 бойци се намирали в лагера на екстремистите, който се намира в близост до военната база Ал Танф, в която са разположени сили на международната коалиция, ръководена от САЩ.Екстремистите е трябвало да извършат \"серия от терористични атаки в района на Палмира\" и да осигурят преминаването на около 300 бойци, за да овладеят града в рамките на следващата седмица, допълниха от министерството. Един от пленените екстремисти е заявил, че са били обучавани от американски инструктори и че групировката е получавала оръжия и боеприпаси от американската база.Базата \"Ал Танф\" се намира близо до бежанския лагер Рукбан, в който се намират около 60 хил. жени и деца от градовете Ракка и Дейр ез Зор.", "date": "2018.09.01", "title": "Русия: Обучени от САЩ екстремисти са готвели терористични атаки в Палмира"}
{"url": "https://news.bg/culture/apoloniya-nagradi-hudozhnika-gredi-assa.html", "text": "34-ото издание на Празници на изкуствата Аполония наград световноизвестният български художник-живописец Греди Асса. Той бе удостоен с почетния приз \"Аполония Токсофорос\".С над 80 самостоятелни изложби в цял свят талантливият творец е един от най-големите вдъхновители в българското съвременно изкуство. Греди Асса е 20-ият почетен носител на специалния приз, който се връчва за изключителен принос в развитието на българската култура и представянето й зад граница. По традиция наградата бе връчена изпълнителният директор на Фондация Аполония Маргарита Димитрова.Любимият фестивал на поколения българи Празници на изкуствата Аполония бе открит вчера в Созопол с тържествен концерт на Младежка филхармония \"София\" с диригент Георги Патриков и солист талантливия цигулар Кай Орлинов.Тази година емблематичното културно събитие се провежда от 31 август до 8 септември.Тази година Аполония ще престави над 70 култури събития в рамките на само 7 дни.На сцената на Амфитеатъра в Созопол ще излязат изпълнители като Белослава, Стенли, Jeremy?, Милица Гладнишка, Хилда Казасян и други.Гвоздей в програмата ще бъде закриващият концерт на Фестивала на 8 септември, на който легендите от ФСБ ще отпразнуват своя 40-годишен юбилей на сцената.Художествената галерия в Созопол ще се превърне в сцена за изявата на най-новите творби на редица български писатели като Георги Господинов с \"Всички наши тела\", Иван Теофилов с \"Гласът на тишината\", Михаил Вешим с \"Оксиморон (Нечовешки роман)\" и много други.", "date": "2018.09.01", "title": "Аполония награди художника Греди Асса"}
{"url": "https://news.bg/world/naraganite-v-amsterdam-turisti-sa-bez-opasnost-za-zhivota.html", "text": "Двамата туристи, които вчера бяха , са с тежки наранявания, но без опасност за живота, информира АП.Стана ясно, че пострадалите са американски граждани. Няма обаче основания да се мисли, че те са нападнати умишлено заради произхода си.Междувременно властите в Амстердам продължават разследването около атаката. Все още не са докрай ясни мотивите на нападателя. Той е 19-годишен афганистанец. Работи се по всички възможни версии, не се изключва и възможността действията му да са били по терористични подбуди.", "date": "2018.09.01", "title": "Наръганите в Амстердам туристи са без опасност за живота"}
{"url": "https://news.bg/curious/damsko-rali-v-galabovo.html", "text": "Жени майсторки зад волана от цялата страна се събраха, за да покажат шофьорските си умения в Гълъбово.Дамското рали в Гълъбово се провежда вече за шести път.С изпълнението на змиорки, гараж и скоростен слалом дамите искат да покажат, че не отстъпват в шофирането на силния пол, пише БГНЕС.", "date": "2018.09.01", "title": "Дамско рали в Гълъбово"}
{"url": "https://news.bg/int-politics/atomna-podvodnitsa-na-sasht-navleze-v-sredizemno-more.html", "text": "Американската атомна подводница \"Нюпорт-Нюз\" тип \"Лос Анджелис\", която е въоръжена с крилати ракети \"Томахоук\", е влязла в пристанището на Гибралтар, съобщава местното издание Gibraltar Chronicle.Допълва се, че подводницата е била забелязана в района на пристанището в четвъртък вечерта. Към нея се опитал да се приближи катер на испанските митнически власти, но той бил спрян от гибралтарската полиция.Пентагонът потвърди, че подводницата е акостирала в Гибралтар, като уточниха, че това е \"планирано техническо посещение\".Във връзка с тази информация руските медии припомнят, че по-рано говорителят на руското военно министерство ген.-майор Игор Конашенков е заявил, че по данни на независими източници терористичната групировка \"Хаят Тахрир ал Шам\" подготвя провокация да обвини Дамаск за използване на химическо оръжие срещу жителите сирийската провинция Идлиб.Според руснаците западната коалиция, ръководена от САЩ планирала да използва тази провокация като предлог за нанасяне на удари по сирийски правителствени обекти.", "date": "2018.09.01", "title": "Атомна подводница на САЩ навлезе в Средиземно море"}
{"url": "https://news.bg/world/desetki-hilyadi-se-proshtavat-s-dzhon-makkeyn.html", "text": "Ковчегът с тленните останки на сенатор Джон Маккейн беше положен в сградата на Конгреса във Вашингтон за поклонение, предадоха информационните агенции. Това е висока чест, която за цялата американска история е оказвана само на 12 сенатори.Поклонението започна с частна церемония, на която присъстваше и 106-годишната майка на Маккейн - Робърта. В Капитолия бяха и седемте му деца - синовете Дъг и Анди, и дъщеря му Сидни от първия му брак, и Джак, Джими, Меган и Бриджит от втория. Също и съпругата му Синди, с която Джон Маккейн сподели последните 38 години от живота си.Прочувствени думи на почит в памет на Маккейн отправиха вицепрезидентът Майк Пенс, лидерът на мнозинството в Сената Мич Макконъл, говорителят на Камарата на представителите Пол Райън.При поклонението в Капитолия на американската столица последна почит към сенатора може да отдаде не само политическата класа, но и всеки гражданин.По-рано над 15 хиляди души се простиха с покойния държавник в родния му щат Аризона.Хората чакаха реда си с часове в летните горещини. На 25 души им прилоша, трима бяха откарани в болница.Съчувствието си към съпругата на Макейн - Синди, и към неговите близки изказа републиканецът Линдзи Греъм, близък съмишленик на покойния сенатор.\"Благодаря на Синди и на децата, които ме направиха част от клана. Благодаря на целия отбор на Маккейн, който ме научи на истинска преданост.\" - каза Греъм.Днес в националната катедрала във Вашингтон ще бъде отслужена възпоменателна служба, на която държавници от върховете на американската и световната политика ще се простят с Джон Маккейн. На нея ще говорят двама президенти - Барак Обама и Джордж Буш-младши, и бившият вицепрезидент Джо Байдън.Всяка от траурните церемонии носи послание към американската нация и към света, посочват наблюдателите. Събирайки двамата президенти Обама и Буш, представители на конкурентни партии, той за пореден път призовава сънародниците си към единство и мъдрост. Сплотеност, основана на ценности. Един от жестовете на почит към него дойде именно от средите на политическите му опоненти - лидерът на демократите в Сената Чък Шумър предложи една от сградите на горната камара в бъдеще да се нарича \"Джон Маккейн\".От друга страна, липсата на покана към Тръмп е ясен знак за отношението сенатора към конформизма на сегашния президент по отношение на Кремъл, който редица политици и обикновени американци определят като национална измяна.Сред хората, които ще носят ковчега му, е руският опозиционер Владимир Кара-Мурза. При цялата си непримиримост към режима на Путин сенаторът запази топли чувства към руснаците, отстояващи стремежа си към свобода.Джон Маккейн ще бъде погребан в неделя на военното гробище Арлингтън до стария си приятел от армията адмирал Чък Ларсън, който почина преди четири години. Преди смъртта си той е запазил четири места на гробището - за себе си и съпругата си, и за Джон и Синди Маккейн.", "date": "2018.09.01", "title": "Десетки хиляди се прощават с Джон Маккейн"}
{"url": "https://news.bg/crime/mitnichari-zaloviha-105-000-detski-artikula-narushavashti-pravata-na-targovski-marki.html", "text": "Служители на столичната митница задържаха над 105 000 детски парти артикула при проверка на товар, пристигащ от Китай, съобщиха от агенция \"Митници\".Уточнява се, че на 27 август, при митническата проверка, между редовната стока, която също е представлява парти артикули, са открити 42 000 картонени чинийки с изображения на \"Миньоните\", \"Карс\", \"Спайдърмен\", \"Спондж Боб\", \"Фрозен\" и \"Маша и Мечокът\", както и картонени чашки \"Фрозен\", покривки \"Мики и Мини Маус\" и \"Карс\". Намерени са и салфетки, картонени шапки, детски костюмчета и свещички за рожден ден със същите обозначения.В изпълнение на разпоредбите на европейски регламент 608/2013 на ЕП стоките са задържани, тъй като се е породило съмнение за нарушаване на правата върху интелектуалната собственост.Притежателите на съответните търговски марки са уведомени за случая.", "date": "2018.09.01", "title": "Митничари заловиха 105 000 детски артикула, нарушаващи правата на търговски марки"}
{"url": "https://news.bg/politics/dbg-borisov-da-poeme-lichno-otgovornost-za-10-te-godini-bezpatitsa.html", "text": "Вместо да сменя пешки, премиерът Борисов да поеме лична отговорност за своето управление, което \"гарантира на държавата безпътица\". За това призоваха от ДБГ в изявление, разпространено до медиите.\"Министрите на транспорта, регионалното развитие и вътрешните работи са нищо повече от \"пешки за жертване\". Те изпълниха най-важната си задача - да прикрият с оставките си главния виновник за безпътицата. Този политически ход цели единствено спадане на напрежението и спасението на премиера.\" - посочват от партията.\"Единственото, което може да подмени настоящия корупционен модел на управление с демократичен е голямо обединение на демократичната общност.\" - се казва в обръщението.", "date": "2018.09.01", "title": " ДБГ: Борисов да поеме лично отговорност за 10-те години безпътица"}
{"url": "https://news.bg/disasters/samolet-izleze-ot-pistata-v-sochi-i-se-zapali-18-postradali.html", "text": "18 души са пострадали при запалването на самолет Боинг 737 на летището в руския черноморски курорт Сочи, сред които три деца, съобщават руските медии, цитирайки руското здравно министерство.Самолетът на авиокомпания Utair е летял от Москва за Сочи, като при кацането е излязъл от пистата и се е запалил. Всичките 164 пътници и 6 души екипаж са били евакуирани.Един от служителите на летището е починал от инфаркт при ликвидирането на последиците от произшествието.Машината се е подхлъзнала и паднала в коритото на река, минаваща край летището, като предният колесник и едното крило са разрушени, а също така левият двигател се е запалил. Носовата част на самолета е повредена.Преди кацането на самолета в района на летището е имало гръмотевична буря с проливен дъжд и силен вятър.", "date": "2018.09.01", "title": "Самолет излезе от пистата в Сочи и се запали, 18 пострадали"}
{"url": "https://news.bg/disasters/tezhko-raneni-sled-eksploziya-v-rafineriya-v-germaniya.html", "text": "Пожар се е разразил след експлозия тази сутрин в петролна рафинерия близо до град Инголщат в южната част на Германия, съобщава \"Франс прес\".Най-малко осем души са ранени, като трима от пострадалите са в тежко състояние.Експлозията е станала в сектора за производство на втечнен газ. Всички пострадали са служители на рафинерията. Заради опасност от нови взривове се е наложила превантивната евакуация на близо 2000 души, живеещи в района на рафинерията заради гъстия черен дим, идващ от мястото на инцидента. Засега не е ясна причината за експлозията. ", "date": "2018.09.01", "title": "Тежко ранени след експлозия в рафинерия в Германия"}
{"url": "https://news.bg/society/otbelyazvame-simeonovden.html", "text": "Днес (1 септември) Българската православна църква отбелязва Симеоновден. Празникът е в чест на св. Симеон Стълпник и неговата майка Св. Марта. Днес е и християнската Нова година.Симеон Стълпник се родил през 357 година, припомня pravoslavieto.com. Родината му е пограничната област между Сирия и Киликия, в Мала Азия. Като станал на 18 години, постъпил в манастир, но все му се струвало, че малко се труди за Христа. Един ден оставил своята бедна и тясна килия, навлязъл навътре в планината, изкачил се високо, намерил удобно място, усамотил се там.По-късно си изградил място за молитва - тясна килия върху стълб от камъни. Там приемал дошлите за съвет хора. Свети Симеон прекарал на стълба няколко десетки години. Блажено починал на 103-годишна възраст - в 460 г.С празника Симеоновден започват есенната оран и стопанската нова година.На този ден обикновено започва бруленето и събирането на орехите.Нищо не се дава назаем на този ден и нищо не се изнася от къщата, защото така ще се изнесе плодородието.Не се кладе огън, докато не се върне орачът, за да се предпазят посевите от пожари. Жените не перат и не простират, за да не са празни класовете. Забранена е и всякаква домашна работа, свързана с вълна, за да не нападат вълци стадата.Празникът е известен и с обичая полазване (Летен полазник) - всички в къщата следят за първия влязъл в къщата - ако е богат, значи реколтата ще бъде добра.В Западна България се счита, че ако на Симеоновден е слънчево и топло, такова ще е времето и през януари следващата година. В Пиринско се гадае каква ще е зимата.Имен ден празнуват: Симеон, Симеона, Симон, Симона, Симо, Сима, Симана, Мона, Марта.", "date": "2018.09.01", "title": "Отбелязваме Симеоновден"}
{"url": "https://news.bg/int-politics/tramp-obyavi-za-nay-malko-tochnoto-dopitvane-davashto-sriv-v-podkrepata-za-nego.html", "text": "Президентът на САЩ Доналд Тръмп разкритикува социологическото проучване, публикувано от в. \"Вашингтон пост\" и ABC, в което се твърди, че около 60 процента от американците не одобряват работата на държавния глава, и обяви, че резултатите от допитването на \"Расмусен\", в което той получава одобрението на 48 на сто от американците, са \"най-точни\".\"Социологическото проучване на ABC/\"Вашингтон пост\" беше най-малко точното две седмици преди изборите през 2016 г. Наричам го потулващо допитване. Те никога няма да се научат!\", написа Тръмп в профила си в \"Туитър\".В друга публикация американският държавен глава пък коментира: \"Току-що излезе проучване на \"Расмусен\" с 48% одобрение, въпреки постоянните и масирани фалшиви новини. Тези резултати са по-високи от деня на изборите и по-високи от тези на президента Обама. \"Расмусен\" излязоха с едно от най-точните проучвания за президентските избори.\"", "date": "2018.09.01", "title": "Тръмп обяви за \"най-малко точното\" допитване, даващо срив в подкрепата за него"}
{"url": "https://news.bg/crime/shofyor-se-kachi-na-mantinelata-na-trakiya-chetirima-raneni.html", "text": "Четирима души са ранени при катастрофа в района на 104 км на АМ \"Тракия\" край Пазарджик. В автомобила е имало общо петима души, съобщава Нова телевизия.Шофьорът на колата е загубил контрол над управлението или е засечен от друг автомобил, при което автомобилът се е качил върху мантинелата, разделяща двете платна.Наложило се е екипи на място да разрежат автомобила, за да бъдат извадени пострадалите. Те са с различни наранявания, но опасност за живота им няма. В близост до мястото на катастрофата е имало и линейка от София, като медицинският екип се е включил веднага, за да помогне.Инцидентът е станал причина за две верижни катастрофи. При едната водачът на турски тир намалил рязко скоростта, виждайки усложнената обстановка на пътя, а в камиона последователно се ударили три леки автомобила.Други четири автомобила пък се сблъскали от другата страна на аутобана, пак заради намаляване на скоростта.Движението в района не е спряно, но е сериозно затруднено.", "date": "2018.09.01", "title": "Шофьор се качи на мантинелата на \"Тракия\", четирима ранени"}
{"url": "https://news.bg/regions/62-ot-teritoriyata-na-balgariya-veche-e-pokrita-s-kadastralna-karta.html", "text": "Към днешна дата 68 500 кв. км от България, което е 62% от цялата ѝ територия, са покрити с кадастрална карта и регистри към нея. Това обяви изпълнителният директор на Агенцията по геодезия, картография и кадастър (АГКК) инж. Виолета Коритарова, цитирана от Министерството на регионалното развитие и благоустройството (МРРБ). Набраната информация в тях обхваща приблизително 13 млн. недвижими имота, включително поземлени имоти, сгради и данни за самостоятелните обекти в сградите.Изграден е кадастър за всички областни градове, 120 общински центрове и населени места и територии с активен пазар на имотите и инвестиционен интерес. Обхванати са цялото черноморското крайбрежие, планинските и балнеоложки курорти.На 100% покритие с кадастрална карта е постигнато в 4 съдебни района - Несебър, Балчик, Ловеч и Троян, включваща всичките им населени места. Цялостното покритие на страната с кадастралнаа карта трябва да приключи до 2023 г., като това зависи и от осигуряването на ресурс за дейностите на кадастъра, кадровия и технически потенциал на агенцията.\"Освен 100% покритие с цифров кадастър е важно и изготвянето на цифрова едромащабна топографска карта. Това ще осигури надеждна основа за редица дейности и проекти. Така ще имаме пълна, точна и вярна цифрова основа за пространствените данни на страната\", каза още инж. Коритарова.От агенцията очакват дейностите по преобразуването да приключат догодина, с което ще се постигне 96% покритие на територията на страната с кадастрлна карта, като на практика ще остане за довършване създаването на кадастър за урбанизираните територии на голям брой малки населени места.", "date": "2018.09.01", "title": "62% от територията на България вече е покрита с кадастрална карта"}
{"url": "https://news.bg/bulgaria/balgariya-i-rumaniya-predlagat-uvelichenie-na-byudzheta-na-es-za-2019-a-za-borba-s-chumata.html", "text": "Българският евродепутат Момчил Неков и двама негови колеги от Румъния са внесли предложения за увеличение с близо 40 млн. евро на бюджета на Европейския съюз за 2019 г.Според тях увеличението е нужно за борба с африканската чума по свинете и заболяванията по дребните преживни животни, съобщава БНР.Предложенията са аргументирани с това, че през 2018 г. се наблюдава увеличение на разпространението на болести по животните в ЕС, като това засяга най-вече региони, които граничат с трети страни.Според Неков е важно да се осигурят достатъчно финанси за борба с болестите, за засилване на контрола по граничните пунктове и за създаване на съоръжения, които да отделят податливите животни от тези, които са потенциални носители на зараза.Припомняме, че огнищата на зараза с африканска чума по свинете в Румъния са вече близо 800, като са засегнати над 200 000 животни.Вчера беше открито и първото такова огнище у нас във варненското село Тутраканци.", "date": "2018.09.01", "title": "България и Румъния предлагат увеличение на бюджета на ЕС за 2019-а за борба с чумата"}
{"url": "https://news.bg/politics/greshkite-v-gerb-prichinyavat-bezsanie-i-nervi-na-borisov.html", "text": "Най-големият враг на ГЕРБ сме си ние самите и когато допускаме грешки, съм безкомпромисен. Струва ми безсъние и нерви. Това се оплака премиерът Бойко Борисов във Варна по повод оставките от вчера на вътрешния, регионалния и транспортния министър. \"Хората, които отстраняваме, са кадри, допринесли много, но идва момент, в който трябва да се разделим. Защото ние не сме БСП. Два пъти в мандат на БСП падат банки. Виждате, навсякъде, където възникне проблем, изникват скрити клетки, които веднага провокират\", коментира Борисов.\"Може би се питате защо приех оставките. Министър Нанков е прекрасен специалист. Още им ремонтираме тяхното строителство, аз по никакъв начин не ги съдя. Те са опозиция, да си говорят. Ние си гледаме нашата работа\", допълни премиерът. Той беше категоричен, че автобусните фирми ще трябва да инвестират в закупуването на седалки с колани.\"Ако не, няма да возят хора. Тук вече не трябва да се коментира дали браншът щял да загуби. Ако искаш да караш, трябва да бъдеш с колан. Това трябва да бъде незабавно въведено. Ако трябва 5 хил. автобуса ще останат в страната, но те ще имат необходимото оборудване за безопасен превоз на хора. Новият министър трябва да се погрижи за това. Много се направи и за шофьорските книжки, и за коланите, но не е достатъчно. Фактът е, че трима министри отговарят и това се е случило. И се размива отговорността. Аз мисля, че трябва да се поеме политическа отговорност за това. Като има проблем, трябва да се носи отговорност\", категоричен е премиерът.По повод инцидента в Харманли с бащата на президента Румен Радев, Борисов заяви: \"Действията на полицаите бяха мърлява работа, бяха хаотични. В един момент съвсем случайно там се озовава местен лидер на БСП. Защо някой от ГЕРБ не беше там.\"Борисов категорично заяви, че е недопустимо полицаите да правят оперативки с местния лидер на БСП, а министър Радев да не може да си контролира хората.Междувременно вицепремиерът Валери Симеонов свика днес Националния изпълнителен комитет на партията си НФСБ, за да реши дали и как продължава участието си в управляващата коалиция.В петък Симеонов изрази несъгласието си с отстраняването на тримата министри - Валентин Радев, Николай Нанков и Ивайло Московски, заради липсата на съгласуване на оставките между коалиционните партньори. А и според него виновен за  бил само и единствено шофьорът. ", "date": "2018.09.01", "title": "Грешките в ГЕРБ причиняват безсъние и нерви на Борисов"}
{"url": "https://news.bg/crime/ogromni-zadrastvaniya-na-patya-za-gartsiya.html", "text": "Трафикът към Гърция по пътя Е-79 след Благоевград е много натоварен, съобщава БиТиВи.На изхода от Благоевград има огромна тапа, тъй като там пътят от две ленти преминава в една.Интензивен е трафикът и на входа на Кресна заради множеството пешеходни пътеки. Уточнява се, че на места колите буквално са спрели.На ГКПП-Кулата се чака дълго, предупреждават преминаващи границата. На границата колоната от автомобили е дълга около 5 км. Въпреки че режимът за преминаване е облекчен, проверяващите не могат да смогнат.Интензивен е трафикът и на ГКПП-Капитан Андреево. Колони от автомобили са се образували от турска страна заради завръщането на турските гастарбайтери към Западна Европа. Само за последното денонощие през границата са преминали 9000 автомобила.Бавно се преминава и през граничния пункт Илинден - Ексохи.", "date": "2018.09.01", "title": "Огромни задръствания на пътя за Гърция "}
{"url": "https://news.bg/economics/rvd-tarsi-kandidati-za-rabota-tryabva-da-sa-pod-30-godini.html", "text": "Ръководство въздушно движение (РВД) търси кандидати за работа. Едно от условията е те да са под 30-годишна възраст, се посочва в репортаж на БиТиВи. Ръководителят на полети поема самолетите, които навлизат във въздушното ни пространство, и има за задача безопасно да ги преведе и изведе от страната, а тъй като все повече самолети прелитат над България, се търсят все повече кадри.От РВД уточняват, че до края на 2019 г. са им необходими още 50 нови ръководители на полети, като не е необходимо да си инженер или пилот, за да работиш там - кандидатства се с английски език и диплома за бакалавър.От значение е и бързата реакция и готовността да носиш отговорност за пътниците във всеки самолет.На денонощие над България прелитат 3000 самолета. ", "date": "2018.09.01", "title": "РВД търси кандидати за работа, трябва да са под 30 години"}
{"url": "https://news.bg/int-politics/rusiya-obyavi-za-provokatsiya-pokushenieto-sreshtu-zaharchenko.html", "text": "Убийството на лидера на проруските сепаратисти в Източна Украйна е провокация, която ще подкопае постигнатото с посредничеството на Запада мирно споразумение. Това обяви говорителят на Кремъл Дмитрий Песков, цитиран от \"Франс прес\".\"Това несъмнено е провокация\", изтъкна Песков пред журналисти.\"Смъртта на (Александър) Захарченко със сигурност ще доведе до засилване на напрежението в региона\" и ще подкопае т. нар. Мински споразумения, договорени с посредничеството на Франция и Германия през 2015 г.Междувременно външният министър на Русия Сергей Лавров също определи като \"крещяща провокация\" покушението срещу Захарченко, която целяла да подкопае освен Минските споразумения, също така и да направи \"невъзможни\" подкрепяните от Европа мирни преговори. Припомняме, че Александър Захарченко загина вчера при експлозия в кафене \"Сепар\" в центъра на Донецк в Източна Украйна.Заедно със Захарченко е бил и министърът на финансите на сепаратистите Владислав Бердичевский, който е ранен. Убит е и един от бодигардовете му.  От администрацията на самопровъзгласилата се \"Донецка народна република\" определиха убийството като атентат.", "date": "2018.09.01", "title": "Русия обяви за \"провокация\" покушението срещу Захарченко"}
{"url": "https://news.bg/politics/tsvetanov-oponentite-na-gerb-mnogo-umelo-se-vazpolzvat-ot-falshivite-novini.html", "text": "В днешно време политическите опоненти на ГЕРБ много умело се възползват от силата на фалшивите новини.\"Единствената цел на БСП е да дестабилизират страната и да поемат властта и това е причината толкова усилено да лансират фалшиви новини.\" Това заяви председателят на ПГ на ГЕРБ и зам.-председател на партията Цветан Цветанов пред над 250 младежи от цялата страна по време на 11-ия летен университет на Младежи ГЕРБ, който тази година се провежда под мотото \"Само истината, не на фалшивите новини\".Според Цветанов причината за афинитета на опозицията към фалшивите новини се дължи на тяхната неспособност да предложат алтернативна визия.ГЕРБ се сблъскали с феномена през 2016 г. и все още не били подготвени.\"Случи се точно по време на кампанията за президентските избори. След нея направихме съответните анализи и за изборите през 2017 г. всички структури на ГЕРБ в страната бяха ангажирани да запознаят хората с реалните обстоятелства и да опровергаят лъжите\", посочи той.В този контекст Цветанов коментира предстоящите през пролетта на 2019 година избори за европарламент. По думите му тези избори в никакъв случай не бива да бъдат подценявани, защото те ще очертаят реалната перспектива за Европа.", "date": "2018.09.01", "title": "Цветанов: Опонентите на ГЕРБ много умело се възползват от фалшивите новини"}
{"url": "https://news.bg/regions/umartviha-65-praseta-v-tutrakantsi.html", "text": "В варненското село Тутраканци, където беше регистрирано , вече са умъртвени 65 прасета, информира bTV.От Българската агенция по безопасност на храните (БАБХ) са категорични, че е най-важно вирусът да бъде смачкан веднага.Всички институции са впрегнати в борбата със заразата. Областната управа във Варна проведе заседание на Кризисния щаб, след което стана ясно, че животните в Тутраканци са три пъти повече от регистрираните такива.Обезщетение ще получават само хората, които са регистрирали своите животни.Цялото село е дезинфекцирано.Усилията на властите се насочват към 10-километровата зона около селото. В зоната ще бъде извършван постоянен мониторинг.Ще се взимат проби от всички прасета.Темата коментира и министърът на земеделието и храните Румен Порожанов, който заяви, че вече са предприети всички възможни мерки. \"Евтаназиране или хуманно умъртвяване на животните в село Тутраканци, автоматично след това - заповед за дезинфекция, в последствие със съдействие на МВР - ограничаване на движението на животни в селото и в 10 км зона\", посочи той.", "date": "2018.09.01", "title": "Умъртвиха 65 прасета в Тутраканци"}
{"url": "https://news.bg/weather/poveche-slantse-letni-temperaturi-i-tiho-more.html", "text": "Времето продължава да бъде типично лятно, а съботният ден ще бъде ведър и почти безоблачен.Времето ще бъде слънчево, единствено в крайните западни райони може да се очакват заоблачавания през втората половина на деня и само на отделни места може да има краткотрайни превалявания.Вятърът ще бъде слаб, ориентиран от изток или североизток, в Дунавската равнина и по Черноморието - до умерен.Максималните температури остава с характерните летни стойности - между 29 и 34 градуса.По Черноморието най-прохладно ще е в Шабла - 28 градуса, а най-горещо във Варна - 32. Температурата на водата е без промяна: 26-27 градуса, а вълнението - 2 бала.", "date": "2018.09.01", "title": "Повече слънце, летни температури и тихо море"}
{"url": "https://news.bg/crime/otnovo-razbiha-tsentara-za-detsa-s-autizam-v-pleven.html", "text": "За втори път в Плевен беше разбит Центърът за деца с аутизъм, предаде БНР. Съобщава се, че става дума за непълнолетни, които по обед са нахлули в сградата и отново са нанесли щети.Преди седмица центърът беше нападнат от вандали с брадви, те повредиха и унищожиха врати, перални машини и друго имущество.Сигналът за второто нападение е подаден от Владислава Цолова - председател на неправителствената организация, която извършва ремонт с доброволни средства на предоставената от общината сграда.За случая потвърди и говорителката на прокуратурата Нанка Рачева:\"Задействал се е СОТ-ът, поставен след предходния инцидент. Собственикът на СОТ-а е бил в непосредствена близост до дома и е реагирал незабавно. Установил е вътре в дома непълнолетни момче и момиче. До момента няма повдигнати обвинения.\"", "date": "2018.09.01", "title": "Отново разбиха Центъра за деца с аутизъм в Плевен"}
{"url": "https://news.bg/press/moskovski-nankov-i-radev-podadoha-ostavki-bosiya-prekrati-gladnata-stachka-ognishte-na-afrikanska-chuma-v-tutrakantsi.html", "text": "Оставките на министрите Московски, Нанков и Радев са водеща тема за съботните вестници.\"Подаваме оставка като министри, защото носим политическа и морална отговорност. Така се прави по белия свят и ГЕРБ го прави - така министрите на регионалното развитие и на вътрешните работи Николай Нанков и Валентин Радев формулираха причините да си тръгнат от кабинета. Час и половина по-рано от публикации в медии се разбра, че е имало извънредно заседание на Министерския съвет, а премиерът е наредил на Нанков, Радев и транспортния министър Ивайло Московски да напуснат заради катастрофата край Своге от събота, в която загинаха 17 души. Тримата бяха изпратени да дадат изявления за медиите и да обяснят аргументите за оставките си. Московски не се появи пред медиите, а колегите му обясниха, че бил в болнични. Нанков и Радев обявиха, че с оставките си поемат отговорност, макар че са работили добре. Мотиви няма, разговаряхме с премиера В изявленията си и двамата министри обясниха, че нямат написани мотиви за оставките си и не е нужно. \"Мотиви не сме писали. Разговаряли сме с премиера за това. Няма какво да го убеждаваме и да пишем мотиви за пред вас\", каза Валентин Радев. Той отбеляза, че има и много други виновни, но кои са те ще реши прокуратурата. Николай Нанков многократно подчерта, че още в неделя е заявил готовност да поеме отговорността. Вчера след разпита му в следствието той уточни, че политическата отговорност невинаги се носи с даване с оставки и понякога се изразява \"в правилното отреагиране в дадена ситуация\". \"Очевидно министерствата ни не са били в състояние да ни предпазят от такава трагедия\", посочи Радев като причина за оставките. Колегата му допълни, че вижда проблем в комуникация между ведомствата, отговарящи за пътната безопасност. Министърът на вътрешните работи в оставка изрично подчерта, че броят на загиналите при катастрофи в България намалява в последните години, но си давал сметка, че е трудно да се обясни това при подобен инцидент. \"Оставките никога не решават проблема\", каза още Валентин Радев. Той обяви, че в сектора на пътната безопасност се прави революция с трите нови закона, който ще заменят Закона за движение по пътищата. Законите, които се подготвят в последните няколко месеца, все още не са стигнали до Народното събрание...\" - в. \"Дневник\".\"В пресцентъра на МС дойдоха само двама от тримата, подали оставки - Нанков и Радев. Първият съобщи, че Московски е в болнични. \"Днес премиерът ни поиска оставките. Каза: хайде, свършихте си работата. А за тези 5 дни трябваше като министри да предадем всички документи на следствието. И това свършихме за 5 дни. Поемаме политическата отговорност. Така правим ние в ГЕРБ. Иначе тенденцията е да намаляват ПТП, но ето че се случи това в Своге\", каза Радев. Вътрешният министър съобщи, че \"в момента правим революция с новото законодателство, което ще въведем\". И тримата министри заявили още преди пет дни, че са готови да подадат оставките си, каза Нанков. Според него проблемът бил в липсата на координация между ведомствата. \"Координацията между ведомствата не е била на ниво. Ако имаше ежедневен контрол по спазването на ограниченията по пътищата може би нямаше да се стигне до този инцидент край Своге\", заяви той. Най-вероятно и тримата министри ще се върнат в парламента като депутати, обясни Радев. Според него това било най-логичното. Оставките трябва да се гласуват от парламента, за да станат факт. Досега с постовете си се опитаха да се разделят социалният министър Бисер Петков и министърът на енергетиката Теменужка Петкова. В крайна сметка обаче и двамата останаха министри...\" - в. \"Сега\".\"БСП пак иска оставка на цялото правителство Оставка на цялото правителство е единственият изход от политическата криза в момента. Това заяви зам.-председателят на БСП Кирил Добрев на пресконференция в централата на партията. От БСП не са изненадани от оставките на тримата министри и смятат, че са доста закъснели. \"Днес възлови министри от правителството на стабилността си отиват. Вицепремиер за пореден път истерично и остро реагира и възразява на премиера. По същество това се нарича правителствена криза\", коментира Добрев. БСП настоява и за оставките на министрите Цецка Цачева - заради избягалите затворници и срива на Търговския регистър, и Румен Порожанов - заради кризата в Странджа. Според Кирил Добрев днешните оставки на тримата министри са \"признание за провала на 10-годишната политика на рязане на ленти\". По-важният въпрос според него обаче е - има ли взаимовръзка между строителни фирми и политически лица. Докато не се отговори на този въпрос, няма да стане ясно защо има некачествени пътища и защо умират хора по тях, смята той. На въпрос дали БСП чувства отговорност за състоянието на пътищата Крум Зарков заяви, че това кой носи отговорност и каква е тя трябва да кажат компетентните органи. БСП няма никакво участие, нито вина точно за този участък, заяви Георги Свиленски. Нито при стартирането, нито при пускането на този участък БСП има участие, допълни той. Камилите се сменят, керванът си върви, и от 10 години този керван се води от един и същи човек, коментира Кирил Добрев. \"Днес е актуална темата с Лиляна Павлова, защото й търсим упорито работа\", каза той и допълни, че от БСП предлагат тя да стане министър на вътрешните работи. След Бъчварова всеки един може да управлява това министерство, коментира той. По думите му политическата задача на БСП е сваляне на това управление. Колкото по-бързо има предсрочни избори, толкова по-добре БСП е изпълнила своята политическа задача, допълни той...\" - в. \"Стандарт\".\"ГЕРБ: Кога БСП и Корнелия Нинова ще поемат политическа отговорност? Кога БСП - Техноимпекс и Корнелия Нинова ще поемат политическа отговорност? Това попита на пресконференция във Варна депутатът от ГЕРБ Тома Биков. БСП - Техноимпекс и тяхното говорене по темата за корупцията нямат абсолютно никакво значение, а причината е, че това са хора и партия, които организираха модел на управление, наречен от медиите \"батко и братко\", при който директор на агенцията за пътна инфраструктура раздаваше обществени поръчки на брат си. Заради това бяха спрени европейски пари, и автомагистрала \"Тракия\" и строителството й се проточиха във времето, а за това никой не пое политическа отговорност, обясни той. Никой не пое политическа отговорност за спирането на европарите при двете правителства на БСП- Техноимпекс - на Станишев и на Орешарски, допълни той. \"Не приемаме господин Кирил Добрев да говори за корупция, ще го повтаряме на всяка пресконференция. Ако той продължи да говори за корупция, следващият, който трябва да говори за организирана престъпност, вероятно трябва да е Димитър Желязков-Очите. Трябва и той да почне да им се явява на пресконференциите. Никой не пое отговорност и за връзките на БСП-Техноимпекс с него\", заяви още той...\" - в. \"24 часа\".\"Валери Симеонов недоволен от оставките на министрите, не го питали Оставките на тримата министри - Николай Нанков, Ивайло Московски и Валентин Радев, не са съгласувани с коалиция \"Обединени патриоти\" (НФСБ, ВМРО и Атака), което а абсолютно нарушение на политическото споразумение с партия ГЕРБ. След като премиерът Бойко Борисов се допитва лично до мен и останалите мои колеги от ОП за всякакви неща, редно беше и сега да се обърне към нас. Това заяви вицепремиерът по икономическата и демографската политика и лидер на \"Национален фронт за спасение на България\" Валери Симеонов, съобщават от НФСБ. \"Това е като при еднолично управление и не може да задоволи нашите коалиционни отношения. Освен това не виждам какво общо имат с инцидента в Своге Валентин Радев и Ивайло Московски\", каза Валери Симеонов. Ще седнем с коалиционните ми партньори да обмислим ситуацията. Трябва да видим как и защо се случва това, след това ще видим как ще действаме, допълни вицепремиерът.\" - в. \"24 часа\".Вестниците отделят място и на обществените реакции по темата.\"Отново протест в Своге, хората не са удовлетворени от оставките в кабинета Хора от Своге отново се събраха на протест след автобусната катастрофа, при която загинаха 17 души. Те не са удовлетворени от министерските оставки и настояват за незабавни мерки и ремонт на пътя, съобщи Би Ти Ви. \"Няма да се приберем по домовете си, искаме не само нашият път да се оправи, а и пътищата в цялата държава\", каза Яница Фазлийска. Хората в Своге също започнаха да събират подписи в защита на обвинения шофьор Григор Григоров.\" - в. \"24 часа\".\"Николай Колев-Босия, който вече 81 дни е в гладна стачка с искане за оставката на транспортния министър Ивайло Московски, днес прекрати протеста си. Това потвърдил самият той пред \"Дневник\". \"Пия първия си чай с лъжичка мед, направих си го след новината за оставката\", казал Колев. Той започна протеста си на 13 юни с искане на оставката на транспортния министър Ивайло Московски, а в последствие добави и още искания за оставки в транспортния сектор. Той добавил, че действията му няма да спрат дотук, а ще продължи с инициативите за прекратяване на корупцията на всички нива. По-рано стана ясно, че министърът на транспорта Ивайло Московски, министърът на регионално развитие Николай Нанков и министърът на вътрешните работи Валентин Радев са депозирали оставките си. По думите на вътрешния министър Радев по този начин ще понесат политическата отговорност за трагичния инцидент край Своге. В последния ден на август Бойко Борисов поиска оставките на министрите Московски, Нанков и Радев заради трагедията край Своге в събота.\" - в. \"Стандарт\".В. \"Труд\" публикува писмо на Камарата на строителите, с което те изказват възмущението си от внушенията на президента Радев: \"Камарата на строителите в България (КСБ) изразява своите искрени съболезнования към близките на загиналите и към пострадалите от тежкия инцидент край Своге. Инцидентът на пътя за Своге е голяма човешка трагедия. Свидетели сме на сериозната ангажираност на всички разследващи органи и желанието им виновните да бъдат разкрити и да понесат своята отговорност. Ние вярваме, че следствието и прокуратурата ще установи причините и виновниците за инцидента. За съжаление една трагедия се политизира и използва, като се поставя негативен знак върху строителния бранш като цяло и се омаловажават огромните усилия и постигнатото в модернизирането на инфраструктурата и строителството на важни обекти на фирмите, които работят при стриктно спазване на законовите изисквания и нормите за безопасност. КСБ счита, че твърдения за \"порочни системи в обществените поръчки, строителството\", \"изядени\" пари и вихреща се \"безнаказаност\" са необосновани и безотговорни, част от политическото говорене, без никаква аргументираност, което показва тенденциозност и създава негативни нагласи в обществото към един от браншовете с основен принос към икономиката и осигуряващ сериозна заетост. Внушенията, които отправя президентът Румен Радев за строителния сектор, не са за първи път. КСБ не приема използването на президентската институция за разпространение на откровено неверни твърдения, които могат да доведат до сериозни икономически вреди на бранша и уронват авторитета на строителната професия! Това говорене е изключително опасно, то ще доведе до блокиране на европейски средства, фалит на фирми, драстично увеличаване на безработицата, стачки и негативен имидж на България. Българските строители не са крадци и престъпници, а създават блага за България! Напомняме, че в Централния професионален регистър на строителя на КСБ са вписани над 5100 фирми, които осигуряват работа на над 200 хил. души и препитание на близо 1,5 млн. българи. Голяма част от тези хора вероятно също са гласували за президента Радев, чиито са тези твърдения. Призоваваме президента г-н Радев да се извини на тези 200 хил. души, работещи в строителния бранш! Строителният отрасъл е изправен пред огромни предизвикателства, спирането на стартирали и забавянето на реализацията на предстоящи важни инфраструктурни проекти може да доведе до сериозни икономически последици за България, както и до критично задълбочаване на и без това тежкия проблем с липсата на кадри, които просто ще напуснат страната, търсейки по-стабилен трудов пазар. Г-н президент, ако продължавате по този начин, много е вероятно след 6 месеца да няма кого да обвинявате!\"Всекидневниците съобщават и за първото доказано огнище на африканска чума у нас.\"В село Тутраканци, Провадия е установено първото огнище на африканска чума по свинете у нас. Това съобщи д-р Георги Чобанов от агенцията за безопасност на храните, предаде \"Фокус\". В имота са отглеждани 7 прасета. \"На този етап информацията, която имаме, потвърждава наличие на огнище на африканска чума в страната. Има процедура, която позволява няколко варианта за утилизиране на труповете, един от тях е загробване на място. Това се предпочита при заразните заболявания, за да не се създава допълнителен риск\", заяви той. Това е първата положителна проба в страната, въпреки че досега е имало много сигнали. Чобанов посочи, че вчера в Румъния е открито ново огнище, което на около 1,5 км. от границата. \"Очаквахме там да има установена зараза. На този етап мога да кажа, че заразата в страната е проникнала по аналогичен начин, както в Румъния - пренесена е от човек\", заяви Чобанов. По думите му заразата се разпространява лесно и затова ще бъде ограничен достъпът на странични лица до огнището. \"Вирусът на африканска чума е изключително устойчив и лесно разпространим. Той засяга всички видове свине, диви и домашни, включително и декоративните прасета, които се отглеждат като домашни любимци. Заразата може да бъде разпространена с дрехи и продукти от инфектирани животни, както и с транспортни средства\", обясни Чобанов. Около 68 хил. са регистрираните прасета в свинекомплекси във Варненска област, заяви областният управител Стоян Пасев. В с. Тутраканци пък са регистрирани още 23 прасета. Ако повторните проби при тях са положителни, вероятно ще бъдат унищожени, обясни той. По-рано в селото бе засилено е полицейското присъствие във връзка със забраната за придвижването и транспорта на свине заради сигнала, свързан със съмнение за огнище на африканска чума. По сигнал за съмнение за африканска чума по свинете, Българската агенция по безопасност на храните взе проби от заден двор в провадийското село Тутраканци, където са умрели две прасета. Със заповед на директора на Областната дирекция по безопасност на храните във Варна д-р Златина Димова е наложено временно ограничаване на придвижването и транспорта на свине и продукти от свински произход в 3-километровата зона от района. В тази зона попада още едно село - Бозвелийско - обясни Димова. Там има 58 прасета. Ако положителните резултати от първата проба се потвърдят, животните в 3-километровата зона ще бъдат умъртвени, заяви Димова. Частните дворове в 10-километрова зона пък ще се наблюдават за поява на заразата...\" - в. \"Сега\".\"Първи случай на африканска чума по свинете в България беше потвърден днес, след като бяха взети проби в провадийското село Тутраканци, съобщава \"Фокус\". На специална пресконференция във Варна представители на Българската агенция по безопасност на храните (БАБХ) потвърдиха, че пробите са положителни. В селото има засилено полицейското присъствие, след като беше издадена забрана за придвижването и транспорта на свине. Със заповедта на директора на Областната дирекция по безопасност на храните във Варна Златина Димова е наложено временното ограничение в 3-километровата зона от района. В населените места в района ще започне преброяване и актуализация на данните за домашните свине и животновъдните обекти. Ще се правят и ежеседмични клинични прегледи. Животните ще бъдат умъртвени веднага В засегнатия животновъден обект са отглеждани общо 7 прасета за угояване. Животните ще бъдат умъртвени, а собствениците им ще получат обезщетение На извънредна пресконференция изпълнителният директор на БАБХ Дамян Илиев уточни, че още тази вечер животните ще бъдат умъртвени. По думите му през последните две години държавата се опитала да направи всичко възможно чумата да не влезе в България, но вирусът бил \"изключително агресивен и устойчив.\" \"Мерките, които взимаме, са най-вече да опазим индустрията, иначе ще има сериозни икономически последици. Ние имаме изключително добра индустрия, която като мениджмънт се равнява с най-развитите страни. Опасността идва от прасетата от \"заден двор\", защото практиката е такава, че стопаните обикновено правят единичен опит да си лекуват прасетата и ако това не се случи, ги приколват\", каза още той и обясни, че африканската чума не е опасна за хората. Как се предава вирусът? \"Най-често заразата се предава чрез месото. Вирусът се предава и от опаковки, в които е имало заразено месо. Затова сме предвидили мерки, свързани с контрол върху обсегите, които са около сухоземната граница с Румъния, и с контрол по внасянето на месо от свине. Но рискът е огромен, защото хващаме не само продукти, а и месо в багажници на автомобили - хората са тръгнали на почивка и си носят храна за пикник\", добави Илиев. \"Затова и с АПИ сме се разбрали всички паркинги, където спират автомобилите, да бъдат почиствани и боклуците да бъдат своевременно унищожавани. Под контрол са и корабите и фериботите. Това се отнася за всички граници на България\", обясни още Илиев. Това е трети случай със съмнения за африканска чума по свинете, като предишните два сигнала след съответните лабораторни изследвания показаха отрицателни за чумата резултати. Областният управител на Варна Стоян Пасев ще свика спешно заседание на Областния кризисен щаб по бедствия и аварии. Вече е забранена търговията, придвижването и транспорта на домашни свине в областта с изключение на тези, предназначени за незабавно клане и след разрешение от официален ветеринарен лекар или на такива преминаващи транзит...\" - в. \"Дневник\".", "date": "2018.09.01", "title": "Московски, Нанков и Радев подадоха оставки, Босия прекрати гладната стачка, огнище на африканска чума в Тутраканци…"}
{"url": "https://news.bg/int-politics/pompeo-ot-nastaplenieto-kam-idlib-shte-postradat-3-mln-siriytsi.html", "text": "Руският външен министър Сергей Лавров защитава настъплението на сирийските и руските военни в провинция Идлиб. Това заяви американският държавен секретар Майк Помпео в Туитър.По думите на Помпео, операцията на Башар Асад и руснаците представлява ескалация на без друго опасния конфликт в Сирия, каквато Дамаск и Москва са се ангажирали да не допускат.\"От тази агресия ще пострадат 3 милиона сирийци, принудени да напуснат домовете си и намиращи се в Идлиб.\" - отбелязва дипломатът.Държавният секретар напомня, че \"светът следи\" развитието на ситуацията.По-рано Лавров заяви, че властите в Дамаск имат пълното право да преследват \"терористи\". ", "date": "2018.09.01", "title": "Помпео: От настъплението към Идлиб ще пострадат 3 млн. сирийци "}
{"url": "https://news.bg/bulgaria/balgariya-uvedomi-bryuksel-za-ognishteto-na-afrikanska-chuma.html", "text": "България е уведомила Европейската комисия за първото огнище на африканска чума по свинете, установено у нас, предаде БНР. Очаква се решение за ограниченията, които Брюксел ще наложи на страната ни.Ветеринарните власти днес ще вземат проби от всички прасета в 3-километровата зона около огнището на африканска чума във варненското село Тутраканци. Започва и преброяване на всички домашни свине в 10-километров радиус около селото.Към момента унищожаване на прасета, освен тези в Тутраканци, не се налага.Във всяко населено място обаче, където пробите докажат болно животно, ще бъдат евтаназирани всички свине.Освен това, храните от свинско месо ще се конфискуват още на границите.\"С Пътната агенция сме се разбрали, всички паркинги, където спират тирове, своевременно да бъдат почиствани и боклуците унищожавани. Същото се отнася и за пристанищата - отпадъците от корабите, отнася се за всички граници на България.\" - обобщи директорът на Агенцията по храните Дамян Илиев.Той допълни, че дезинфекция се прави на всички влизащи в страната автомобили.Всички частни собственици, чиито прасета бъдат унищожени заради чумата, ще бъдат обезщетени по пазарни цени. Проблем ще бъде да се опазят индустриалните свинеферми, в които се отглеждат половин милион животни.", "date": "2018.09.01", "title": "България уведоми Брюксел за огнището на африканска чума"}
{"url": "https://news.bg/int-politics/palestintsite-besni-na-sasht-zaradi-spiraneto-na-parite-za-bezhantsite.html", "text": "Решението на САЩ да спре финансирането на Агенцията на ООН, подпомагаща палестинските бежанци, е \"скандална атака\" срещу палестинския народ. Това обяви говорител на палестинския президент Махмуд Абас, цитиран от \"Ройтерс\".\"Действията и решенията на САЩ представляват скандална атака срещу палестинския народ и несъобразяване с резолюциите на ООН\", изтъкна говорителят Набил Абу Рдаинах.\"Такова наказание няма да успее да промени факта, че САЩ вече нямат роля в региона и че не са част от решението\", допълни палестинският представител.Междувременно Израел приветства решението на САЩ да спре финансирането на палестинските бежанци, обвинявайки Агенцията на ООН за палестинските бежанци (UNRWA), която подкрепя около 5 млн. палестинци, в поддържането и продължаването на конфликта в Близкия изток.Израел и САЩ обвиниха агенцията, която е създадена преди около 70 години, в поддържането на идеята, че мнозина палестинци са бежанци, които имат право да се завърнат в домовете, от които са избягали или са били изгонени по време на войната през 1948 г., която се водеше по времето на създаването на Държавата Израел, идея, на която и двете страни се противопоставят.", "date": "2018.09.01", "title": "Палестинците бесни на САЩ заради спирането на парите за бежанците"}
{"url": "https://news.bg/society/uchenitsite-koito-postradaha-pri-vzriva-v-bolonya-se-varnaha-v-balgariya.html", "text": "Българчетата, които пострадаха при  на 6 август, се върнаха в родината си.Припомняме, експлозията възникна в близост до летището и вследствие на инцидент с камион-цистерна. При инцидента загинаха двама души, а десетки бяха ранени.Сред ранените имаше и от професионалната гимназия по механотехника \"Владимир Комаров\" в Силистра. В района на инцидента се оказали общо 8 деца от България. Младежите бяха част от група от общо 20 единайсетокласници от учебното заведение, които са на практически стаж в местна фирма в Италия. Към момента на взрива младежите отивали до близкия магазин.Българчетата бяха приети в болница. Най-тежко пострадалото момче - 17-годишният Кристиан, имаше изгаряния по краката, ръцете и тила.Въпреки инцидента обаче, нито един от младежите не пожела да се върне преди да приключи стажа си.\"20 момчета тръгнаха от това училище и 20 момчета се прибраха, и то в добро физическо състояние. Естествено, лечението ще продължи до пълното им възстановяване\", каза директорът на училището Татяна Кинджакова пред Нова.", "date": "2018.09.01", "title": "Учениците, които пострадаха при взрива в Болоня, се върнаха в България"}
{"url": "https://news.bg/world/teroristichna-ataka-v-severna-siriya-ubi-trima.html", "text": "Кола бомба е избухнала в северния сирийски град Азаз, който се намира на около 30 км северозападно от град Алепо, при което са загинали трима души, съобщава Sky News Arabia.Азаз беше превзет от терористичната групировка ДАЕШ (\"Ислямска държава\") през октомври 2013 г., но бунтовническата Свободна сирийска армия прогони терористите от града през февруари 2014 г. Понастоящем Азаз е контролиран от Свободната сирийска армия, която се противопоставя на сирийското правителство в Дамаск.Ситуацията в региона остава напрегната, след като сирийското правителство отвоюва обратно южните райони на страната, докато северната част, особено северозападната провинция Идлиб, продължава да бъде крепост на бунтовниците срещу Дамаск.Сирийското правителство заедно със съюзниците си от Русия в момента готвят мащабна офанзива срещу Идлиб. Вчера беше съобщено, че бунтовниците в провинцията взривяват мостове, за да възпрепятстват настъплението на сирийските правителствени сили.", "date": "2018.09.01", "title": "Терористична атака в Северна Сирия уби трима "}
{"url": "https://news.bg/crime/broyat-s-mashina-na-bnb-parite-otkriti-pri-obiskite-na-arabadzhievi.html", "text": "Прокуратурата излезе извънредно с повече подробности за .Повдигнати са обвинения на шест лица от.Едното обвинение е за организирана престъпна група за пране на пари и друго за данъчни престъпления.Синът на Ветко Арабаджиев - Вълчо е с обвинение за пране на пари.Лицата от групата също са укривали данъци и изпирали пари, стана ясно от думите на заместник-главния прокурор Иван Гешев.Намерена е огромна сума пари на различни места.Над 10 милиона лева, сподели Гешев: \"Излизат от куфари, касетки...\"Спешно е изискана броячна машина от БНБ. Парите са намерени на различни места. Разследващите са попаднали и на луксозен автопарк, чиято стойност също може да възлезе на между 5-10 милиона лева, стана ясно от думите на Гешев.Колите са с марки \"Бентли\", \"Ролс Ройс\" или, както Гешев иронично коментира: \"все такива евтини марки\".Едната от фирмите е внесла в хазната 1 000 лева за месец, а си спестила 600 000 лева.Две жени са арестувани от групата. Те са се занимавали с организация и счетоводство на схемите.Вълчо Арабаджиев е задържан е за 72 часа. Ветко и Маринела Арабаджиеви са обявени за общодържавно издирване.Готви се искане в издирването им да се включи Интерпол, но документацията е по-сложна за подготовка. Засега се издирват с Европейска заповед за арест. Знае се, че са във Франция.Гешев отново изтъкна, че такова разследване не е имало в новата ни история. Той очаква да се попречи на разследването.Кой ще се откаже от 10 милиона лева, подчерта той. В Пловдив се е стигнало до разбиване на врати. Свършили сме си работата перфектно, категоричен е заместник-главният прокурор.Арабаджиеви не са предупредени за предстоящата акция. Заминали са в началото на август във Франция, а акцията е планирана преди пет дни.Тепърва ще се установява колко пари са прикрили участниците в групата. Оказва се, че част от фирмите са се занимавали и със саниране.Ветко и Маринела Арабаджиеви имат срок само да се предадат на разследващите.", "date": "2018.09.01", "title": "Ветко и Маринела Арабаджиеви ще се издирват и от Интерпол"}
