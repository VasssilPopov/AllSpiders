{"url": "https://news.bg/int-politics/vzriviha-bomba-do-ofis-na-italianskata-partiya-liga.html", "text": "Бомба е избухнала при офис на италианската партия \"Лига\" в град Вилорба, провинция Тревизо, съобщи в. \"La Tribuna di Treviso\".Намерена е втора бомба, която не е избухнала. Тя е била обезвредена от сапьорите, които са пристигнали на мястото на произшествието.Тъй като взривът е избухнал през нощта срещу 16 август, когато в офиса не е имало хора, няма жертви и пострадали.Обстоятелствата около инцидента се изясняват.", "date": "2018.08.16", "title": "Взривиха бомба до офис на италианската партия „Лига“ "}
{"url": "https://news.bg/finance/s-11-8-poveche-pari-upravlyavat-pensionnite-fondove-spryamo-2017-g.html", "text": "С 11.8% повече пари управляват пенсионните фондове спрямо миналата година и вече активите им възлизат на над 13 милиарда лева.Данните на Комисията за финансов надзор за първото шестмесечие на 2018 година показват, че общият им размер е достигнал 13 107 047 000 лева и затвърждават тенденцията от последните няколко години на сериозно нарастване на управляваните средства.Тази сума включва активите и за трите вида фондове - универсални, професионални и доброволни. Само през последните 5 години нетните активи са се увеличили с над 92%, а през последните 10 години - с 470%, пише Money.bg.Ръст на нетните активи по години (в лева)Активите нарастват по два начина - чрез ежемесечните осигурителни вноски на всеки един работещ и чрез управлението им от страна на пенсионните дружества, които имат задача да ги инвестират и увеличават. Броят на осигурените към края на полугодието също расте, като възлиза вече на 4 637 594 души, или ръст от 2,45% спрямо година по-рано. Ръстът на осигурените в трите вида фондове през последните 5 години възлиза на 10.7%, а през последните 10 години - на 37.8%.Ръст на броя осигурени по години", "date": "2018.08.16", "title": "С 11.8% повече пари управляват пенсионните фондове спрямо 2017 г"}
{"url": "https://news.bg/world/v-holandiya-reshiha-che-pastafarianstvoto-ne-e-religiya-ne-razreshavat-gevgir-na-glavata.html", "text": "Държавният съвет на Холандия реши, че пастафарианството не е религия. Съдът не позволи на последовател на Църквата на Летящото спагетено чудовище правото да носи гевгир на главата на снимките за паспорт и шофьорска книжка, пише \"Гардиън\".Миенке де Вилде сега обмисля да се обърне към Европейския съд по правата на човека.Съветът обяви, че Вилде, студент по право в Неймеген, не може да бъде изключена на религиозна основа от забраната да се носи шапка на снимки за официални документи, защото пастафарианството е сатира, а не реална религия.Църквата е основана в САЩ през 2005 г. от Боби Хендерсън в знак на протест срещу решението на образователния департамент в Канзас да се изучава интелигентен дизайн като алтернатива на теорията на еволюцията. В открито писмо на своя сайт Хендерсън описва вярата в Летящото спагетено чудовище - свръхестествен създател, приличащ на паста.Летящото спагетено чудовище официално е признато от Нова Зеландия през 2015 г.Вилде коментира, че църквата е комична, но не означава, че не е \"много сериозна в това, което се бори\".", "date": "2018.08.16", "title": "В Холандия решиха, че пастафарианството не е религия, не разрешават гевгир на главата "}
{"url": "https://news.bg/world/pochina-kralitsata-na-soul-muzikata-areta-franklin.html", "text": "На 76 г. почина кралицата на соул музиката Арета Франклин, съобщават световни агенции.Франклин почина от рак на панкреаса в дома си в Детройт, Мичиган, информира Фокс нюз.С класически изпълнения като \"Respect\" и \"Chain of Fools\" тя става първата жена, увековечена в Залата на славата на рокендрола.До преди няколко месеца нямаше конкретна информация за здравословните й проблеми. През март 2018 г. тя отмени няколко концерта по лекарска препоръка. През следващите месеци отмени още няколко събития в Бостън и Торонто.Една от последните й публични изяви е през юни 2017 г.\"Официалната причина за смъртта на Франклин се дължи на напредването на невроендокринния рак на панкреаса, потвърден от онколога на певицата\", съобщава осведомителната агенция АП, цитирана от . Арета Франклин се бори с раково заболяване от 2010 г.Семейството на изпълнителката споделя: \"\".Кралицата на соул музиката, спечелила световна известност с неповторимия си глас, изпревари легенди като Рей Чарлз, Джеймс Браун, Робърт Плант.", "date": "2018.08.16", "title": "Почина кралицата на соул музиката Арета Франклин"}
{"url": "https://news.bg/bulgaria/21-voenni-vodolazi-angazhirani-v-operatsii-v-momenta.html", "text": "Военнослужещи от Военноморските сили участват в две операции в момента в помощ на населението на страната.Група от 17 водолази с две лодки \"Зодиак\" в операцията по издирването на телата на двете момчета, повлечени от вълна на вълнолома на пристанище Варна.Модулната група е задействана след молба на областния управител на Варненска област и се ръководи от командира на военно формирование 28580-Варна капитан I ранг Тодор Богданов.Военнослужещите действат съвместно с органите на МВР, Регионална дирекция \"Пожарна безопасност и защита на населението\"- Варна и Изпълнителна агенция \"Морска администрация\". Към момента е намерено тялото на едно от момчетата, а .Водолазната група от състава на флотилия бойни и спомагателни кораби на ВМС извършва днес, 16 август, , на 5 км от брега и на 30 м дълбочина.Групата е в състав от 4 водолази и водолазен катер и е под ръководството на капитан III ранг Милен Атанасов.Модулната група е задействана след молба на областния управител на Бургаска област до началника на отбраната и със заповед на командира на ВМС.", "date": "2018.08.16", "title": "21 военни водолази ангажирани в операции в момента"}
{"url": "https://news.bg/world/turtsiya-nyama-da-tarsi-zaem-ot-mvf-obyavi-ikonomicheskite-prioriteti.html", "text": "Финансовият министър на Турция Берат Албайрак изключи страната му да търси помощ от Международния валутен фонд (МВФ), съобщават \"Дейли сабах\" и други местни медии.Той заяви, че Анкара не планира да търси финансова помощ от Международния валутен фонд и предимно ще се съсредоточи върху привличането на преки чуждестранни инвестиции и постигане на целите на правителството за фискална дисциплина чрез съкращаване на разходите.Основният приоритет на Анкара е да сведе инфлацията, която в момента е 15%, до \"една цифра\" възможно най-скоро, обяви той.Министърът проведе конферентен разговор с повече от 6 000 международни инвеститори, за да ги запознае с икономическия план на страната.Албайрак увери инвеститорите, че Турция ще излезе от тази нестабилност по-силна, турският банков сектор е здравословен и силен.Няма да правим компромис с фискалната дисциплина, изтъкна той и добави, че кабинетът няма да се забави при предоставянето на помощ на банковия сектор. По думите му към момента няма голямо изтегляне на депозити от банките.Според него правителството очаква по-умерен ръст на турската икономика, която се разшири със 7,4 на сто през 2017 г.Коментирайки безпрецедентните действия на САЩ да наложи санкции на натовския си съюзник, Албайрак отбеляза, че Турция ще премине през този период с други страни, включително Германия и Китай. Подчертавайки необходимостта от координация, той припомни, че \"много различни държави\" също са засегнати от американски санкции.", "date": "2018.08.16", "title": "Турция няма да търси заем от МВФ, обяви икономическите приоритети"}
{"url": "https://news.bg/comments/rumanskite-protesti-i-balgarskite-natsionalni-interesi.html", "text": "Решението на управляващите в Румъния да отстранят антикорупционния спецпрокурор Лаура Кьовеши изкара десетки хиляди граждани на протести. Миналата седмица протестиращите в Букурещ достигнаха 100 хиляди души, още 40 хиляди демонстрираха в други градове. Мнозина румънци, живеещи зад граница, се върнаха в страната специално, за да се включат в демонстрациите. Макар първоначално протестите да бяха против корупцията, впоследствие преминаха в антиправителствени и вече се иска оставка на управляващите от социалдемократическата партия и насрочване на избори.Очаквано, тази тема зае водещо място в българското обществено и медийно пространство. Оформиха се три основни лагера, според гледните точки.Първите открито се възхищават на гражданската енергия на румънците, като междувременно правят паралел с българската реалност. Появиха се призиви от рода на \"вижте румънците какво правят, а ние спим\", \"кога ще се вдигнем и ние като румънците\" и други.Вторите твърдят, че това, което се случва в Румъния, е съвсем естествено, но няма поводи за паралел с нас. Там корупцията е много по-голям проблем, отколкото у нас, а и те все още не са успели да свалят от власт \"техния Орешарски\".Третите внушават, че протестите в Румъния не са спонтанни, а са дирижирани от външни сили. Прочее, те твърдяха същото както за нашите протести срещу кабинета \"Орешарски\", така и за киевския Майдан.Това, което досега липсва в картината, е анализ на протестите в Румъния от гледна точка на българския национален интерес. Добре или зле за нас е, че съседите ни протестират? Имаме ли интерес техните протести да успеят, или напротив - трябва да \"стискаме палци\" за правителството?Нашият интерес по принцип е Румъния като съседна държава да се развива в положителна посока. Да има растеж на икономиката, а оттам и на доходите. Това води до увеличаване на трансграничната търговия. Води и до повече и по-платежоспособни румънци в градовете и курортите на Северна България (и не само).Следователно, ако има възможност сегашното им правителство да бъде заменено с по-добро, значи трябва да сме \"за\" протестите. А има ли такова?От всички мнения, които чух и прочетох, може би най-ясно и адекватно е мнението на един мой съмишленик от Младежки консервативен клуб, който понастоящем живее и работи в Букурещ. Той каза следното: \"Това са социалисти. Дори и да не бяха корумпирани (а те са много корумпирани), не трябва да са на власт, само защото са социалисти.\"Социалистите, рано или късно, винаги съсипват икономиката. Затова е по-добре да си ходят по-рано. И да дойде десницата. Вярно е, че тези социалисти са дошли на власт с честни избори, но със сигурност с някои свои действия са подразнили дори такива хора, които са гласували за тях. Защото, както и да го погледнем, да се опиташ да закриеш една антикорупционна структура, за да си заметеш следите, и да държиш партийния си лидер начело на парламента, вместо в затвора (след като е осъден), са си изключително дразнещи действия. Които е нормално да предизвикат масови протести.Трябва ли обаче ние да последваме примера на румънците, както ни призовават онези от първия лагер?Отговорът отново идва по същата логика - ако имаме по-добра опция за управление от настоящата.При днешните електорални реалности (а те няма как да се променят драстично за кратко време) има три възможни коалиционни форми - \"ГЕРБ+\", \"БСП+\" и \"ГЕРБ+БСП\". Втората и третата автоматично трябва да се изключат, защото това означава връщане на БСП на власт. Нещо, което никой здравомислещ и национално отговорен български гражданин не бива и да си помисля.От падането на комунизма насам, управленията на БСП ни доведоха до:- хуманитарна катастрофа в мирно време (купонна система, режим на тока) и мораториум върху плащанията по външния дълг (Луканов);- предаване на реалната власт в ръцете на \"силови групировки\" плюс драстична обезценка на националната валута (Беров);- втора хуманитарна катастрофа в мирно време, верижни банкови фалити, хиперинфлация (средната заплата падна до 10 долара месечно), плюс вкарване на страната в \"черния\" визов списък на Шенгенското споразумение (Виденов);- спиране на еврофондове заради корупция (Станишев);- фалит на КТБ, скандални назначения на хора с криминални досиета на висши държавни постове и международна изолация (Орешарски).След всички тези \"подвизи\" БСП е загубила всякакво основание да иска властта и не бива никога и под никаква форма да бъде допускана отново.Остава първи вариант - \"ГЕРБ+\". Да видим обаче има ли към момента потенциален коалиционен партньор, който да е за предпочитане пред \"Обединени патриоти\".В предния кабинет на Борисов, коалиционни партньори бяха партиите от \"традиционната десница\". Само че в момента те са в такова окаяно състояние, че ако се насрочат избори до края на годината, отново не се вижда как ще успеят да прескочат 4%-та бариера, без което няма как да направят коалиция с ГЕРБ. Остават ДПС (Боже, опази!) и някаква потенциална популистка партия, която да разчита на онези гласове, които преди отиваха за Яне Янев, Бареков и последно Марешки (а това кому е нужно?).Първи извод: протестите в Румъния трябва да успеят.Втори извод: ние не бива да се \"подхлъзваме\" покрай техния ентусиазъм.", "date": "2018.08.16", "title": "Румънските протести и българските национални интереси"}
{"url": "https://news.bg/world/tramp-iska-svoboda-na-presata-no-ne-i-falshivi-novini.html", "text": "Президентът на САЩ Доналд Тръмп обяви, че напълно подкрепя да се осигури \"истинска свобода на пресата\", но подчерта, че тази свобода не трябва да води до медии, които съобщават \"фалшиви новини\".\"\", написа американският лидер в \"Туитър\".По-рано той нарече медиите с фалшиви новини \"опозиционна партия\" и подчерта, че това е \"много лошо\" за САЩ.\"Но ние печелим\", добави той.Повече от 350 медии предприеха кампания срещу Тръмп.", "date": "2018.08.16", "title": "Тръмп иска свобода на пресата, но не и „фалшиви новини”"}
{"url": "https://news.bg/bulgaria/dva-mesetsa-mvr-izdirva-avtokradtsi-izmaknali-se-pri-gonka.html", "text": "МВР залови трима криминално проявени мъже - на 42, 38 и 32 години след близо два месеца издирване.През месец юни, по време на спецоперация служителите на реда забелязали мъжете да се придвижват към вилна зона \"Малинова долина\" със Saab 9-3 със софийска регистрация и Range Rover Sport с чуждестранна регистрация.Полицаите проследили автомобилите и видели, че тримата сменили регистрационните номера на джипа. Затова и веднага пристъпили към задържането им.Единият от извършителите обаче се качил на ровъра и потеглил с висока скорост, удряйки челно служебен полицейски автомобил.Въпреки опита да бъде спрян водачът увеличил скоростта и продължил по черен път, влачейки полицейски служител в продължение на 15-20 метра.След като разбил железен портал на строителен обект, изоставил колата и хукнал към близката гора.И другите двама крадци побягнали към близката гориста местност и се укрили тогава.Установено е, че автомобилът с чуждестранна регистрация е откраднат от паркинг пред столичен хотел на бул. \"Цариградско шосе\". Полицаите иззели много вещи, доказващи престъпната дейност на тримата мъже.Днес МВР съобщава, че тримата мъже са задържани за 72 часа и са обвинени за извършено престъпление по чл. 346 от НК. ", "date": "2018.08.16", "title": "Два месеца МВР издирва автокрадци, измъкнали се при гонка"}
{"url": "https://news.bg/bulgaria/dinevi-otgovaryat-na-siderov-s-preduprezhdenie-za-sad.html", "text": "След последните изяви на лидера на \"Атака\" Волен Сидеров от ПР агенция бе разпространена позицията на \"Диневи Груп\" - фирмата, която в изявленията си .Припомняме, че обвинението на лидера на \"Атака\" е, че чрез закона за шума и проверки и затваряне на заведения се  по Черноморието, доколкото необезпокоявани остават шумните заведения в курорта \"Свети Влас\" - собственост именно на \"Диневи груп\". Волен Сидеров заяви и че в курорта почиват министри, които също така са се сдобили с апартаменти в хотелските комплекси на Братя Диневи.В изявлението си, разпространено до медиите, \"Диневи груп\" категорично отричат членове на всички правителства да имат подарени апартаменти от тях. Това е в разрез с бизнес логиката. Заявяват и че нито един действащ министър не е почивал и не е искал да почива безплатно досега в курорта.\"\", посочват в изявлението си.От \"Диневи груп\" опровергават и твърдението, че \"Марина Диневи\" е построена \"с груби нарушения на екологията и строителните изисквания, а никой не проверява това\" и посочват, че това е \"невярна манипулация\". През последните 12 години яхтеното пристанище е било проверявано от всички възможни контролни органи на Република България и заключението им е, че всичко е законно.Твърденията, че наши заведения нарушават закона, а никой не ги проверява, са неверни, посочват от \"Диневи груп\" и обясняват, че те действат като инвеститори и не управляват пряко стопански обекти. Отговорност за заведенията - ресторанти, клубове, магазини - носят отделните юридически лица, наематели, и съответно, те могат да отговорят на въпроса кое заведение колко пъти е проверявано.Изявлението на \"Диневи груп\" посочва, че уважението към истината изисква отговор на твърденията на народния представител Волен Сидеров, а юристите им вече подготвят документите за съда: \"Всеки, който е изрекъл клевети, обидни квалификации и неверни твърдения, които ощетяват бизнеса ни, ще отговаря пред закона.\"", "date": "2018.08.16", "title": "Диневи отговарят на Сидеров с предупреждение за съд"}
{"url": "https://news.bg/world/mostovete-v-evropa-sa-v-opasno-sastoyanie-preduprezhdavat-eksperti.html", "text": "Мостовете в Европа са в опасно състояние, пише британският вестник \"Гардиън\", позовавайки се на експерти.Страховете се увеличиха във връзка със състоянието на инфраструктурата в Европа след трагичния инцидент в Генуа, при който загинаха близо 40 души.Във Франция транспортният министър предупреди, че пътната мрежа в страната е в \"критично състояние\" след наскоро публикувано изследване на френското правителство, установило, че 1/3 от пътните мостове се нуждаят от ремонт и 841 носят потенциален риск. В доклада се пояснява, че състоянието на инфраструктурата се влошава, особено на мостовете и виадуктите.От 12 000 моста в мрежата 1/3 се нуждаят от ремонт...често малки ремонти, за да се предотврати влошаване на инфраструктурата. В 7% от случаите повредите са по-сериозни и могат да доведат до риск от срутване, пише в доклада на френското правителство.Френският министър на транспорта Елизабет Борн заяви, че през следващия месец ще предостави ново законодателство за преглед на инфраструктурата на държавата. Правителството също предложи план от 1 милиард евро за спешни ремонти и \"защита на пътната мрежа\".Борн каза още, че около 50% от пътната настилка трябва да бъде сменена и почти 1 на всеки 10 моста е в лошо състояние.Последният инцидент с мост във Франция беше на 15 май, когато подпорна стена на виадукт на магистрала A15 северозападно от Париж се срути, което доведе до затваряне на магистралата в двете посоки.Кристиан Тридон, президент на Strres, която представлява френските компании, които ремонтират инфраструктурата, се опасява, че проблемите във Франция са далеч по-големи от представените в правителствения доклад, защото в него са включени само \"мостовете, които ние знаем, които редовно са инспектирани\".\"\", добави той.В Италия около 300 моста са пред риск от срутване, включително и мост до Агридженто, Сицилия, който е проектиран от Рикардо Моранди. Той е същият инженер на падналия в Генуа мост. Властите в Сицилия затвориха съоръжението заради повреда на стълбовете.В страната се инспектират няколко моста.Доклад от миналата година в Германия показва, че докато само 12,4% от мостовете са в лошо състояние, 12,5% се разглеждат като в добро състояние. Много от мостовете са изградени през 60-те и 70-те г. на миналия век и не са пригодени за тежкотоварни автомобили като днешните.От проучването става ясно, че инфраструктурата в Източна Германия като цяло е в по-добро състояние, тъй като голяма част е обновена с голяма програма през 90-те г. на XX век и миналото десетилетие след обединението на Германия. Мостовете в Западна Германия са значително по-стари и по-натоварени от трафик.Въпреки че пътната мрежа в Германия е в относително добро състояние по европейските стандарти, страната често е критикувана, че не отделя достатъчно средства за регионалната инфраструктура.В Холандия лобистката група в транспортния сектор TNL съобщи, че е обезпокоена от състоянието на пътните мостове, поддържани от провинциалните власти, но е относително доволна от състоянието на тези, които са под контрола на централната власт.Според вестник Dagblad 14 моста се разглеждат като \"неприемлив риск от рухване\" в провинция Северна Холандия.От TNL подчертават, че ключовите тунели и мостове в Европа, построени през 60-те и 70-те г. на XX век, са в края на живота си.По-голямата част от инфраструктурата в Италия датира от 50-те и 60-те г. на миналия век.Експерти предупреждават, че тогава са били използвани строителни материали с трайност 50-60 г.В България властите обявиха планове за ремонт на повече от 200 моста. Повечето от тях са построени преди 35-40 г. и в момента са в лошо състояние.", "date": "2018.08.16", "title": "Мостовете в Европа са в опасно състояние, предупреждават експерти"}
{"url": "https://news.bg/world/prokuraturata-v-kiev-poiska-15-g-zatvor-za-yanukovich.html", "text": "Украинската прокуратура поиска 15 г. затвор за бившия президент Виктор Янукович по делото за държавна измяна, което се води в Киев, съобщава радио \"Свободна Европа\".Прокурорите Руслан Кравченко и Максим Крим поискаха 15 г. затвор за Янукович по време на пледоариите. Бившият лидер на Украйна е съден задочно, тъй като той живее в Русия от февруари 2014 г.Янукович е обвинен в държавна измяна, съучастничество в агресивна война срещу Украйна и съучастничество в планирани действия с цел промяна на държавните граници.Съдия Владислав Девятко насрочи следващото заседание за 13 септември.", "date": "2018.08.16", "title": "Прокуратурата в Киев поиска 15 г. затвор за Янукович"}
{"url": "https://news.bg/world/pentagonat-naliva-oshte-pari-v-bazata-novo-selo.html", "text": "В началото на седмицата американският президент Доналд Тръмп подписа новия законопроект за бюджета за отбрана на Щатите, който трябва да влезе в сила през 2019 година. С одобрения от Конгреса  Щатите ще направят едни от най-мащабните разходи в тази сфера в историята си.\"NCAA е най-значителната инвестиция в нашата армия и за военните ни в модерната история\", заяви държавният глава в понеделник. \"Ние ще засилим нашата отбрана, както никога досега\", допълни Тръмп.Според документа през следващата година Вашингтон ще изхарчи 717 милиарда долара за отбрана, като с най-голямата част от тях - 616,9 милиарда долара, ще разполага Пентагонът.69 милиарда долара от бюджета ще бъдат за финансиране на дейности извън Щатите. Част от тази сума ще бъде насочена към базите на САЩ и НАТО в Европа, включително към България и региона.Според разчета 5,2 милиона долара ще бъдат вложени във военната база \"Ново село\" у нас, които ще бъдат използвани за склад за съхранение на муниции, показва . Бюджетът, отделен за България, е най-малкият в сравнение с планираните разходи в другите държави в региона и в Западна Европа.Най-голяма сума в Източна Европа ще получи Полша - общо над 144 милиона долара. 87 милиона от тях ще бъдат насочени към военновъздушната база в Повидз, а останалите ще отидат за двете американски бази в Дравско Поморске и Жаган.Военновъздушната база \"Михаил Когалничеану\" в Румъния ще бъде обновена с 21,6 милиона долара, а 47,8 милиона долара ще бъдат използвани за военноморската база на НАТО до град Суда на остров Крит. По отношение на Западна Европа най-голяма сума от предвидения бюджет ще бъде вложена във Великобритания - 185,1 милиона долара. В Германия военните разходи ще възлизат на 119 милиона долара, а Италия и Испания - съответно на 66 и 21,5 милиона долара.От балтийските страни предвиден бюджет има само за Естония. Той е в размер на 15,7 милиона долара.Целта на инвестициите е да бъде защитена националната сигурност на САЩ, както и да бъдат изпълнени обещанията, които страната е дала като партньор в НАТО. Те ще помогнат за засилване на отбранителните способности на партньорите в Европа, пише в одобрените текстове, както и за възпиране на руската агресия. От него става ясно още, че Конгресът препоръчва продължаването на съвместните учения на български и румънски войници с американските им колеги, както и да бъде подобрено сътрудничеството с Полша, включително чрез продължаващо присъствие на US сили и увеличени тренировки.Инвестициите на армията на Съединените американски щати във военната база за съвместно ползване \"Ново село\" до момента възлизат на над $61 милиона. Отделно в бюджета на щатския Пентагон са предвидени и разходи за хуманитарна помощ.В България тя се изразява в безвъзмездно ремонтиране на детски градини, училища, болници и други в региона на базата. Само за 2014 и 2015 г. те възлизат на почти $3 милиона.Базата се намира на 70 км от пристанище Бургас и се ползва от 1962 г. В рамките на споразумение между България и САЩ на полигона се провеждат съвместни тренировки на български и американски формирования.В базата постоянно заети са 60 души от околните села, а по време на учение персоналът от местни хора нараства в пъти.Останалите съвместни бази в България са военновъздушните в Безмер и Граф Игнатиево и складовата база в Айтос, която има поддържаща функция към полигона \"Ново село\".", "date": "2018.08.16", "title": "Пентагонът налива още пари в базата „Ново село”"}
{"url": "https://news.bg/world/bezpretsedentniyat-voenen-parad-v-sasht-shte-struva-usd92-mln.html", "text": "Поисканият от президента на САЩ Доналд Тръмп безпрецедентен военен парад се очаква да струва 92 милиона долара, съобщава CNBC, позовавайки се на източник от Пентагона.Парадът е планиран за ноември.Според информацията военното министерство ще отдели 50 милиона долара за събитието, докато Департаментът за вътрешна сигурност и други ведомства ще изхарчат 42 милиона долара за парада.Тръмп поиска военен парад в САЩ след присъствието си на Деня на Бастилията в Париж през миналата година. Президентът нареди на Пентагона да организира \"парад като този във Франция\".През февруари директорът на Службата за управление и бюджет Мик Мълвейни съобщи, че военният парад вероятно ще струва между 10 и 30 милиона долара.", "date": "2018.08.16", "title": "Безпрецедентният военен парад в САЩ ще струва $92 млн."}
{"url": "https://news.bg/world/turtsi-izpolzvaha-chukove-i-strelyaha-po-ayfonite-si-v-protest-sreshtu-tramp.html", "text": "Турци чупят айфоните си на протест срещу политиката на американския президент Доналд Тръмп, информира CBS NEWS.Демонстранти използваха чукове и стреляха с пистолети по айфоните си като символична подкрепа за турското правителство, което влезе в сблъсък с администрацията на Тръмп заради задържането на американския пастор Андрю Брънсън.Видеоматериали показват турски граждани да унищожават американски смартфони, след като президентът Реджеп Ердоган призова съгражданите си да бойкотират американски продукти, особено айфони.На едно от видеата, разпространявани в турското онлайн пространство, мъж с четири момчета, които са клекнали и зад тях е опънат турският флаг, директно се обръща към Тръмп.\"\", каза мъжът преди да вземе чук и да почне да мачка айфони, подадени от момчетата.\"Виж какво се случи с айфоните ти по нареждане\" на Ердоган, добави той.На друго видео депутат купува смартфон Samsung и призовава свой колега да хвърли стария му айфон на пода и да скочи върху него. Депутатът след това заявява: \"САЩ са влачени на пода\".На други видеа мъж стреля по айфона си с пистолет, а момче излива бутилка кола в тоалетната - всичките са солидарни с Ердоган.", "date": "2018.08.16", "title": "Турци използваха чукове и стреляха по айфоните си в протест срещу Тръмп"}
{"url": "https://news.bg/world/vashington-zaplashi-ankara-s-oshte-sanktsii.html", "text": "Финансовият министър на САЩ Стивън Мнучин заяви, че Вашингтон е \"подготвен\" да наложи още санкции на Турция, ако Анкара откаже да освободи американския пастор Андрю Брънсън, съобщават американски медии.Напрежението между Вашингтон и Анкара ескалира през юли, след като администрацията на Доналд Тръмп обяви, че САЩ налагат санкции на Турция заради близо двегодишното задържане на пастора. Санкциите засегнаха министрите на правосъдието и вътрешните работи. Анкара отговори с реципрочни мерки със замразяване на активите им.Вчера Белия дом обяви, че САЩ ще отменят рестриктивните мерки срещу Турция, ако Анкара освободи Брънсън, но подчерта, че увеличените мита върху вноса на турска стомана и алуминий ще останат, тъй като не са свързани с пастора, а с въпрос от \"национален интерес\".Междувременно президентът Тръмп заяви на среща на кабинета, че Турция се оказа, че не е голям приятел. След това той нападна Китай, обвинявайки Пекин, че атакува американските фермери като не купува от тях.Разговорите между Китай и САЩ ще бъдат възобновени през следващата седмица, пише \"Уолстрийт джърнъл\".", "date": "2018.08.16", "title": "Вашингтон заплаши Анкара с още санкции"}
{"url": "https://news.bg/int-politics/velikobritaniya-predi-brekzit-nyakoy-da-drapne-avariynata-spirachka.html", "text": "Преговорите за Брекзита между Великобритания и ЕС влязоха в задънена улица. Казва го не друг, а Тереза Мей, британската министър-председателка. В писмо до своята Консервативна партия, която е тежко разединена, Мей признава, че в момента всичко е в застой - ни напред, ни назад. Обградена е от забранителни линии, които не може да прекрачи. Брекзитът не бива да бъде нито прекалено мек, нито прекалено твърд, нито пък без споразумение, за да може в крайна сметка да го приемат всички фракции в Консервативната партия. И, разбира се, Европейският съюз.Според последното предложение на Мей, между Великобритания и ЕС можело до възникне някаква зона за свободна търговия, но само за стоки. С това Брюксел не е съгласен. И сред британските граждани едва 11 процента подкрепят идеята. Тази седмица преговорите с ЕС ще бъдат подновени. Но представителите на ЕС под ръководството на главния преговарящ Мишел Барние, както и хората на Доминик Рааб, лондонския министър за Брекзита, вече се питат: А за какво всъщност ще преговаряме?Брекзитът не носи никакви предимства за британцитеЗащото реални решения не се виждат нито по търговските въпроси, нито за границата между Северна Ирландия и Ирландия. Ето защо британското правителство се стреми единствено към някаква обтекаема декларация за бъдещите отношения с ЕС. Самият Евросъюз обаче държи двете страни да подпишат съвсем конкретен договор за напускането на Великобритания, който окончателно решава поне такива основни въпроси като парите, границите и правата на гражданите. Ясно е едно: времето изтича. Защото договорът би трябвало да е готов до края на октомври. А това ще се окаже много трудна работа. - да се прави на умряла лисица и едва в най-последния момент да съобщава някакви конкретни искания по същество - този път няма да го доведе доникъде. Тереза Мей се опита да омае поотделно Берлин и Париж и така да вбие клин в ЕС, но този опит се провали. Позицията на британците е слаба и става все по-слаба. ЕС има много по-малко за губене, отколкото Великобритания. Притисната до стената, министър-председателката все повече напомпва паниката на Острова. Зове хората да се запасяват с храни и лекарства и с далечен прицел вече внушава легендата, че за всичко е виновен ЕС, който не проявявал достатъчно гъвкавост.Основният проблем се свежда до това, че Брекзитът беше извоюван с помощта на една лъжовна кампания и всъщност не носи никакви изгоди на Великобритания - нито в търговията, нито по отношение на миграцията. Точно обратното. . А в страната има почти пълна заетост и липсват кадри. Полски камериерки или германски лекари биха били добре дошли. Но Брекзитът ги възпира.Привържениците на оставането в ЕС почти отчаяно се борят за втори референдум, за да спрат Брекзита. Но референдум няма да има - поне докато начело на правителството е Тереза Мей, която категорично го отхвърля. Не се знае обаче дали министър-председателката наесен ще овладее вътрешнопартийните караници и ще се задържи на поста си. Но пък нейната позиция в момента е толкова неблагодарна, че никой не я иска.Опозицията ли? Каква опозиция?Главният поборник за Брекзита, политическият клоун Борис Джонсън, вече си вдигна чуковете. Лидерът на опозицията Джереми Корбин някак си не се възползва от изгодната ситуация. Неговата Лейбъристка партия изостава от консерваторите, защото Корбин, който всеотдайно подкрепя палестинците, се замеси в скандал, свързан с предполагаемите му симпатии към палестински терористи. Корбин освен това е радикален социалист и досега изобщо не е предложил свое виждане за Брекзита. Тъй че водачът на лейбъристите просто не може да бъде действителна алтернатива на Тереза Мей.А оттук насетне? Великобритания продължава като в транс да се клатушка към датата, определена за излизане от ЕС. И в момента няма особена надежда, че някой може да дръпне внезапната спирачка и поне да отложи този злощастен Брекзит.", "date": "2018.08.16", "title": "Великобритания преди Брекзит – някой да дръпне аварийната  спирачка!"}
{"url": "https://news.bg/politics/bez-direktorski-bordovete-v-sektor-energetika-nastoyavat-abv.html", "text": "АБВ предлага премахването на бордовете в сектор \"Енергетика\". \"Нашата политическа отговорност е да предложим премахването на бордовете, за да не се стига до подобен тип извращения\", настоя лидерът на АБВ - Румен Петков.Той определи като \"хранилка\" наличието на борд на директорите в сектор \"енергетика \" и уточни, че на заседание на Изпълнителното бюро на партията ще настоява за приемането на позиция за закриването на бордовете на директорите. Петков бе категоричен, че щетите са за милиони и даде примери за груби конфликт на интереси. Така в бордове на директорите в енергетиката има 35 души, които годишно получават около 800 хил. лв. заплата. \"Това е без леките коли, без секретарките. Те са щета за българската енергетика\", категоричен бе Румен Петков.Той даде пример с председателя на Общинския съвет в Хасково - Таня Захариева, която е и председател и на управителния съвет на \"Булгартрансгаз\".\"Ще питам министъра колко пъти е присъствала на заседанията на тези бордове\", настоя лидерът на АБВ. Друг пример е Илия Дуков, син на народния представител от ГЕРБ Снежана Дукова, който също участва в ръководството на едно от дружествата\".Петър Илиев, който е изпълнителен директор на НЕК е и председател на борда на БЕХ. Така от една страна лицето Илиев едновременно формира политиката на държавното дружество, а от друга контролира нейното изпълнение, обясни Румен Петков.На пресконференцията в централата на партията от АБВ коментираха и обезлюдяването на Сакар, като следствие от безхаберието на БАБХ.От партията питат има ли чума по дребните преживни животни и защо повече от месец няма резултати от вторите проби.Доц. Христо Михайлов бе категоричен, че безотговорността и безхаберието на БАБХ обезлюдява Сакар: \"Местните стопани са вдигнали бялото знаме.\"По думите му много от дребните и средни стопани вече са готови да приключат своята животновъдна дейност.\"На този фон предпоставка за обезлюдяване на южната ни граница и на този фон - отговорната агенция - мълчи\", констатира доц. Михайлов.От АБВ са категорични, че БАБХ гръмотевично мълчи и в институцията дейстат като \"бягаш пред вятъра\".От АБВ попитаха какви мерки предприема БАБХ по отношение на африканската чума по свинете. Той посочи, че при изграждането на оградата срещу чумата по свинете не са начислени разходите за труд. За седмица 500 човека по 500 лв. - това означава не по-малко от половин милион лева за разходи по оградата.БАБХ няма никакъв план за действие и за \"източнобалканската черна домашна свиня\", която е на свободен режим на отглеждане. За тези стопани няма никакви мерки и препоръки.\"Оценяваме, че БАБХ се държи неадекватно и безоттговорно по отношение на тези две заболявания\", констатира заместник-председателят на БАБХ.Над 4000 животни евтаназирани, над няколко хиляди втори проби снети от живите животни, за които е странно, че повече от месец вече се мълчи, коментира още той.", "date": "2018.08.16", "title": "Без директорски бордовете в сектор \"Енергетика\" настояват АБВ"}
{"url": "https://news.bg/world/ankara-normalizirame-otnosheniyata-s-es.html", "text": "Министърът на външните работи на Турция Мевлют Чавушоглу заяви, че отношенията между Анкара и Брюксел започнаха да се нормализират и скоро двете страни ще започнат преговори за визова либерализация, информира Анадолската агенция.От друга страна Турция е далеч от подобряване на отношенията с Вашингтон, след като вчера Анкара наложи нови мита върху американски автомобили, тютюн и алкохол.\"Нашите отношения с ЕС започнаха да се нормализират на по-солидна база. Възнамеряваме да продължим преговорите за визова либерализация с ЕС\", подчерта Чавушоглу.Министърът също каза, че Турция е открита за започване на диалог с Вашингтон щом САЩ прекратят \"заплахите\". След като Вашингтон удвои митата върху турска стомана и алуминий, турският президент Реджеп Ердоган описа отношенията между двете държави като \"икономическа война\".", "date": "2018.08.16", "title": "Анкара: Нормализираме отношенията с ЕС"}
{"url": "https://news.bg/politics/borisov-nedovolen-ot-shefkata-na-agentsiyata-po-vpisvaniyata.html", "text": "Премиерът Бойко Борисов не е доволен от шефката на Агенцията по вписванията заради кризата с Търговския регистър. Това стана ясно от коментара му пред журналисти в Шумен.Нека да преодолеем кризата, да си довършат работата, да изчакаме още 4-5 дни и там ще направим промени, заяви Борисов, от което става ясно, че промени в ръководството ще има, въпреки че самата Даскалова заяви вчера, че засега няма намерение да подава оставката си.\"Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа\", добави премиерът.Борисов също бе категоричен, че няма как да изчезне информация от регистъра.Министър Владислав Горанов увери, че цялата информация към дата 9 август в регистъра е налична. В момента се правят тестове, като все още не е достъпна за гражданите услугата вписване.Премиерът Борисов се похвали с 4% ръст на икономиката, ниската безработица и общо ситуацията в страната, която според оценката на чуждестранните инвеститори е чудесна. Едно е да чуеш от устата на чуждите инвеститори какво е в България и в другите страни, съвсем други неща се чуват от хейтърите на жълтите плочки, коментира Борисов.Инвеститорите от Америка до Турция били доволни от стабилността на лева и дори обяснявали, че пазаруват в Одрин с него.Това, на което трябва да се обърне внимание, а и както прави правителството и ГЕРБ, по думите на Борисов, е образованието и квалификацията, тъй като не достигат кадри.В Шумен премиерът Борисов посети ОУ \"Илия Рашков Блъсков\" - едно от четирите училища, които ще бъдат реновирани по ОП \"Региони в растеж\" и в които учат общо над 4000 деца. \"Да има повече деца и повече желание да учат - това е добре да се чува. Създаваме условия децата да учат, да спортуват и да са добре\", добави Борисов.Министър-председателят разгледа също санираните блокове на ул. \"Цар Освободител\". Посети индустриалната зона на града, където през последните две години са привлечени 18 инвеститори.", "date": "2018.08.16", "title": "Борисов недоволен от шефката на Агенцията по вписванията"}
{"url": "https://news.bg/world/sadbata-na-pol-manafort-e-v-ratsete-na-zhurito.html", "text": "Съдбата на Пол Манафорт - бивш шеф на предизборния щаб на Доналд Тръмп, е в ръцете на съдебните заседатели, пише \"Гардиън\".В сряда съд във Вирджиния чу пледоариите на процеса срещу Манафорт, който е обвинен в банкова и данъчна измама, както и в укриване на банкови сметки в чужбина. Срещу него са повдигнати общо 18 обвинения.Ако бъде признат за виновен, 69-годишният Манафорт може да лежи в затвора до края на живота си.Федералният съдия Томас Елис предаде случая на журито в сряда вечерта. Заседателите започват обсъждане на присъдата днес сутринта.Ако бъде признат за невинен, това ще оправдае решението на Манафорт да не търси сделка със специалния прокурор Робърт Мълър, чиито екип внесе обвиненията в съда.Прокуратурата обяви, че \"най-важният свидетел\" в случая са куп документи, които показват, че Манафорт е подвел банки и данъчните власти за приходите си.Защитата пък отвърна, че държавното обвинение не е успяло да докаже, че банките са работили с представена от Манафорт подвеждаща информация. Тя атакува Рик Гейтс, бившо протеже на Манафорт, който свидетелства срещу него, след като сключи споразумение с прокуратурата.Случаят се придвижи бързо в рамките на две седмици.Самият Манафорт не свидетелства и защитата не разчиташе на свидетели.Лобистът е изправен пред втори процес във Вашингтон, който започва през септември.", "date": "2018.08.16", "title": "Съдбата на Пол Манафорт е в ръцете на журито"}
{"url": "https://news.bg/world/islyamska-darzhava-poe-otgovornost-za-atentata-v-kabul-1.html", "text": "Екстремистката организация ДАЕШ (\"Ислямска държава\") пое отговорност за самоубийствения атентат в Кабул, при който загинаха 34 души, а 56 бяха ранени, повечето от които ученици.Това става ясно от агенцията на терористичната групировка \"Амак\".Вчера атентатор от ДАЕШ се взриви в частен образователен център в квартала Dasht-i Barcha. Информацията беше за 48 загинали и 67 ранени, но днес властите я ревизираха.Междувременно по-рано днес няколко нападатели атакуваха център за обучение на афганистанското разузнаване в Кабул. Към момента няма информация за пострадали и кой стои зад атаката.", "date": "2018.08.16", "title": "„Ислямска държава” пое отговорност за атентата в Кабул"}
{"url": "https://news.bg/world/politsiyata-potvardi-smartta-na-38-dushi-20-sa-v-neizvestnost-pri-intsidenta-v-genua.html", "text": "Главният прокурор на Генуа съобщи, че до 20 души са в неизвестност след срутването на моста в града, информира АП.До днес властите не казваха колко души може да са в неизвестност. Прокурор Франческо Коци заяви пред журналисти, че все още не е ясна съдбата на 10-20 души.Междувременно италианската полиция обяви, че 38 души са загинали при срутването на моста Моранди в Генуа, ревизирайки броя на загиналите от 39 жертви.Италиански спасители работят от срутването във вторник по издирването на оцелели под големите бетонни блокове.50-годишният мост, който е част от автомагистрала А10, свързваща пристанищния град Генуа с Южна Франция, се срути по време на проливен дъжд във вторник. 35 леки коли и няколко камиона паднаха от 45 метра височина в река, върху железопътна линия и два склада след рухването на повече от 200-метров участък от виадукта, построен в края на 60-те г. на XX век.", "date": "2018.08.16", "title": "Полицията потвърди смъртта на 38 души, 20 са в неизвестност при инцидента в Генуа"}
{"url": "https://news.bg/world/duda-nalozhi-veto-na-polski-proektozakon-za-evroizborite.html", "text": "Президентът на Полша Анджей Дуда съобщи, че ще наложи вето върху проектозакон на управляващата партия \"Право и справедливост\", от който ще се облагодетелстват най-големите партии на изборите за Европейски парламент през следващата година, съобщават \"Ройтерс\" и Радио Полша.\"Реших да наложа вето на този проектозакон. Тази промяна би означавала, че реалният изборен праг ще бъде увеличен до 16,5 на сто от 5%\", аргументира се той.\"Това означава, че само две партии ще имат реален шанс да спечелят представителство в Европейския парламент\", добави Дуда и поясни, че връща законопроекта в долната камара за преразглеждане.Въпреки че е съюзник на управляващата партия, Дуда може да се нуждае от подкрепата на по-малки партии, за да си осигури преизбиране през 2020 г.Изборите за Европейски парламент в Полша са планирани за 26 май.", "date": "2018.08.16", "title": "Дуда наложи вето на полски проектозакон за евроизборите"}
{"url": "https://news.bg/crime/nad-1-500-hvanaha-s-previshena-skorost-na-15-avgust.html", "text": "\"Водачите в България си позволяват да се движат с по-висока скорост от позволената.\" Това заяви главен инспектор Росен Рапчев от отдел \"Пътна полиция\", който обобщи резултатите от проверките на катаджиите в рамките на ежедневния засилен контрол по пътищата на страната.Оказва се, че вчерашният ден - 15 август, е рекорден по отношение на контролната дейност. В хода на операцията полицейските екипи са проверили 5 725 моторни превозни средства и 7 682 души.Установени са 4 673 нарушения, като са издадени 2 208 фиша и 917 акта.Констатирани са 1 548 случая на превишена скорост.\"Всеки един водач има отговорности, когато застане зад волана. Ние сме длъжни да констатираме нарушенията и като превантивна мярка да ги наказваме. Смятаме, че това ще има дисциплиниращ ефект върху водачите\", посочи Рапчев и допълни, че проверките ще продължат до края на месец септември.В рамките на вчерашния ден пътните полицаи са отнели 82 шофьорски книжки заради неплатени задължения по ЗДвП. По време на осъществените проверки на място на гражданите са връчени общо 546 електронни фиша.Общо 28 603 нарушения на скоростните режими са констатирани на територията на цялата страна по време на последната специализирана полицейска операция - TISPOL - в дните от 6 до 12 август.В нейните рамки най-много нарушения са установени на територията на СДВР - 3212, ОДМВР-Велико Търново - 2171, и ОДМВР-Благоевград - 1831. Подобна операция се състоя и през месец април т.г., когато бяха установени 26 325 нарушения.", "date": "2018.08.16", "title": "Над 1 500 хванаха с превишена скорост на 15 август"}
{"url": "https://news.bg/world/v-malayziya-dadoha-hod-na-deloto-sreshtu-dve-zheni-za-ubiystvoto-na-kim-chen-nam.html", "text": "Съдията по делото реши, че има достатъчно доказателства, за да започне процес за убийството на Ким Чен-нам, пише \"Гардиън\".Припомняме, 25-годишната индонезийка Сити Айшах и 28-годишната виетнамка Доан Тхи Хуон са заподозрени за убийството на Ким Чен-нам на международното летище в Куала Лумпур на 13 февруари 2017 г. Те са го убили за около 20 минути, допирайки до лицето му кърпа с химическо оръжие VX. Жените твърдят, че са вярвали, че участват в игра със скрита камера.Ким Чен-нам е чакал полет за Макао.Двете жени могат да получат смъртна присъда, ако бъдат признати за виновни.Южна Корея обвинява КНДР за убийството.Днес съдията постанови двете обвиняеми да подготвят защитата си по време на процеса в Малайзия, тъй като има достатъчно доказателства срещу тях.Защитата се надяваше по време на изслушването в Куала Лумпур съдията да свали всички обвинения срещу двете жени, но съдът реши да даде ход на делото. Съдия Азми Арифин прие внесените от прокуратурата доказателства, че жените в общо намерение с четири лица, които се издирват, са причинили смъртта на Ким.Арифин допуска, че може да са извършили \"политическо убийство\", но също така не може да се изключи, че е имало \"добре планирана конспирация\" между двете жени и севернокорейски агенти.Азми Арифин постави под въпрос позицията на жените, че са смятали, че участват в игра със скрита камера и поиска обяснение защо Доан Тхи Хуон бързо е отишла в тоалетната да си измие ръцете.С решението на Арифин процесът ще се удължи с най-малко още два месеца.Жените, които дадоха показания под клетва като част от защитата им, изглежда са шокирани от решението. Техен адвокат заяви, че са дълбоко разочаровани от развитието.И двете жени пледират невинни по обвинения в подготвяне на конспирация с КНДР за убийството на Ким.Процесът продължава вече девет месеца.Прокуратурата разчита на кадри от охранителните камери на летището.", "date": "2018.08.16", "title": "В Малайзия дадоха ход на делото срещу две жени за убийството на Ким Чен-нам"}
{"url": "https://news.bg/society/oshte-20-km-i-ogradata-sreshtu-rumanskite-svine-shte-e-gotova.html", "text": "Почти е готова оградата по границата с Румъния срещу миграцията на диви свине, които могат да бъдат заразени с африканска чума по свинете.До изграждането на цялото 133-километрово съоръжение остават още около 20 километра. Това заяви заместник-министърът на земеделието, храните и горите Атанас Добрев, който направи инспекция на оградата на място.\"Предстои и подсилване на оградата с режеща тел тип Бруно и поставяне на отблъскващи мигриращите животни репеленти, като се очаква тя да е готова през следващата седмица\", допълни той.Добрев подчерта, че за изграждането на оградата са командировани служители от 6-те държавни предприятия и 16-те регионални дирекции по горите, които работят денонощно, в това число и с даване на дежурства по охрана на съоръжението.По граничните пунктове с Румъния са поставени вани с дезинфекционни разтвори и душови установки за транспортните средства, влизащи в страната. Прави се постоянна проверка на колите и преминаващите граждани за наличие и пренасяне на храни, съдържащи продукти от свинско месо.Директорът на Областната дирекция на БАБХ в Добрич посочи, че внасянето на такива продукти е забранено и те се конфискуват и поставят в хладилни камери на БАБХ на граничните пунктове.По думите на Добрев България е първата страна, която прави превенция преди още заболяването да е установено на територията на държавата.", "date": "2018.08.16", "title": "Още 20 км и оградата срещу румънските свине ще е готова"}
{"url": "https://news.bg/economics/shefat-na-kevr-otlozhi-vaprosi-za-tsenata-na-gaza-za-septemvri.html", "text": "\"Най-ранно в началото на септември мога да коментирам какво ще се случи и дали газът ще поскъпне отново.\" , заяви шефът на КЕВР Иван Иванов.Той обясни още, че високите цени на природната газ и курса на долара оказват сериозно влияние върху цените на газа.\"Аз лично следя цените на както на суровия петрол, така и курса на долара и не крия, че те в момента са твърде високи.\", допълни Иванов.Припомняме, че от \"Булгаргаз\" иска поредно поскъпване на природния газ от октомври с 15%. Причината компанията да поиска увеличението са очакваните по-високи цени на природния газ от внос, по-високия курс на щатския долар спрямо лева, както и в резултат от утвърдената продажна цена за ІІI тримeсечие на 2018г. Шефът на КЕВР не засегна въпроса за , за което той призова през май.", "date": "2018.08.16", "title": "Шефът на КЕВР отложи въпроси за цената на газа за септември"}
{"url": "https://news.bg/crime/benchev-obzhalva-bezumnata-garantsiya-ot-50-000-lv.html", "text": "Общинският съветник от Бургас Бенчо Бенчев, който беше пуснат от ареста под , ще обжалва това решение. Това заяви неговият адвокат Ивайло Найденов, предаде БНР.\"За мен това е да не казвам безумна гаранция. Какво означава това дали човек има възможности или няма, в крайна сметка трябва да е съобразена и с него - каква е опасността, вероятността да се укрие или въобще да пречи на разследването\", посочва Найденов, цитиран от \"Фокус\".Предстои жалбата да бъде депозирана. Защитникът на Бенчев е категоричен, че за по-тежки дела са определяни много по-малки гаранции.Критериите, по които е определена сумата, били неясни.Според магистратите наложената на Бенчев гаранция съответства на неговото положение.", "date": "2018.08.16", "title": "Бенчев обжалва \"безумната\" гаранция от 50 000 лв."}
{"url": "https://news.bg/world/es-otvarna-na-italiya-za-obvineniyata-che-e-vinoven-za-ruhnaliya-most-v-genua.html", "text": "Европейският съюз отвърна на обвиненията на Рим, че срутването на моста в Генуа по някакъв начин е свързано с бюджетните ограничения, които Брюксел е наложил на Италия, информира АП.Говорител на съюза реагира, след като вътрешният министър на Италия Матео Салвини разкритикува правилата за ограничаване на бюджетните разходи и ги свърза с безопасността на инфраструктурата.Представителят на съюза заяви, че \"настъпи времето да се изяснят някои неща\", отбелязвайки, че за периода 2014-2020 г. Италия ще получи от ЕС около 2,5 милиарда евро инвестиции за инфраструктурата на страната, включително пътища.Той добави, че през април ЕС също е одобрил правила за подпомагане към план за инвестиции в италианските магистрали, предвиждащ около 8,5 милиарда евро инвестиции, включително и за Генуа.Реално ЕС насърчава да се инвестира в инфраструктура на Италия, отбеляза говорителят.", "date": "2018.08.16", "title": "ЕС отвърна на Италия за обвиненията, че е виновен за рухналия мост в Генуа"}
{"url": "https://news.bg/crime/38-godishen-mazh-e-ubit-v-sofiya.html", "text": "38-годишен мъж е убит в столицата. Тялото на мъжа е намерено в помещение в квартал \"Орландовци\", съобщи Дарик.Сигналът за намереното тяло е получен в полицията около 7 часа сутринта в сряда, 15 август.На място веднага пристигнали екипи на Спешна помощ. Медиците само констатирали смъртта на мъжа.38-годишният е намерен с видими травми по главата и тялото. Травмите вероятно са вследствие на удари.Властите са започнали разследване. Вече има задържан 39-годишен мъж.", "date": "2018.08.16", "title": "38-годишен мъж е убит в София"}
{"url": "https://news.bg/world/izborite-prez-noemvri-sa-referendum-za-upravlenieto-na-tramp-predupredi-banan.html", "text": "Бившият главен стратег на Белия дом Стив Банън заяви, че предстоящите частични избори в САЩ през ноември ще бъдат своеобразен референдум за президентството на Доналд Тръмп, съобщават местни медии.\"Много е просто за мен. Това е референдум за Тръмп, горе-долу гласуване за импийчмънт\", каза Банън пред \"Политико\" и добави, че \"другата страна (демократите), те са много мотивирани и те са мотивирани за едно нещо: Те искат да отстранят Доналд Тръмп\".В усилията си да подкрепи президента екссъветникът на американския лидер даде начало на политическата група \"Граждани за Американска република\".През септември Банън ще представи документалния филм \"Trump@War\", който показва американския лидер като популистки герой, който изпълнява обещанията си. Той се надява премиерата на филма да бъде в същия ресторант в Ню Йорк, където Хилари Клинтън обиди поддръжниците на Тръмп по време на предизборната кампания през септември 2016 г.", "date": "2018.08.16", "title": "Изборите през ноември са референдум за управлението на Тръмп, предупреди Банън"}
{"url": "https://news.bg/world/stabilna-turtsiya-e-vazhna-za-evropa-obyavi-makron-pred-erdogan.html", "text": "Президентът на Турция Реджеп Ердоган и френският му колега Еманюел Макрон потвърдиха важността да се подобрят отношенията между Анкара и ЕС, съобщават турски медии.Макрон е добавил по време на телефонен разговор, че икономическата стабилност на Турция е много важна за Европа.Президентски източници разкриха, че двамата лидери са разменили мнения за двустранните отношения, по регионални и икономически въпроси.Ердоган и Макрон подчертаха необходимостта да задълбочат икономическите и търговските отношения между Турция и Франция. Те решиха да организират среща между техните финансови министри.По време на телефонния разговор е обсъдена и ситуацията в Сирия, конкретно в северозападната провинция Идлиб.По-рано турският външен министър Мевлют Чавушоглу заяви, че Анкара и Брюксел са започнали преговори за нормализиране на отношенията.Вчера Ердоган разговаря по телефона и с германския канцлер Ангела Меркел.Междувременно турският министър на търговията Рухсар Пекджан съобщи, че Анкара ще обжалва американските мита върху стомана и алуминий в Световната търговска организация.", "date": "2018.08.16", "title": "Стабилна Турция е важна за Европа, обяви Макрон пред Ердоган"}
{"url": "https://news.bg/bulgaria/zanizhen-kontrol-srinal-targovskiya-registar.html", "text": "Проблемът с блокирането на Търговския регистър идва от занижен контрол. Това заяви днес пред BTV Ясен Танев, специалист по киберсигурност.Той изключи възможността да става дума за хакерска атака.\"За търговския регистър разбрахме, че е повреден масив, който съхранява данните\" , обясни Танев. По думите му е липсвало копие, което да бъде възстановено веднага, и резервният център вероятно не е работил.Специалистът по киберсигурност е категоричен, че трябва да се отговори на въпроса кой от заложените процеси не се е случил.\"Няма лошо да дефектира система и да бъде възстановена, но има проблем, че обществото не е информирано. Навремето ни спестиха експлозията в Чернобил. Не бива да се губи доверие в държавата\", добави Танев.Припомняме,  на 10 август и до този момент пълното му функциониране остава блокирано. От Агенцията по вписванията обявиха, че причините са технически.  по малко, а загубата на данни е изключена, уверяват властите.Вчера, 15 август, вицепремиерът Томислав Дончев заяви, че проблемът е в резултат от изгорели дискове. На заседанието на МС стана ясно, че ще се прави мегахранилище за архиви на електронните данни.Една от фирмите поддържащи Търговския регистър Лирекс заяви, че се работи денонощно по възстановяването, а междувременно от БПС поискаха оставките на шефката на АП и на правосъдния министър Цецка Цачева, тъй като според тях става дума за външна намеса в срива на регистъра.", "date": "2018.08.16", "title": "Занижен контрол сринал Търговския регистър"}
{"url": "https://news.bg/int-economics/spadat-na-turskata-lira-nyama-da-dovede-do-finansova-kriza-spored-hristina-vucheva.html", "text": "За никаква финансова криза не може да става дума на този етап. Това заяви пред Нова бившият финансов министър проф. Христина Вучева във връзка със срива на курса на лирата и появилите се страхове от нова световна финансова криза.\"Очакванията са, че няма да последват сътресения за европейските банки. За нас е изключено да очакваме отрицателни последици. Не е отминала опасността за самата Турция\", обясни експертът.По думите на Вучева би било опасно, ако сривът на лирата се задълбочи и това се отрази в дълбока инфлация. Това би довело до безработица и спадане на доходите.Вучева обаче е на мнение, че южната ни съседка няма да позволи това и до там няма да се стигне.Темата коментира и директорът на Европейския съвет за външна политика в София Весела Чернева. Според нея Турция скоро ще смени тона в добрия смисъл.\"Турция ще бъде по-склонна на договорки с Европа, защото Турция наистина има нужда от средства... На Ердоган ще му трябват много пари, за да стабилизира банките\", допълни тя.Двете събеседнички подкрепиха тезите си с пример - освобождаването на гръцките военнопленници от затвора в Турция.Друго мнение изказа финансовият анализатор Димитър Чобанов. Според него заради спада на лирата българският износ за Турция спада, докато вносът на турски стоки у нас се увеличава.По думите му за първите четири месеца на годината България вече е с дефицит в износа си към Турция, а страната е четвъртата най-важна държава за износ, както и първата извън ЕС.Това обаче било изгодно за българския потребител - живеещите близо до границата могли да пазаруват по-изгодно в южната ни съседка.", "date": "2018.08.16", "title": "Спадът на турската лира няма да доведе до финансова криза според Христина Вучева"}
{"url": "https://news.bg/education/mon-otmeni-sroka-za-preminavane-na-ednosmenen-rezhim-v-uchilishtata.html", "text": "С промени в наредба Министерство на образованието отменя фиксирания срок до 2020 - 2021 година, когато училищата трябваше да преминат на едносменен режим.От Министерството обясняват, че срокът не може да бъде спазен, заради проблеми със създаване на нужните условия.Затова всеки директор на училището ще трябва да разработи план и заедно с общината да определят кога полудневната организация на учебния ден ще започне да се осъществява преди обяд.Така сега всяка община ще има срок - до 15 декември 2018 година - да представи план за преминаване на едносменен режим на училищата си.С промени в наредбата е заложен и специален ред за съгласуване с финансиращия орган - общината, и с началника на РУО, когато броят на местата за I клас в проекта на училищния план-прием е по-голям от броя на децата от прилежащия район за обхват на училището.Директорът съгласува възможността за осигуряване на целодневна организация за всички ученици, наличната материално-техническа база и обезпечаването на едносменен режим. Той е длъжен да се съобрази със становището на началника на РУО при утвърждаването на броя на паралелките за I клас. Това изискване се въвежда, за да се осигурят условия за качествено образование.МОН също така отмени изискването за представяне на копие от свидетелството за завършено образование при кандидатстването в V или в VIII клас. Тази информация вече ще се обменя служебно между институциите.Това ще важи и при преместване на ученик от едно училище в друго. Родителят ще подава само заявление в училището, в което желае да бъде записан ученикът. Директорите на двете училища ще се информират взаимно по служебен път, като документите - удостоверение за преместване и др., ще се изпращат служебно. Родителят ще бъде информиран в края на процедурата, без да се налага да посредничи в комуникацията между двамата директори.За преодоляване на неудобството за родителите, децата, чиито братя и сестри до 12 години вече са ученици в дадено училище, ще се разпределят в първа група независимо от адреса, на който са регистрирани.Предлага се също успешно завършилите в чужбина клас, съответстващ на IV или на VII клас в България, в годината на кандидатстване да могат да се приемат по държавния план-прием.С промяна в Наредба №11 за оценяването се премахва и изискването за съхранение на класните и на контролните работи от учителя и се предвижда предоставянето им на ученика с цел обратна връзка към родителите.", "date": "2018.08.16", "title": "МОН отмени срока за преминаване на едносменен режим в училищата"}
{"url": "https://news.bg/world/zaloviha-boets-na-daesh-v-kaliforniya.html", "text": "Властите в САЩ заловиха бежанец от Ирак по подозрения в участие в терористичната организация \"Ислямска държава\", съобщи АП.Предполага се, че задържаният е убил полицай в Ирак докато се сражавал за ДАЕШ в град Рава през юни 2014 година.Арестуваният е 45-годишният Омар Абдулсатар Амин. Той е задържан от ФБР в жилищна сграда в Сакраменто.Спрямо екстремистът имало издадена заповед за арест от федерален съд в Ирак от месец май.Става ясно, че мъжът е влязъл в САЩ по програма за прием на бежанци. Той опитал и да получи легален статут на американски гражданин.Агенцията припомня острите критики на президента на САЩ Доналд Тръмп относно програмата за прием на бежанци на бившия държавен глава Барак Обама.Вчера Амин се е явил пред съд в Сакраменто. Предполага се, че властите в САЩ се приготвят да екстрадират терориста. Ако това се случи, той може да бъде осъден на смърт, пише CNN.", "date": "2018.08.16", "title": "Заловиха боец на ДАЕШ в Калифорния"}
{"url": "https://news.bg/crime/otlozhiha-gledaneto-na-myarkata-na-zamestnichkata-na-ivancheva.html", "text": "Съдът очаква медицинска експертиза за заместник-кмета на \"Младост\" Биляна Петрова. Това налага отсрочване на заседанието за мярката й за неотклонение.Биляна Петрова иска от по-лека мярка от \"задържане под стража\", с каквато е заедно с бившия кмет на \"Младост\" Десислава Иванчева от датата на техния арест - 17 април.Обжалването на мярката на Биляна Петрова бе насрочена за днес, а ще се гледа на 21 август от състав на Специализирания наказателен съд.", "date": "2018.08.16", "title": "Отложиха гледането на мярката на заместничката на Иванчева"}
{"url": "https://news.bg/disasters/letishteto-ronald-reygan-vav-vashington-ostana-bez-tok-za-poveche-ot-chas.html", "text": "Летище \"Роналд Рейгън\" във Вашингтон потъна в мрак - токът на летището спря за повече от един час заради сериозна авария на електрозахранването, съобщи АП.От летището информираха в социалната мрежа Twitter за проблема малко преди 10 часа местно време. В друг туит в 11.13 часа от летището съобщиха: \"Електрозахранването на летището е възстановено и всички системи започват да работят. Възможно е някои полети да имат закъснение. Балгодарим Ви за търпението\".След спирането на тока резервните генератори на летището са започнали да захранват само определени зони и основните услуги.От летището уверяват, че аварията не е вследствие на пожар. Данни за пожар тръгнали по-рано от местна медия, но не били верни. На летището са пристигнали пожарни коли, но това било мярка от съображения за сигурност.", "date": "2018.08.16", "title": "Летището \"Роналд Рейгън\" във Вашингтон остана без ток за повече от час"}
{"url": "https://news.bg/politics/stroim-hemus-ot-byudzheta-na-danakoplattsite-nedovolstva-borisov.html", "text": "Автомагистрала \"Хемус\" се строи само с бюджет на данъкоплатците. Това не пропусна да напомни премиерът Бойко Борисов при откриването на новия ремонтен участък от 16 км. между Буховци и Белокопитово.Премиерът обще този участък да се направи за година и 2-3 месеца. По думите му строителите са в готовност и строежът трягва и в двете посоки - към Шумен и към Търговище, така че да се работи максимално бързо.Премиерът припомни как предишни управляващи са извадили АМ \"Хемус\" от оперативната програма, за да не може да се прави с европейски пари. Тези които са направили това, за тях значи Варна, Търговище, Търново, Севлиево, Плевен не съществуват, е изводът на Борисов.\"Всичко това е само на бюджета на данъкоплатците. Така че като заявяват някои голямо желание за предсрочни избори, тези региони да знаят какво са им причинили, както и всички данъкоплатци\", добави министър-председателят Борисов.\"Аз никого не нападам, нито се заяждам, увери премиерът и поска само \"малко памет, не много дълго, само малко памет - за 2-3 години\", заяви премиерът.Той отново заяви, че АМ \"Хемус\" ще бъде готова до 2024 година: \"необратимо\"", "date": "2018.08.16", "title": "Строим \"Хемус\" от бюджета на данъкоплатците, недоволства Борисов"}
{"url": "https://news.bg/world/napadnaha-tramp-sled-otnemane-dostapa-na-brenan-do-sekretna-informatsiya.html", "text": "Президентът на САЩ Доналд Тръмп е готов да накаже опонентите си, което той направи с бившия директор на ЦРУ Джон Бренън, отнемайки му правото за достъп до секретна информация.Това заяви бившият шеф на ФБР Джеймс Коми, цитиран от американски медии.Той написа в \"Туитър\", че \"в демокрацията достъпът до секретна информация не трябва да се използва като пионки\" срещу \"отдаден държавен служител\" като Джон Бренън.Вчера Тръмп реши да отнеме достъпа на Бренън до секретна информация заради поведението му.Самият Бренън отговори, че американският лидер се опитва да си отмъсти като част от по-мащабни действия за \"потискане свободата на словото и наказване на критиците\".Той също предупреди, че тази политика трябва сериозно да разтревожи всички американци.", "date": "2018.08.16", "title": "Нападнаха Тръмп след отнемане достъпа на Бренън до секретна информация"}
{"url": "https://news.bg/world/turskata-lira-se-stabilizira-za-treti-poreden-den.html", "text": "Признаци за облекчение на пазарите, след като турската лира се стабилизира за трети пореден ден, доближавайки се до дългосрочното си ниво, информира teleTrader.Министърът на финансите на Турция Берат Албайрак днес планира да проведе конферентен разговор с повече от 3000 инвеститори, които желаят да разберат подробности за неговия план за стабилизиране на прегрялата икономика на страната, която се бори с висока инфлация и нестабилна турска лира.Централната банка на Турция предприе действия в подкрепа на валутата.Но все още Анкара има търговски и политически проблеми със САЩ.Тази сутрин един щатски долар се разменяше за 5.8544 лири в сравнение с дъното от 7.0891 турски лири на 13 август. Еврото пък се разменя за 6.6627.", "date": "2018.08.16", "title": "Турската лира се стабилизира за трети пореден ден"}
{"url": "https://news.bg/crime/sadat-varna-na-prokuraturata-obvinenieto-sreshtu-bivshiya-shef-na-api.html", "text": "Състав на Софийския градски съд върна на прокуратурата делото срещу Лазаров. Съдът иска да се отстранят допуснати процесуални нарушения. За днес беше насрочено разпоредителното заседание.Решението не е окончателно и може да бъде обжалвано в 7-дневен срок.Бившия председател на УС на Агенция \"Пътна инфраструктура\" Лазар Лазаров е обвинен в умишлена безстопанственост в особено големи размер, която представляваща особено тежък случай.Припомняме, че . Прокуратурата твърди, че в периода от 7 август 2014 г. до 30 юни 2015 г. като председател на АПИ умишлено не е положил достатъчно грижи за ръководенето и управлението на повереното му имущество при строително-монтажни работи по лот 1 на автомагистрала \"Марица\" и от това са последвали значителни щети в размер на 41 630 050.80 лв.Ако бъде признат за виновен, инж. Лазар Лазаров може да получи затвор от три до дванадесет години. Съдът може да постанови и лишаване от право да се заема определена обществена или държавна длъжност и да отнеме правото му да упражнява определена професия или дейност. Лазаров е с мярка за неотклонение \"подписка\".\"Твърденията, които ние показахме като неясноти, се потвърдиха. Все пак истината накрая трябва да излезе, за да си изчистя името.\" Това коментира инж. Лазар Лазаров след края на разпоредителното заседание.Лазаров коментира и инцидентът в Генуа. \"Няколко са причините. Много сериозен инцидент. Много неприятен. Съболезнования на близките на загиналите.\" От кадрите на очевидци Лазаров прави извода, че наистина може да се говори за умора на материала.Относно ремонта на пътната инфраструктура у нас инж. Лазаров припомни, че през 2012 г. е влязал като председател на УС на АПИ. Тогава заедно с премиера Борисов са докладвали пред Народното събрание за резултатите от проверка на големите съоръжения в България. По думите му още тогава се е установило, че те от десетилетия не са поддържани и след обстойните проверки, които са правени и инспекции на тези съоръжения от Института по пътища и мостове, се установило, че 90% от тях се нуждаят от спешен ремонт.\"Тогава от правителството бяха отпуснати първите средства и бяха ремонтирани първите виадукти на АМ \"Тракия\" и Дебреш от АМ \"Хемус\", както и \"Елешница\". Следващата година продължиха ремонтите по Тракия, когато бяха ремонтирани така наречените вършила на 61-ви, 63-ти, 67-ми км. Виадуктите\".Лазаров припомни, че Агенцията прави ремонти и по републиканската пътна мрежа на съоръженията, Дъговият мост в Русе също е ремонтиран.\"Трябва да знаете, че има над 20 хиляди съоръжения по пътната мрежа. Неприятното е, че големият бум на строителството на тези съоръжения е веднага след 40-те и 50-те години по Републиканската пътна мрежа и 70-те -80-те години на автомагистралите - всички те са правени по едно и също време.\" По думите на Лазар Лазаров има и много стари съоръжения със суха зидария - тоест каменна зидария от типа на прекрасните мостове на Кольо Фичето, които поддават заради големите дъждове и тежкотоварния трафик, а съставът на тежкотоварното съоръжение е коренно променен.Лазаров похвали пътната администрация, че си върши изключително добре рабоотата и продължава да поддържа тези съоръжения.", "date": "2018.08.16", "title": "Съдът върна на прокуратурата обвинението срещу бившия шеф на АПИ"}
{"url": "https://news.bg/world/mrasnata-voyna-na-tramp-obedini-350-medii.html", "text": "Повече от 300 медии в САЩ започнаха кампания срещу атаките на президента на САЩ Доналд Тръмп и ще се опитат да насърчат свободата на пресата, информира Би Би Си.През миналата седмица \"Бостън глоуб\" отправи национален призив за осъждане на \"мръсната война\" на президента срещу медиите, използвайки хаштага #EnemyOfNone.Тръмп често нарича материалите на медиите \"фалшиви новини\" и атакува журналистите като \"враг на народа\".Според експерти от ООН това увеличава риска от насилие срещу журналистите.\"Бостън глоуб\" обеща да напиши статия на редакцията за \"опасността от нападение на администрацията срещу пресата\" на 16 август и поиска и другите медии да го направят.Първоначално вестникът получи положителен отговор от 100 медии, но впоследствие броят им нарасна до 350, включително големи национални вестници и по-малко локални издания. Към тях се присъединиха и чужди медии като британския вестник \"Гардиън\".В материала си със заглавие \"Журналистите не са враг\" \"Бостън глоуб\" подчерта, че свободата на пресата е основен американски принцип повече от 200 г.\"Ню Йорк таймс\" избра заглавието \"Нуждаеш се от свобода на пресата\", като предупреждава, че атаките на Тръмп са \"опасност за душата на демокрацията\".Фактът, че американският президент спечели изборите без подкрепата на основните медии, това може да постави под съмнение дали кампанията на \"Бостън глоуб\" ще окаже влияние върху подкрепата за Тръмп.Има и някои гласове, които отказват да участват в кампанията на вестника, включително \"Уолстрийт джърнъл\".В същото време проучване от вторник на Quinnipiac University показва, че 51% от републиканските гласоподаватели вярват, че медиите са враг на народа, а не важна част от демокрацията. 52 на сто от републиканците не са обезпокоени, че критиката на Тръмп може да доведе до насилие срещу журналисти.Като цяло 65% вярват, че медиите са важна част от демокрацията.Според архива със съобщение на Тръмп в \"Туитър\" той е споменал фразата \"фалшиви новини\" 281 пъти.", "date": "2018.08.16", "title": "„Мръсната война” на Тръмп обедини 350 медии"}
{"url": "https://news.bg/regions/nad-1-mln-lv-sa-shtetite-ot-pozhara-v-chitalishteto-v-glozhene.html", "text": "За над 1 милион лева са нанесените щети след пожара в читалището \"Яким Десподов\" във врачанското село Гложене. Това заяви пред БНР кметът на селото Петко Петков.\"Няма нищо здраво останало. Това читалище беше дом на цялото село, историята на селото беше. Тук се случваха всички наши мероприятия. Оттук тръгваше общественият ни живот\", сподели Петко Петков.Кметът допълни още, че ще бъде направена дарителска кампания за възстановяване на читалището и ще се разчита и на помощ от държавата, и от спонсори.Припомняме, че вчера, 15 август, след разраснал се пожар от съседния офис на земеделска кооперация. Три пожарни екипа се заеха да потушат огъня. При инцидента нямаше пострадали хора.", "date": "2018.08.16", "title": "Над 1 млн. лв. са щетите от пожара в читалището в Гложене"}
{"url": "https://news.bg/politics/napredak-za-zakona-za-hora-s-uvrezhdaniya.html", "text": "Има напредък около сближаването на позициите на протестиращите майки на деца с увреждания, омбудсмана Мая Манолова и експертите в социалното министерство по проектозакона за хората с увреждания, съобщи БНР. Към момента работната група заседава в социалното министерство по подготовката на закона.Това потвърди омбудсманът Мая Манолова. \"Да. Приближаваме се, но така или иначе това не са искания, които са се появили между двете обсъждания, това са нашите искания от самото начало\", обясни общественият защитник.\"Индивидуалната оценка, в която няма компромис, помощните средства и медицинските изделия по отношение на които няма компромис, личната помощ, по отношение на която няма компромис, достъпната среда, трудовата терапия и трудовата заетост и критериите за представителност на организациите, така че да се отвори входът и да не бъде само за един тесен кръг, малък кръг\", допълни Манолова.Според Мая Стоицева, която е сред протестиращите майки, голямата реформа тепърва предстои. \"Този закон просто прави едно малко трасе с всички тези неща, които включва, но искаме да е ясно на обществото, че докато не се направи реформа в ТЕЛК, който все пак е основна база за финансиране на хората с увреждания, няма как да имаме голямата картина\", посочи тя.Според друга протестираща майка - Кристина Николаева - само с един, два или три закона, изготвени от едно министерство, не може да се направи цялостна реформа, за каквато майките на деца с увреждания протестират. \"За да стане тая реформа, трябва да се преработят и нормативни уредби от МОН и МЗ. Да се смени медицинската експертиза, моделът и методиката, по който тя се извършва. Понятието ТЕЛК да се забрави. Ако нашите искания за Закона за хората с увреждания не бъдат приети, той ще е един малко поизлъскан вариант на стария закон\", посочи тя.Има вероятност на днешната среща на работната група да се постигне съгласие по текстовете на проектозакона от всички участващи страни - нещо, което не стана на , допълват от общественото радиоЗа утре е насрочена и поредна среща на майките в Министерския съвет.", "date": "2018.08.16", "title": "Напредък за закона за хора с увреждания?"}
{"url": "https://news.bg/education/grazhdani-nastoyavat-za-novi-detski-gradini-i-uchilishta-v-sofiya.html", "text": "Националният инициативен комитет за качествена и иновативна образователна система организират протест на 10 септември на ул. \"Московка 33\", пред сградата на Столична община, съобщи председателят Васил Николов.От комитета настояват за построяване на нови детски градини и училища в Столична община, както и за кадрови промени в Дирекция \"Образование\".Организаторите обявиха и конкретните искания, които имат към Столична община:\"От Столична община ни убеждават, че недостигът в детските градини е минимален\", заяви Николов. Според думите му дирекция \"Образование\" осъществява минимален контрол, а положението е нетърпимо, тъй като директорите знаят, че никой не ги контролира.Председателят на комитета заяви още, че е много важно да се съобрази растежа на Столична община, с това, което се строи като образователна инфраструктура. Според него е много опасно за здравето на децата да бъдат 40 броя в една група.\"Голям проблем има в кв. \"Младост\" и кв. \"Овча купел\". категорична е Йоана Любенова, отговорник на групата за документална комуникация с институциите и гражданите.Николов допълни, че другото направление, в което трябва да се вземат спешни мерки, е преминаването на едносменен режим в училищата.News.bg припомня, че в самото начало на пресконференцията на гражданското движение от МОН разпространиха информацията, че с промяна в наредба 10 се  във всички училища в страната на едносменен режим. Причината е липса на условия.\"Нашата цел е да защитим правата на родителите и всички да имат публичност на информацията\" , отбеляза отговорникът на групата за обработка на информация Мила Паликарска.Председателят на комитета припомни, че разполагат с конкретни документи, предоставени от детските градини за извършените нарушения. Той допълни още, че от Столична община са отказали многократно достъп до информация и в момента са заведени дела за това.Николов твърди, че като оправдание за нарушенията се използва вкараният термин \"надпланов прием\".Според него е \"Ние не пледираме за отрицание към всичко, което се случва, а искаме общи дискусии с участието на гражданите, за да се намерят най-добрите решения.\", допълни председателя.Николов е категоричен, че масово във всички сектори се случва нищоправене и проблемът става все по-сериозен.Във връзка с поставен въпрос за агресията в детските градини и училищата, Мила Паликарска, заяви, че трябва да поемане на отговорност за случаите на агресия. Според нея трябва да се работи по темата за психологически тестове на учителите при наемане на работа\"През последните дни сме шокирани от няколко случаи. Някои от възпитателите, които бяха отстранени заради агресия се готвят да бъдат върнати на работа\", допълни Николов.", "date": "2018.08.16", "title": "Граждани настояват за нови детски градини и училища в София"}
{"url": "https://news.bg/crime/hvanaha-shofyor-s-3-vida-droga-v-tarnovsko.html", "text": "30-годишен водач, употребил коктейл от наркотични вещества, беше хванат да шофира по улиците на Велико Търново.От Областната дирекция на МВР в града обясняват, че водачът е хванат от властите около 2 часа през нощта.Полицаите спрели за проверка автомобила на улица \"Н. Габровски\" в областния град. При проверка за употреба на наркотици водачът дал положителна проба за марихуана, амфетамини и метамфетамини.Мъжът е дал кръвна проба за химичен анализ. Работата по случая продължава.", "date": "2018.08.16", "title": "Хванаха шофьор с 3 вида дрога в Търновско"}
{"url": "https://news.bg/politics/abv-absurdna-e-ideyata-za-edinno-hranilishte-na-danni.html", "text": "АБВ определи като несъстоятелна идеята за създаване на държавно мегахранилище на е-данни. На пресконференция в централата на партията Румен Петков настоя, че създаването на подобно хранилище е абсурд.Той посочи, че за проблема с Търговския регистър трябва да се търси отговорност на ръководството на Агенцията по вписванията и на фирмите по поддръжката му през годините. По думите му създаването на подобно хранилище ще създаде корупционна среда.Петков бе категоричен, че в Агенцията по вписванията, нещата са направени по най-добрия начин, тъй като има предвидени всички гаранции за изграждането, съхраняването на информационните масиви.\"Очевидно проблемът е на поддръжката\", обясни Петков и настоя за отговорност от страна на ръководството на агенцията и на фирмите по поддръжка.\"Идеята за създаването на склад данни, която , е да го кажа по-меко несъстоятелна. Това е абсурд. То ще създаде корупционна среда\", категоричен бе Петков. Бившият вътрешен министър даде пример с подобна структура в Китай, където се търгува с данни с пълна сила.Припомняме, че регистърът спря да работи на 10 август. Все още няма яснота кога ще бъде възстановено пълното му функциониране след настъпилия технически срив.", "date": "2018.08.16", "title": "АБВ: Абсурдна е идеята за единно хранилище на данни"}
{"url": "https://news.bg/press/skandal-mezhdu-siderov-i-simeonov-za-kakao-biych-211-mosta-v-balgariya-se-nuzhdayat-ot-speshen-remont.html", "text": "Скандал между Сидеров и Симеонов за \"Какао бийч\"Роднини, олигарси, шефки на вицепремиерски кабинет по бански, наркотици - всичко това успяха да омесят в един ден Волен Сидеров и Валери Симеонов с любезното фотосъдействие на малко известна фейсбук страница, създадена вероятно за специални поръчки.За два часа лидерът на \"Атака\" пусна два поста във фейсбук, с които атакува някогашния си кум. Първо обяви, че поискал писмено от здравния министър Кирил Ананиев оставката на шефа на районната здравна инспекция в Бургас Георги Паздеров заради нарушения на нормативите и конфликт на интереси - бил роднина на Симеонов.Богатите гинат по-скъпо в катастрофи В момента съдиите присъждат еднакви суми за обезщетение на всеки наследник. Обсъждат правила по модели на развитите държави.Отпушват София до 15 септемвриВ момента тече обновяване на ул. \"Граф Игнатиев\", булевардите \"Васил Левски\", \"България\", \"Арсеналски\", \"Христофор Колумб\" и др., отделно се реконструират и вътрешно квартални улици. За след 15 септември от големите ремонти ще остане само този на \"Графа\".Фандъкова отбеляза, че най-тежко е положението на бул. \"България\", където се реконструира участъка между \"Гешов\" и \"Гоце Делчев\" в посока Бояна. Очаква се работата там да приключи до 20 август, след което общината ще вземе решение дали да се преасфалтира и платното в посока центъра, или ще остане за другата годината.БСП настоява за оставки заради кризата с Търговския регистърСоциалистите настояват за незабавните оставки на правосъдния министър Цецка Цачева и на изпълнителния директор на Агенцията по вписванията Зорница Даскалова заради безпрецедентния, според тях, срив в системата на Търговския регистър и заради необяснимото им почти едноседмично мълчание по проблема.Според левицата Цецка Цачева е знаела за проблемите в агенцията, защото още в началото на годината инспектората към министерството на правосъдието е внесъл до министъра доклад с тежки констатации за управлението на Зорница Даскалова и с препоръка да й се потърси дисциплинарна отговорност заради неизпълнение на трудови задължения.211 моста в България се нуждаят от спешен ремонтТрагедията със срутения виадукт край Генуа подсети управляващите за трагичното състояние на мостовете у нас. Премиерът Бойко Борисов нареди да се започне спешно работа по всички съоръжения, а пари да се намерят откъдето може. Почти същото разпореждане той даде и през 2012 г., но ситуацията не се е променила особено.\"Мостовете, по които не са правени основни ремонти у нас, са 211. Някои от тях не са пипани по 35, 40 и повече години. По автомагистралите от основни ремонтни дейности се нуждаят 34 моста, а половината от тях са в лошо състояние\", казва регионалният министър Николай Нанков на заседание на Министерския съвет вчера. \"Знаете, откакто са построени в България, мостовете не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по \"Тракия\" и по \"Витиня\" те са по план.Томислав Дончев: За вината за Търговския регистър ще кажат прокуратурата и МВРОт днес потребителите на Търговския регистър и регистъра на юридическите лицa с нестопанска цел ще могат да извършват справки за актуално състояние на фирмите, но само по ЕИК. Всички останали функционалности на регистъра ще бъдат недостъпни поне още седмица. От Агенцията по вписванията съобщиха сутринта, че регистърът няма да функционира пълноценно и с пълния си набор от вписани данни поне още седмица, но без да поставя краен срок. В съобщението отново се подчертава, че блокирането на регистъра не е свързано със злонамерена външна намеса, \"нито с инцидент в киберпространството\". Рискове за злоупотреби с наличните данни не съществуват, пише още там.Цачева знае от февруари за нарушенията на ДаскаловаОще през февруари Инспекторатът към правосъдното министерство докладва пред Цецка Цачева, че шефката на Агенцията по вписванията Зорница Даскалова трябва да бъде дисциплинарно наказана. Препоръчва се санкция по чл. 187, ал. 1 от Кодекса на труда - за нарушение на трудовата дисциплина.ДУМА научи, че инспекторатът е сезиран от бивша служителка. Тя твърди, че шефката й \"не познава нормативните актове или счита, че не следва да ги спазва\". Заплашвала служители с уволнение, ако не следват нарежданията й, включително и по вписването на продажбата на \"Дунарит\".БСП настоя Цачева и Даскалова незабавно да бъдат отстранени и да понесат отговорност за неработещия Търговски регистър.", "date": "2018.08.16", "title": "Скандал между Сидеров и Симеонов за \"Какао бийч\", 211 моста в България се нуждаят от спешен ремонт"}
{"url": "https://news.bg/disasters/iztichane-na-radiatsiya-na-letishteto-v-budapeshta.html", "text": "Властите отцепиха част от терминал на летището в Будапеща заради изтичане на радиоактивно вещество.Това разкриват унгарски медии. Инцидентът е станал на терминала за международни превози.Той е бил затворен за няколко часа.Радиоактивното вещество е иридий-192. То е изтекло от контейнер на борда на самолет на \"Турските авиолинии\".От авиокомпанията не са коментирали инцидента, но сътрудничат на властите на летището.", "date": "2018.08.16", "title": "Изтичане на радиация на летището в Будапеща"}
{"url": "https://news.bg/disasters/hvanaha-dvoyka-70-godishni-balgari-da-pravyat-seks-na-ulitsa-v-solun.html", "text": "Двойка 70-годишни българи бяха заловени да правят секс на централна улица в Солун, съобщи сайтът \"Български новини\". Те били бездомни, но живеели постоянно в града.Инцидентът станал в неделя вечерта. Темата днес беше сред водещите в сутрешния блок на телевизия \"Скай\", един от най-гледаните в Гърция.От прякото включване от мястото на инцидента, репортерът разказа, че преминаващи солунчани подали сигнал в полицията за хора, нарушаващи обществения ред.При пристигането си, униформените помолили двойката да напусне мястото и ги посъветвали да не нарушават отново реда.", "date": "2018.08.16", "title": "Хванаха двойка 70-годишни българи да правят секс на улица в Солун"}
{"url": "https://news.bg/disasters/snimki-preduprezhdavali-za-bedstvieto.html", "text": "Шокиращата снимка показва, че в Генуа мостът \"се разпада\" и \"плува\". Фотографиите са правени няколко седмици преди мостът да се срине и да убие поне 38 души. Семействата на жертвите и местните жители изискват \"виновните да платят\".Премиерът Джузепе Конте разкри, че €5 млн. ще са необходими на Генуа. В момента е започнала процедура по разглеждане на лиценза на \"Аутостраде пер Италия\" като оператор на транспортната инфраструктура на Апенините.Експерти посочват, че строените в средата на миналия ХХ в. виадукти не са приспособени за днешния натоварен трафик.", "date": "2018.08.16", "title": "Снимки предупреждавали за бедствието"}
{"url": "https://news.bg/disasters/atentatorat-ot-london-ostava-zad-reshetkite.html", "text": "Задържаният за нападението с кола в Лондон остава в ареста до понеделник, съобщи АП.Името на атентатора е Салих Хатер. През 2010 г. той е пристигнал във Великобритания.Той е получил британско гражданство.Във вторник Салих Хатер направи опит за атентат, при който прегази с колата си колоездачи и полицаи и накрая се блъсна в защитно ограждение край парламента.", "date": "2018.08.16", "title": "Атентаторът от Лондон остава зад решетките"}
{"url": "https://news.bg/int-economics/v-yaponiya-razsledvat-apple.html", "text": "Властите в Япония разследват корпорацията Apple за извършване на антиконкурентни дейности на японския пазар за приложения за смартфони и оказване на натиск върху местните компании. Това съобщи в четвъртък вестник \"Никей\".Представителите на компанията Yahoo казаха на няколко бизнес партньора, че са подложени на натиск от страна на Apple. В този случай, бизнесът на Yahoo е тясно свързан с американската компания, защото тя продава, включително и на App Store.Новата японска платформа за приложения и цялостната стратегия на Yahoo пък могат да застрашат интересите на Apple, отбелязват анализатори.Японската комисия за търговия събира информация за ситуацията, която по нейно мнение, може да бъде показателно за намеса в дейността на Apple в Yahoo, което е забранено от антитръстовите закони. Разследването обаче почти не напредва, защото според вестника в такива случаи бизнесът неохотно си сътрудничи с властите, като не иска да развали репутацията си и да отдаде приоритет на собствените си интереси.Пазарът на приложения в Япония за миналата година възлиза на $13 млрд.", "date": "2018.08.16", "title": "В Япония разследват Apple"}
{"url": "https://news.bg/disasters/v-bukuresht-zadarzhaha-mazh-nabil-politsayka.html", "text": "Полицията задържа човек, за когото се твърди, че е откраднал пистолета на жена от жандармерия. Това е станало по време на протест от 10 август в Букурещ. Той бил държан и разпитан през нощта от 13 август до 14 август.Пистолетът беше откраднат, след като група хулигани нападнали два жандармеристи. Мирните протестиращи се намесиха в защита и защитиха двамата служители на реда.32-годишният мъж е обвинен в нарушаване на обществения ред и кражбата на оръжие. Пистолетът все още не е намерен.Човекът не признава, че е откраднал пистолета, съобщиха източници в Mediafax. Той също така отрича да е удрял служителката на реда.На 10 август Букурещ беше разтърсена от протести срещу правителството.", "date": "2018.08.16", "title": "В Букурещ задържаха мъж, набил полицайка"}
{"url": "https://news.bg/world/oon-s-programa-za-bezhantsite-ot-venetsuela.html", "text": "ООН обяви специална програма за бежанците от Венецуела, съобщи АП. За целта са отделени $50 млн.През последните месеци близо 3 млн. венецуелци избягаха в чужбина в опит да се спасят от тежката икономическа ситуация в страната.Венецуела е разтърсвана от криза, породена от управлението на Николас Мадуро.", "date": "2018.08.16", "title": "ООН с програма за бежанците от Венецуела"}
{"url": "https://news.bg/disasters/mafiyata-prozira-zad-ruhvaneto-na-viadukta-v-genua.html", "text": "Сянката на мафията прозира зад рухването на виадукта Моранди в Италия. Това пише в. \"Дейли мейл\".Рухването на моста причини смъртта на най-малко 39 души, а други 16 се намират в критично състояние в болниците.Виадуктът Моранди е построен между 1963 и 1967 г. в Генуа. Това е периодът на разцвет на мафията на Апенините и нейното проникване в такива сфери като строителството и ресторантьорството.Строителната индустрия в Италия е компроментирана от корупция и инфлитриране на мафията. Нейните методи са налагане на високи цени в строителството, но влагане на некачествени материали.Прокуратурата трябва да даде отговор какво е било участието на мафията както в строителството на виадукта Моранди, но и в неговото поддържане.Втора нощ продължи спасителната операция.", "date": "2018.08.16", "title": "Мафията прозира зад рухването на виадукта в Генуа"}
{"url": "https://news.bg/regions/zapochva-stroitelstvoto-na-oshte-16-km-ot-am-hemus.html", "text": "От днес започва строителството на 16,3 км от автомагистрала \"Хемус\" между Буховци и Белокопитово. Проектът ще се изпълнява изцяло със средства от републиканския бюджет. На първата копка ще присъстват министърът на регионалното развитие и благоустройството Николай Нанков, председателят на Управителния съвет на Агенция \"Пътна инфраструктура\" инж. Светослав Глосов, областните управители на Шумен и Търговище - проф. Стефан Желев и Митко Стайков, народни представители.Участъкът от АМ \"Хемус\" от км 310+940 до км 327+260 ще бъде изграден от ДЗЗД \"Хемус-16320\". Строителният надзор ще се осъществява от ДЗЗД \"Консултанти Хемус 2 - 2016\".В 10.45 часа министър Нанков ще посети Търговище, където ще провери ремонтните дейности на ОУ \"Христо Ботев\". Обектът се изпълнява по финансиран от Оперативна програма \"Региони в растеж\" проект за обновяване на образователна инфраструктура. Министърът ще посети и спортната зала в града, за ремонта на която бяха осигурени средства от държавния бюджет.В 11.45 часа министърът на регионалното развитие и благоустройството ще бъде в Шумен, където ще посети ОУ \"Илия Рашков Блъсков\". След това той ще разгледа санираните блокове на ул. \"Цар Освободител\" №1-3 в града и ще се запознае с изпълнението на проекта за благоустрояване на района на кръстовището на ул. \"Станционна\" и бул. \"Симеон Велики\", финансиран от ОП \"Региони в растеж\". В Шумен министър Нанков ще посети и Индустриалната зона.На събитията е поканен да присъства и министър-председателят Бойко Борисов.", "date": "2018.08.16", "title": "Започва строителството на още 16 км от АМ \"Хемус\""}
{"url": "https://news.bg/regions/otkriha-telata-na-dvete-momcheta-v-moreto-kray-varna.html", "text": "Откриха телата на двете деца, които вчера паднаха от вълнолома във Варна в морето.Децата паднаха в морето около 17:40 часа.В издирването рано сутринта се е включил и екип от 10 водолази. Екипи на сектор \"Специализирани оперативни дейности\" са обхождали района през цялата нощ. Вчера децата са били издирвани и с дрон.След оценка на оперативната обстановка щабът при РД ПБЗН - Варна е създал организация и се предприемат действия за осветяване на района на инцидента.По информация на свидетели момчетата се разхождали по вълнолома, когато голяма вълна ги помела. Водата хвърлила децата върху тетраподите, след което те изчезнали. Двете деца са от варненското село Каменар.Заради трагедията бе отменен тържественият концерт и заря по случай празника на града.Стана ясно и че Районната прокуратура във Варна е започнала разследване по случая в рамките на образувано досъдебно производство. Производството се води за установяване причините и обстоятелствата, при които е настъпил инцидентът и е последвала смъртта на момчетата.Прокурори и следователи незабавно са извършили оглед на местопроизшествието. Разпитани са свидетели и очевидци.", "date": "2018.08.16", "title": "Откриха телата на двете момчета в морето край Варна"}
{"url": "https://news.bg/weather/prodalzhava-da-e-toplo.html", "text": "Днес ще е предимно слънчево. В следобедните часове ще има временни увеличения на облачността, главно над планинските райони в Западна България и Родопите, но ще е почти без валежи. Ще продължи да духа слаб, в Дунавската равнина и източните райони до умерен вятър от изток-североизток. Температурите ще останат без съществена промяна и максималните ще са предимно между 30° и 35°, в София - около 29°.Това съобщават от НИМХ към БАН.Над планините ще бъде предимно слънчево. След обяд ще се развива купеста облачност, но вероятността за краткотраен валеж е малка. Ще духа до умерен вятър от изток-североизток. Температурите ще останат без съществена промяна, максималната на височина 1200 метра ще е около 24°, на 2000 метра - около 17°.Над Черноморието ще е слънчево с до умерен североизточен вятър. Максималните температури ще са 28-31°. Температурата на морската вода е 26-27°. Вълнението на морето ще бъде около 3 бала.", "date": "2018.08.16", "title": "Продължава да е топло"}
{"url": "https://news.bg/disasters/12-mesetsa-izvanredno-polozhenie-v-italiya-zaradi-tragediyata-kray-genua.html", "text": "Премиерът на Италия Джузепе Конте обяви извънредно положение в Италия за срок от 12 месеца заради трагедията с рухналия мост \"Моранди\" край Генуа.По думите на Конте подобни трагедии са недопустими в модерното общество.Срутването на моста отне живота на 39 души.Правителството в страната деблокира 5 милиона евро от фонда за извънредни ситуации в страната, пишат световните агенции.В изявление след извънредно заседание правителството стана ясно, че започва процедура по отнемане на концесията на фирмата, обслужваща съоръжението - Аутостраде пер л'Италия.Стана ясно и че в Италия ще бъде обявен ден на национален траур.", "date": "2018.08.16", "title": "12 месеца извънредно положение в Италия заради трагедията край Генуа"}
{"url": "https://news.bg/regions/zarezhdat-detskite-gradini-v-harmanli-s-mineralna-voda.html", "text": " Започва снабдяването на детски, здравни и социални заведения с минерална вода в Харманли. Причината - в града и няколко села от общината беше открито .От вчера водата в Харманли и селата Остър камък, Бисер и Надежден е забранена за пиене и готвене.В тези населени места днес ще бъдат поставени водоноски с питейна вода, пише БНР.", "date": "2018.08.16", "title": "Зареждат детските градини в Харманли с минерална вода"}
{"url": "https://news.bg/crime/butnaha-tri-detsa-pri-driftove-v-petrich.html", "text": "18-годишен водач е блъснал три деца тази нощ в Петрич.Към момента на инцидента водачът на колата правил дрифтове, съобщи bTV.По-късно от пресслужбата на МВР съобщиха, че сигналът по случая е подаден в полицията около 00.25 часа.По първоначални данни децата са били блъснати на улица \"Цар Борис III\" от лек автомобил, управляван от 18-годишен. Водачът карал с несъобразена с пътните условия скорост. Той изгубил контрол над автомобила, качил се на тротоара и блъснал стоящите там трима младежи.Вследствие на удара двама от младежите са с опасност за живота. Става въпрос за 17-годишно момче и 15 - годишно момиче.Другото пострадало дете е на 16-годишна възраст и е без опасност за живота.По данни на БНР и \"24 часа\" тежко пострадалите деца са брат и сестра. Момчето е с ампутиран крак, а сестра му е със счупени крайници и порезни рани.Към момента на инцидента децата се били подслонили под навес на тротоара заради силния дъжд. Водачът е дал отрицателни проби за употреба на алкохол и наркотични вещества.По случая е образувано досъдебно производство.В социалната мрежа \"Фейсбук\" има качени снимки от мястото на инцидента. Снимките са от очевидец.Със снимките авторът на поста отправя апел към всички шофьори - да ги видят и добре да си помислят преди да седнат зад волана.", "date": "2018.08.16", "title": "Бутнаха три деца при дрифтове в Петрич"}
{"url": "https://news.bg/regions/razlivat-na-mazut-kray-sozopol-e-napalno-ovladyan-uveryava-dimov.html", "text": "Няма опасност за туристическия сезон и хората в районите на разлива на мазут в морето край Созопол. Това заяви пред Нова министърът на околната среда и водите Нено Димов.По думите на Димов въпреки че разливът е в сериозни количества, ситуацията е изцяло овладяна. \"Мерки са взети веднага, така че няма разпространение на петното\", обясни Димов.Той посочи още, че страната ни може да се справи със ситуацията. Действията по ограничаването на разлива с ограждения започнали веднага.\"Тези ограждения бяха 250 метра, към вчерашна дата са 500 метра\", коментира още екоминистърът.Според Димов тази година Черно море е много чисто.", "date": "2018.08.16", "title": "Разливът на мазут край Созопол е напълно овладян, уверява Димов"}
{"url": "https://news.bg/society/inzhener-vsichki-mostove-i-viadukti-po-am-hemus-sa-za-remont.html", "text": "Всички мостове и виадукти по АМ \"Хемус\" са за ремонт. Това заяви пред bTV инж. Петър Кичев от Камарата на инженерите в инвестиционното проектиране.Според инженера мостовете и виадуктите след тунел \"Витиня\" се нуждаят от най-спешен ремонт.\"Необходим е основен ремонт през 10 г. заради агресивните средства, с които пътищата се обработват зимно време\", посочи специалистът.Кичев добави, че не е нужно човек да е специалист, за да прецени сам какво е състоянието на мостовете, докато шофира по тях.\"Да, притеснявам се, когато пътувам, макар че например съм участвал в реконструкцкията на моста \"Бебреш\", заяви инженерът и допълни, че като минава там по-тежка машина, потъването на моста е осезаемо, макар и да е нормално при такива конструкции.Според него всички съоръжения, които имат оголени арматури и обрушени бетони, трябва спешно да се спрат от движение, докато не се ремонтират.Припомняме, вчера министър-председателят  да изготвят спешен план за едновременен ремонт на всички мостове в страната. Планът трябва да се представи пред Министерски съвет следващата сряда.От думите на Николай Нанков стана ясно, че , които са от порядък \"спешно\".", "date": "2018.08.16", "title": "Инженер: Всички мостове и виадукти по АМ \"Хемус\" са за ремонт"}
{"url": "https://news.bg/regions/ne-otchitat-mrasen-vazduh-v-stolichnite-poduyane-oborishte-i-serdika.html", "text": "Не се отчита замърсяване на въздуха в столичните райони \"Подуяне\", \"Оборище\" и \"Сердика\". Това съобщават от Столична община, след като вчера са подадени сигнали от граждани за остра миризма.Кметът Йорданка Фандъкова е разпоредила експресен анализ на мобилната лаборатория на Изпълнителната агенция по околна среда. Данните от нея към момента не показват превишавания на основните показатели, характеризиращи качеството на атмосферния въздух.Мобилната лаборатория продължава да измерва и към момента. Включва се и химическата лаборатория на Столичната пожарна. Проверяват се и данните от шестте стационарни станции на ИАОС на територията на Столична община.За случая са сезирани РИОСВ, РЗИ, СДВР и Столичната пожарна. Екипи на пожарната, съвместно с кметовете на засегнатите райони и екипи на Дирекция \"Аварийна помощ и превенция\" на Столична община извършват обходи за установяване на източника. ", "date": "2018.08.16", "title": "Не отчитат мръсен въздух в столичните \"Подуяне\", \"Оборище\" и \"Сердика\""}
{"url": "https://news.bg/world/v-es-podozirat-che-britanskite-sluzhbi-podslushvat-pregovorite-za-brekzit.html", "text": "Представителите на ЕС на преговорите за Брекзит подозират, че са били подслушвани от британските тайни служби, след като Великобритания се е сдобила с тайни документи \"в рамките на няколко часа\", които са били представени на среща през миналия месец.Това е научил британският вестник \"Дейли телеграф\". Високопоставен източник от ЕС изрази безпокойството си преди днес да пристигнат в Брюксел британски преговарящи за възобновяване на преговорите за Брекзит.Според източника подозренията на ЕС, че преговарящият екип на съюза за Брекзит, воден от Мишел Барние, е бил подслушван, са повдигнати на среща на Европейския съвет на 13 юли. На срещата са обсъждани преговорите с Лондон за Брекзит. Не се изключва британските разузнавателни служби да са подслушвали разговорите.Съмненията на ЕС се увеличили, след като британските преговарящи се сдобили със съдържанието на политически експлозивна презентация почти веднага след нейното представяне на 5 юли - ден преди важна среща на кабинета на премиера Тереза Мей в резиденцията \"Чекърс\".Презентацията е съдържала изключително негативна икономическа оценка на Европейската комисия за британските планове Лондон да остане в единния пазар за стоки на ЕС.Няколко часа по-късно след представянето й, според източника, Великобритания е лобирала на \"най-високо ниво\" за блокиране на плановете на Европейската комисия да се публикуват слайдовете от презентацията, които са възприемани като превантивен удар на ЕС срещу плана от \"Чекърс\".Опитите на Лондон да блокира публикуването на слайдовете се оказали успешни, но според британското издание съдържанието повдига сериозни въпроси относно политическата приложимост на плановете на Мей за Брекзит.Британски официални представители отрекоха подозренията за подслушване като \"напълно измислени\". \"Няма нужда да прибягваме до секретни методи. Имаме много приятели, които ще споделят какво се случва така или иначе\", каза британски високопоставен източник.", "date": "2018.08.16", "title": "В ЕС подозират, че британските служби подслушват преговорите за Брекзит"}
{"url": "https://news.bg/education/klasnite-rakovoditeli-shte-prepodavat-mediyna-gramotnost.html", "text": "Часове по електронно управление и медийна грамотност се включват в обучението на децата от четвърти до седми клас, както и в 9, 10 и 11 клас.Това става с изменение, направено от Министерство на образованието и науката, на Наредба №13 за гражданското, здравното, екологичното и интеркултурното образование.Часовете ще се включат по програма в часа на класния ръководител.Със същите промени в обучението по гражданско образование в област на компетентност \"Права на човека\" се добавят нови резултати, свързани с корупцията, дискриминацията и неравноправието.Също така с промени се предвижда часове по пътна безопасност да има през целия курс на обучение, включително и в детските градини. За най-малките се планира провеждане на занимания с минимален годишен брой - по 5 за първа и втора група, 6 - в трета група и 7 - в четвърта.Тези часове се въвеждат след множество срещи с представители на различни институции и неправителствени организации, с които е коментирано, че културата на движение по пътищата се създава в най-ранна възраст, обясняват от МОН.Освен това от Министерството регламентират още продължителността и времето на туристическите пътувания като детски лагери, екскурзионно летуване, походи, училища сред природата, ски ваканции и други екскурзии. Те ще могат да се организират от училището по време на ваканциите и почивните дни.През учебно време екскурзиите обаче не могат да бъдат повече от 3 учебни дни, за да не се отразяват те на качеството на обучението.", "date": "2018.08.16", "title": "Класните ръководители ще преподават медийна грамотност"}
{"url": "https://news.bg/crime/mvr-dava-tolerans-na-vodachite-s-grazhdanska-otgovornost-kam-olimpik.html", "text": "МВР ще даде известен толеранс на шофьорите, които имат задължителна застраховка \"Гражданска отговорност\" към застрахователното дружество \"Олимпик\".По думите на главен инспектор Росен Рапчев от отдел \"Пътна полиция\" в първите няколко дни катаджиите няма да санкционират водачите, които след ден остават без валидна застраховка.\"Ако ни предоставят полица на \"Олимпик\", в първите няколко дни ще им дадем възможност, да ги предупредим да си сключат веднага застраховка и след това ще започнем да ги санкционираме\", обясни Рапчев.Той обаче не посочи до кога ще бъде гратисния период - това щяло да се прецени допълнително. Не става ясно и каква ще се случи, ако водач със изтекла застрахователна полица към \"Олимпик\" предизвика или участва в пътен инцидент. Припомняме, в полунощ на 17 срещу 18 август полиците, сключени с кипърското дружество, стават невалидни. Клиентите ще трябва да направят задължителната застраховка с други дружества, които предлагат услугата на българския пазар.", "date": "2018.08.16", "title": "МВР дава толеранс на водачите с Гражданска отговорност към \"Олимпик\""}
{"url": "https://news.bg/regions/vse-oshte-tarsyat-ednoto-dete-v-moreto-kray-varna.html", "text": "Посочената по-рано днес информация, че са намерени телата и на двете деца, които вчера изчезнаха край вълнолома на Варна, не е вярна.Открито е тялото само на едното от двете деца, заявиха от Военноморските сили.Действията по издирването на другото дете продължават, съобщи експертът \"Връзки с обществеността\" в Апелативната прокуратура във Варна Илка Катрева.Стана ясно, че на вълнолома имало 6 деца, които не били придружавани от възрастни хора. Те отишли в късния следобед на бетонните тетраподи край Морската гара. Децата били опасно близо до морето, когато голяма вълна връхлетяла върху тях.Във водите на морето изчезнаха 2 деца - на 13 и на 14 години.В издирването на децата участват 17 водолази.", "date": "2018.08.16", "title": "Все още търсят едното дете в морето край Варна"}
{"url": "https://news.bg/world/aktsiite-na-operatora-na-padnaliya-most-v-genua-se-srinaha-s-24.html", "text": "Акциите на италианската строителна компания Atlantia, която поддържа магистралата с падналия мост в Генуа, се сринаха с повече от 24% на борсата в Милано, съобщава АФП.Основният актив на Atlantia е Autostrade per l'Italia, която има концесия за поддръжка на магистрала A10. Във вторник част от виадукта Моранди, който е част от магистралата, се срути. При трагедията загинаха най-малко 39 души.Акциите на компанията се обезцениха с 5,4% при затварянето на борсата във вторник. В сряда борсата в Милано беше затворена заради национален празник.Но след отварянето на борсата днес с час закъснение акциите на Atlantia тръгнаха надолу с 24,4% до 17,79 евро, тъй като правителството намекна, че може да отнеме разрешителното за концесия на магистралата.Вчера вицепремиерът Луиджи ди Майо коментира, че трагедията е \"можело да бъде избегната\" и че е ясно, че Autostrade per l'Italia има вина.Италианското правителство съобщи, че възнамерява да глоби фирмата със 150 милиона евро и да отмени разрешителното за концесия.В съобщение днес от Atlantia обявиха, че решението за отнемане на разрешителното е взето едностранно.", "date": "2018.08.16", "title": "Акциите на оператора на падналия мост в Генуа се сринаха с 24%"}
{"url": "https://news.bg/world/brenan-tramp-raboti-s-rusnatsite-i-sega-otchayano-se-opitva-da-prekrati-razsledvaneto.html", "text": "Бившият директор на ЦРУ Джон Бренън заяви, че американският президент Доналд Тръмп работи с руснаците и сега отчаяно се опитва да прекрати разследването на руската сага, информира АП.Вчера говорителят на Белия дом Сара Сандърс съобщи, че Тръмп е решил да се отнеме достъпът на Бренън до секретна информация заради поведението му. Решението на американската администрация беше остро разкритикувано от демократите и бивши служители на службите в САЩ.Според Бренън решението на администрацията е заради сътрудничеството на предизборната кампания на Тръмп с руснаците през 2016 г. и сега той отчаяно се опитва да прекрати разследването на специалния прокурор Робърт Мълър.В статия за \"Ню Йорк таймс\" бившият топ разузнавач цитира медийна информация и призивите на Тръмп към руснаците да намерят изгубените имейли на Хилари Клинтън.Самият държавен глава пряко свърза решението си за Бренън с разследването на руската сага, заявявайки пред \"Уолстрийт джърнъл\", че разследването е \"измама\" и \"тези хора го водят\".\"Така че аз мисля, че трябва да се направи нещо\", каза Тръмп.Бренън пише, че твърденията на американския лидер, че няма сговор с Русия, са \"глупости\" и че единственият въпрос е дали този сговор представлява престъпление., отбелязва бившият шеф на ЦРУ.", "date": "2018.08.16", "title": "Бренън: Тръмп работи с руснаците и сега отчаяно се опитва да прекрати разследването"}
{"url": "https://news.bg/education/novite-uchebni-programi-za-xi-i-xii-klas-sa-gotovi.html", "text": "Новите учебни програми за учениците в XI и XII клас по български език и по литература, математика, гражданско образование, чужд език (немски, английски, френски, испански, италиански и руски), физическо възпитание са утвърдени.Преподаването по тях ще започне от учебната 2020/2021 година. С утвърждаването на тези програми се затваря пълният цикъл за осигуряване на обучението по общообразователна подготовка за учениците от I до XII клас.Новият предмет гражданското образование е насочен не само към практическа ориентация на учениците за съвременната демократична държава, разделението на властите и структурите, но и към тяхното осмисляне.Добавени са и нови понятия - медийна грамотност и омбудсман.В окончателната програма по български език и литература са включени нови произведения. Стихотворението \"Посвещение\" на Петя Дубарова ще се изучава в XII клас, а единадесетокласниците ще изучават текста \"Бай Ганьо журналист\" на Алеко Константинов.Комедията на Станислав Стратиев \"Балкански синдром\" и \"Ноев ковчег\" на Йордан Радичков също са нови произведения, както и \"Крадецът на праскови\" на Емилиян Станев.Също така се дава възможност преподавателите да избират към всяка тема допълнителни текстове.Задължителните текстове са подредени по предложения на учителите хронологично в различните теми - \"Родното и чуждото\", Любовта\", \"Вярата и надеждата\", \"Трудът и творчеството\" \"Миналото и паметта\", \"Обществото и властта\", \"Животът и смъртта\", \"Природата\" и \" Изборът и раздвоението\".Замяната на дадени текстове е по настояване на учителите за изучаване на повече творби от съвременната българска литература.", "date": "2018.08.16", "title": "Новите учебни програми за XI и XII клас са готови"}
{"url": "https://news.bg/bulgaria/s-helikopter-spasiha-zhena-kray-rilskite-ezera.html", "text": "Хеликоптер на застрахователна компания спаси живота на възрастна жена със сърдечен пристъп край Рилските езера.Акцията на планинските спасители и въздушните екипи бе организирана след подаден сигнал, че край езеро \"Бъбрека\" има жена, която проявява симптоми на инфаркт.Пилотите на въздушната линейка са пристигнали за броени минути на мястото. С помощта на животоспасяваща техника и медицинско лице на борда, 61-годишната жена е транспортирана в столичната болница \"Света Анна\". Там я е поел лекарки екип.", "date": "2018.08.16", "title": "С хеликоптер спасиха жена край Рилските езера"}
{"url": "https://news.bg/world/dekriminaliziraneto-na-domashnoto-nasilie-v-rusiya-dovede-do-spad-na-signalite.html", "text": "Декриминализирането на домашното насилие в Русия доведе до спад на сигналите, пише \"Гардиън\".Жените в Русия, жертви на домашно насилие, избягват да сигнализират в полицията, откакто страната частично го декриминализира през миналата година. Активисти твърдят, че е регистриран драматичен спад на сигналите за домашно насилие.Националната статистка от юли показва, че жалбите в полицията за домашно насилие през 2017 г. са наполовина по-малко, откакто физическият тормоз се наказва само с глоба.През февруари 2017 г. руският парламент прокара спорни поправки в руското законодателство, които декриминализират някои форми на домашно насилие. Упражнено насилие над брачен партньор или дете, което е довело до натъртване или кръвоизлив, но няма фрактури, се наказва с 15 дни затвор или глоба от 30 000 рубли (около 400 долара), но ако не се случва повече от веднъж годишно. Преди промените максималното наказание беше две години затвор.Общо 36 037 случая на домашно насилие са регистрирани през 2017 г. в сравнение с 65 543 за предходната година, като 25 667 случая през миналата година се отнасят за насилие срещу жени в сравнение с 49 765 за 2016 г.Марина Писклакова-Паркер, директор на Националния център за предотвратяване на насилие \"АННА\", коментира, че статистиката показва, че жените са по-малко склонни да търсят помощта на полицията и че промените не са довели до спад на инцидентите.Тя добави, че националната телефонна линия за помощ до центъра в Русия е регистрирала увеличение на обажданията от около 20 000 през 2016 г. до почти 27 000 през 2017 г., поясни тя.През декември миналата година беше разкрито, че рускини, които са жертви на домашно насилие, често са принуждавани да плащат глобите на извършителите на престъплението.Според сайта domesticviolence.ru в Русия повече от 16 милиона жени на година са жертва на домашно насилие, но само 10% от тях сигнализират на полицията.", "date": "2018.08.16", "title": "Декриминализирането на домашното насилие в Русия доведе до спад на сигналите"}
{"url": "https://news.bg/crime/14-nelegalni-migranti-zasyakoha-kray-primorsko.html", "text": "14 нелегални мигранти са задържани днес от служители на гранична полиция. Задържането е станало в района на град Приморско към 13.30 часа, съобщават от МВР.Незаконното им преминаване през турско-българската граница е установено вчера.Служители от Елхово и Бургас са провели са учствали в издирвателните и заградителните мероприятия, като групата е спряна след преследване.По първоначални данни чужденците са без документи за самоличност.Те са задържани в ГПУ-Царево, работата по случая продължава.", "date": "2018.08.16", "title": "14 нелегални мигранти засякоха край Приморско"}
{"url": "https://news.bg/crime/plasyori-s-20-000-tabletki-amfetamini-sa-arestuvani-v-razgrad.html", "text": "Двама мъже бяха задържани Разград с 8 килограма амфетамини, съобщи МВР.Пласьорите - на 34 и 43 години, са били заловени в момент на сделка в местността \"Пчелина\" край града. Съобщава се, че полицията е иззела 20 000 таблетки екстази.В гробищния парк на Разград полицаите са открили тайник, в който са били укрити други 10 000 таблетки от наркотика.Извършени са претърсвания и на други места. Според първоначалните данни, откритата дрога е била предназначена за вътрешния пазар.Единият от мъжете е привлечен като обвиняем и му е наложена мярка за неотклонение \"задържане под стража\" за срок до 72 часа.", "date": "2018.08.16", "title": " Пласьори с 20 000 таблетки амфетамини са арестувани в Разград "}
{"url": "https://news.bg/disasters/zemetresenie-raztarsi-yuzhna-italiya-5-3-po-rihter.html", "text": "Земетресение с магнитуд 5.3 разтърси Южна Италия, съобщи геосеизмичната служба на САЩ. Епицентърът се намира на 5 километра югоизточно от Палата, близо до адриатическия бряг.Трусът е регистриран в 21:19 ч. българско време.Вчера в същия район беше регистриран друг трус с магнитуд 4.8.Земетресението тази вечер е усетено в регионите Абруцо, Молизе и Кампания - на запад до Неапол, до брега на Тиренско море. Дълбочината на земетръсното огнище е 12.3 километра.Към момента не се съобщава за пострадали хора и материални щети.", "date": "2018.08.16", "title": " Земетресение разтърси Южна Италия - 5.3 по Рихтер"}
{"url": "https://news.bg/int-politics/ukrainskata-prokuratura-poiska-15-godini-zatvor-za-yanukovich.html", "text": "Украинската военна прокуратура поиска 15 години затвор за експрезидента на Украйна Виктор Янукович заради държавна измяна, действия срещу суверенитета и териториалната цялост на страната, предаде Дойче веле.Срещу Янукович, който избяга в Русия, се води задочен процес в Киев.Освен лишаване от свобода прокурорът Максим Крим поиска бившият държавен глава да заплати и разноските по делото в размер на 3130 евро.Срещу експрезидента са повдигнати обвинения за държавна измяна, съучастие в заговор за промяна на територията на страната и съучастие във водене на агресивна война.През февруари 2014 година Янукович се самоотстрани от длъжността президент и доброволно се съгласи на съучастие с руските власти и военни, напомни прокурорът. С обръщението си към президента на Русия Владимир Путин да изпрати руски войски в Украйна той е съдействал за анексирането на Крим, подчертава прокуратурата.Адвокатите а Янукович, които се опитаха да саботират процеса по различни начини, настояваха за отвод на съдебния състав. Те показаха видео с обръщение от бившия премиер на Украйна Николай Азаров, който изразява желание да бъде разпитан като свидетел.За да въведе ред в залата, в продължение на няколко часа съдията обявяваше почивки, а след възобновяването на съдебното заседание петимата адвокати от компанията Aver Lex шумно настояваха то да бъде прекратено. Беше изяснено, че те са използвали звукоусилватели. При настояването на съдията те да бъдат изнесени от залата, защитата криеше устройствата под столовете, предаде Би Би Си.Тъй като частните защитници непрекъснато саботират процеса през последните седмици, съдът назначи на Янукович безплатен държавен защитник.Делото беше отложено за 13-14 септември, за да може новият защитник да се запознае с материалите по него.Сегашните адвокати се противопоставиха на решението на съда с аргумента, че Янукович се е отказал от възможността за държавен защитник.Съдията Владислав Девятко се позова на практиката на Европейския съд по правата на човека, според която клиентът може да се откаже от платените адвокати, но не и от безплатната адвокатска помощ. Това би могло да стане само ако държавният защитник не изпълнява задълженията си. Петимата адвокати, наети от Янукович не са отстранени от делото и също ще могат да изразят позицията си.", "date": "2018.08.16", "title": "Украинската прокуратура поиска 15 години затвор за Янукович  "}
{"url": "https://news.bg/int-politics/ruskiyat-opozitsioner-sergey-udaltsov-obyavi-suha-gladna-stachka.html", "text": "Координаторът на руското опозиционно движение \"Ляв фронт\" Сергей Удалцов който е арестуван за срок от 30 дни, започна суха гладна стачка, предаде Дойче веле с позоваване на съпругата му Анастасия Удалцова.По думите й, вчера тя му е занесла вода, но той й се е обадил, за да каже, че не приема и вода.Удалцов беше задържан на 14 август за \"нарушаване на правилата за провеждане на масови мероприятия\". Това стана на 29 юли, за \"незаконна акция преди началото на разрешен митинг\".Опозиционерът определя обвиненията като скалъпени. Затова той обяви гладна стачка, като поясни, че протестира срещу \"антинародната пенсионна реформа и увеличаването на пенсионната възраст\".На 28 юли в Москва се състоя митинг срещу промените в пенсионното законодателство. Основните искания, които Удалцов издигна на митинга, бяха оставка на правителството, спиране на процедурата по приемаме на законовите промени и провеждане на референдум за пенсионната реформа.", "date": "2018.08.16", "title": "Руският опозиционер Сергей Удалцов обяви суха гладна стачка"}
