{"url": "https://news.bg/world/iran-pregovorite-sas-sasht-sa-bezpolezni.html", "text": ". Това обяви иранският върховен духовен лидер Аятоллах Али Хаменеи, цитиран от РТE. Той направи изявлението пред дипломати в столицата Техеран. Повод за него стана ядреното споразумение от 2015 година, от което настоящият американски президент Доналд Тръмп обяви оттегляне. Европейските държави обаче не го последваха. Хаменеи припомни и по-стари твърдения, че на Вашингтон не може да се има доверие, защото не спазват договорките. Заради това и намира за погрешна идеята чрез преговори да се постигне пробив. Той е убеден, че САЩ искат да върнат позициите, които са имали в Иран преди 1979 година и Ислямската революция. Те не искат днешен Иран да е ядрена сила, според него. С европейските държави все още има смисъл да водят преговори, но Ислямската република не може да чака предложение неопределено време, предупреди той. ", "date": "2018.07.21", "title": "Иран: Преговорите със САЩ са безполезни "}
{"url": "https://news.bg/crime/zadarzhaha-trima-kanaldzhii-i-osem-chuzhdentsi-v-iskarskoto-defile.html", "text": "Задържаха трима българи при операция на служители от Главната дирекция \"Национална полиция\" и РУ - Своге, в района на Искърското дефиле.Българите са наблюдавани известно време и вчера те направили опит незаконно да изведат от страната осем души - четирима мъже, три жени и момиче - по техни думи, иракчани, всички без документи за самоличност. По предварителни данни, чужденците са били преминали незаконно на наша територия, като целта им е била да достигнат до Западна Европа.Двама от задържаните са се придвижвали с лека кола, а след тях третият е управлявал джип с осемте мигранти. След преследване от полицейските органи двете коли са спрени на пътя Лакатник-Вършец, в района на село Миланово.Тримата българи са задържани. С постановление на прокуратурата са им наложена мерки за неотклонение до 72 часа. Работата по изясняването на случая продължава под надзора на Районна прокуратура - Своге.", "date": "2018.07.21", "title": "Задържаха трима каналджии и осем чужденци в Искърското дефиле"}
{"url": "https://news.bg/regions/nameriha-i-unishtozhiha-granata-vav-vrachansko.html", "text": "Модулно формирование от състава на Сухопътните войски унищожи днес, намерена ръчна граната РГ-42 /настъпателна, със запалка и без шплент/ край село Малорад, област Враца.Групата от двама военнослужещи и един автомобил е от състава на 10-ти отделен механизиран батальон във Враца и е ръководена от офицерски кандидат Замфиров.Намереният боеприпас е унищожен на място при стриктно спазване на мерките за безопасност.", "date": "2018.07.21", "title": "Намериха и унищожиха граната във врачанско"}
{"url": "https://news.bg/int-politics/izrael-i-hamas-se-razbraha-za-primirie-v-gaza.html", "text": "Хамас е постигнала съгласие за примирие с Израел в ивицата Газа, един ден след сблъсъците убили израелски войник и четирима палестинци по нестабилната граница, съобщава \"Ройтерс\".Израелските военни отказват да коментират съобщеното прекратяване на огъня. Израелското правителство и армия рядко признават прекратяване на огъня с Хамас, но военна говорителка съобщи, че трябва да се върне нормалността в цивилния живот в районите до Газа.В очевидно изолиран инцидент, без да се съобщава за жертви, израелски танк стреля пост на Хамас в Газа, след като палестинци нарушиха границата и влязоха на израелска територия, преди да се оттеглят обратно в Газа. Няма други съобщения за проблеми в района.Вчера палестинци убиха един израелски войник, а израелската войска извърши десетки удари, които убиха четирима палестинци, включително трима бойци от Хамас. Най-малко 120 души са ранени.\"С усилията на Египет и ООН бе постигнато съгласие да се върнем към ерата на спокойствие между (Израел) и палестинските фракции\", коментира Фаузи Бархум, говорител на Хамас.Убитият израелски войник е първият загинал в Газа след войната през 2014 г. между Израел и Хамас, обяснява военен говорител. Египетски представители и дипломат от друга неназована държава са осъществили контакти с Хамас и Израел в опит да възстановят спокойствието и да предотвратят по-нататъшното влошаване.Седмичните сблъсъци на границата между Израел и Газа продължават вече месеци. Най-малко 140 палестинци бяха убити от израелски сили по време на протестите на границата, провеждани всяка седмица от март насам. ", "date": "2018.07.21", "title": "Израел и Хамас се разбраха за примирие в Газа"}
{"url": "https://news.bg/bulgaria/tsentrovete-za-bezhantsi-v-stranata-sa-prazni.html", "text": "577 души са настанени в бежанските центрове в България. Това сочат данни на Държавната агенция за бежанците, съобщи БНТ. Агенцията информира, че това са едва 11% от капацитета, който страната ни притежава. Мигрантите, които търсят закрила от държавата ни, най-често са от Ирак, Сирия, Афганистан и Пакистан.Общо 69 мигранти са влезли в България през 2018 г, сочат данни на агенцията. Изходящите трансфери са 31. През 2017 г. общо 4017 души са пристигнали у нас, а изведени са 148 от тях.В центровете в столицата и Харманли бежанците са най-много.\"Информацията, която ние имаме за последната седмица, е нулев миграционен натиск по границата\", обясни Димитър Киров от агенцията за бежанците.Броят на потърсилите закрила от 1 януари 2018 г, е 1439 души. Отказано е на близо 400 от тях. \"В края на 2014 г. подадените молби за закрила са 11 080 до този момента агенцията е приемала до 1000 - 1300 търсещи закрила чужденци. Сами разбирате, че разликата е драстична почти 10 пъти отгоре\", посочи Киров.Той допълни, че веднъж получили статут повечето бежанци тръгват към Западна Европа, независимо че страната ни предлага програми за интеграция и курсове по български език.По думите на Киров, ако бъде постановен статут на бежанец или хуманитарен статут изборът е техен дали ще останат в страната ни. \"Останалите с постановен отказ от международна закрила подлежат на връщане в държавите им по произход\", акцентира той.България има капацитет да настани общо 5 190 души.", "date": "2018.07.21", "title": "Центровете за бежанци в страната са празни"}
{"url": "https://news.bg/int-politics/siriya-nanasya-desetki-udari-po-yuzhnite-golanski-vazvisheniya.html", "text": "Сирия нанася десетки удари в Южните Голански възвишения, терористичната група \"ДАЕШ\", рано сутринта, е взривила кола бомба в град Хайт, съобщава \"Ерусалим пост\", цитиран от \"Спутник\".През последните 24 часа сирийските въоръжени сили започнаха офанзива срещу \"ДАЕШ\" в южните части на Голан в Сирия, включваща селата и градовете Тасил, Саида, Сахюн и Шабрак. Битката се вижда както от туристи, така и от местните жители в Тел Саки, вулканичен хълм в югоизточната част на Голанските възвишения.На 16 юли сирийската армия съобщи за залавянето на стратегически хълм близо до Голанските възвишения, като операцията цели да изчисти оставащите джобове на съпротива, която постави и израелските сили в очакване.Дамаск по-рано постигна споразумение с бойци, които не подкрепят \"ДАЕШ\", за евакуацията им в северозападна Сирия.\"Ройтерс\" съобщава, че сирийската армия и нейните съюзници са постигнали напредък в югозападната част на страната, която я приближава до границата с окупираните от Израел Голански възвишения.Армията, подкрепена от руска въздушна кампания, нахлува в покрайнините на провинция Кунийтра. Офанзивата възстановява сирийския държавен контрол над югозападната стратегическа територия на границите с Йордания и Израел.Споразумение, договорено от руски офицери с бунтовници в района на Кунийтра миналата седмица, позволява безопасно преминаване, а на други, които спрат да се противопоставят на държавното управление и решат да останат, се предлагат руски гаранции срещу нахлуване на армията в техните населени места.Споразумението позволява връщането на сирийските армейски бригади, които са съществували преди конфликта от 2011 г., до мястото, където са били разположени в близост до деморализирана зона през 1974 г. с Израел на границата с Голан.", "date": "2018.07.21", "title": "Сирия нанася десетки удари по южните Голански възвишения"}
{"url": "https://news.bg/politics/ninova-predlaga-viziya-za-balgariya-bez-dzhendar-ideologiya-v-obrazovanieto.html", "text": "БСП дава заявка за управление на държавата в интерес на хората. Това става с документът \"Визия за България\". Днес предлагаме нещо различно, заяви лидерът Корнелия Нинова пред участниците в националното съвещание на партията.Не предлагаме алтернатива на ГЕРБ, а алтернатива на системата, посочи тя. Чуйте идеите ни, обърна се тя към гражданите и ги призова, ако ги припознават като свои, да се включат. Ще има съпротива, призна Нинова. Не се стъписвайте пред имена и групировки, това съветвала екипите, работели по програмите.Соцлидерът е притеснена от демографската криза, от грешната система на образование и др. Тази система ни убива, както първи го казаха майките, подчерта Нинова. Икономически кръгове си купили политици от всички цветове, по думите й. Да спрем разграбването на националните богатства, призова лидерът на червените.Тя атакува новия закон за концесиите, който бил скрита приватизация. Лидерът на червените поздрави КЗК за забраната на сделката на \"Инерком\" с ЧЕЗ.Плажовете, ВиК секторът, спортните бази, БДЖ, държавните летища и болници да не се приватизират, иска Нинова. Каква икономика искаме да развиваме, пита тя. Лидерът е против икономиката на парче и се обяви за родното производство. По думите й планът на левицата е амбициозен. Проблем обаче са кадрите и работната ръка.Голяма грешка е ,че мигрантите ще решат проблема с работната ръка, смята Нинова. Социалистите предлагат намаляване на ДДС върху храните.Възстановяване на Напоителни системи в подкрепа на развитието на земеделието, включва визията им за България. Науката и образованието ще ни изтеглят, убедена е Корнелия Нинова. Затова е нужна държавната намеса в сектора на образованието.Нашата грижа е държавата и тук да си поеме ролята посочи Нинова и обещава безплатни детски градини, както и \"един предмет-един учебник\".Не на джендър идеологията в българските училища, настоя соцводачът. Червената партия предлага ефективно дистанционно обучение. Системата на образованието плаче за промяна според БСП.Държавните и общинските болници да не бъдат търговски дружества, предложи соцлидерът и пожела да има диференцирано ДДС за лекарства и медицински изделия.Тя иска промяна на модела на здравеопазване. Според визията на БСП е напълно възможен реален ръст на БВП от 4,2-5% и ежегодно увеличение на размера на БВП с 6-7%. Държавата задължително трябва да присъства в енергетиката, инфраструктурата, здравеопазване, образование, вътрешен ред и сигурност.БСП предлага и реално електронно управление, което да включва електронна здравна карта, единен електронен данъчен регистър, електронно образование и др. Левицата обещава политика по доходите, инвестиции в нови и с висока добавена стойност производства. Визията на БСП включва зелена икономика, укрепване на местната икономика. Спасяване на българското училище е амбицията на столетницата. Червените ще се борят за противодействие на битовата престъпност. Обещават още борба с корупцията и демонтаж на паралелната държава.", "date": "2018.07.21", "title": "Нинова предлага Визия за България без джендър идеология в образованието"}
{"url": "https://news.bg/world/rusiya-i-frantsiya-obsazhdat-savmestna-humanitarna-pomosht-za-siriya.html", "text": "Русия и Франция обсъждат съвместна хуманитарна помощ за Сирия, предаде \"Ройтерс\", позовавайки се на пресслужбите в Кремъл.Руският президент Владимир Путин обсъди съвместни хуманитарни помощи с Франция за по време на телефонен разговор с френския си колега Еманюел Макрон. Помощите се планират за Източна Гута.На 20 юли Франция изпрати 50 тона медицински помощи на Източна Гута в Сирия. Тогава Русия се съгласи да улесни предаването на хуманитарните помощи.", "date": "2018.07.21", "title": "Русия и Франция обсъждат съвместна хуманитарна помощ за Сирия"}
{"url": "https://news.bg/politics/gerb-pitat-ninova-rakovodi-li-stsenariy-v-sharkovo.html", "text": "ГЕРБ питат соцлидера Корнелия Нинова дали пряко е ръководила сценарий за саботиране на работата на БАБХ в странджанското село Шарково. Това стана ясно на извънреден брифинг на ГЕРБ в централата на партията.Антон Тодоров увери, че разполагат с видеодоказателство как един от основните провокатори на напрежението в Шарково обяснява, че лично Нинова му е заръчала да разпространи информация, че всеки спрян от полицията за проверка трябва да остане на място и да чака.Тодоров припомни, че преди няколко дни от ГЕРБ са дали ясна информация, че провокациите, които се случват в района на село Шарково, са инициирани от централата на БСП, \"индивидуалния кръг на белградския беглец\" (Цветан Василев) и президента Румен Радев.По думите му на 19 юли един от основните протестиращи срещу ефтаназирането на животни в селото е възпрепятствал достъпите на оторизираните институции и полицията до селото.Тодоров обясни, че става дума за Тодор Атанасов, който е основен организатор на възпрепятстването на организациите и полицията в Странджанския район. От ГЕРБ информираха, че в социалните мрежи Атанасов е приятел с началника на кабинета на БСП Боряна Бозаджиева.От пресцентъра на ГЕРБ изпратиха видеото, тъй като то вече не е активно в социалната мрежа, тъй като е изтрито.\"Няма опасност подобен случай да свали правителството\", увери Тодоров.Според ГЕРБ Атанасов е бил в пряка телефонна комуникация със социалистическия лидер Корнелия Нинова, която му давала екшън план как да възпрепятства полицията и организациите.Герберът Тома Биков заяви, че очакват незабавен отговор от Корнелия Нинова. Соцлидерът да каже познава ли този човек във времето, в което е присъствала в Странджа, поддържала ли е контакти с други хора от групите, които са организирали провокации в заразените райони, искат герберите.Биков пита дали Нинова е поддържала контакти с хора, които са изцяло външни лица от селото и давала ли е указание на провокаторите как да действат.Ако Нинова не отговори на поставените въпроси, партията ще се обърне към прокуратуратаБиков нападна БСП, че тяхната визия не е за развитието на България, а за Бузлуджа. Той бе категоричен, че с визията на ГЕРБ са спечелили предишните изборите.От своя страна соцлидерът Корнелия Нинова отказа да коментира случая. ", "date": "2018.07.21", "title": "ГЕРБ питат Нинова ръководи ли сценарий в Шарково"}
{"url": "https://news.bg/world/arzhentintsi-protestirat-predi-sreshtata-na-g-20.html", "text": "Хиляди хора се събраха в аржентинската столица Буенос Айрес, за да протестират срещу посещението на ръководителя на Международния валутен фонд (МВФ) Кристин Лагард, предаде Press TV.Протестиращите поеха по улиците към аржентинското Министерство на социалното развитие, за да предадат символично писмо за протестa на Лагард, който пристигна в столицата преди срещата на финансовите министри на Г-20 този уикенд.С лозунги срещу МВФ и знаме с надпис \"Срещу глада и регулациите\" демонстрантите митингуваха по улиците на Буенос Айрес.", "date": "2018.07.21", "title": "Аржентинци протестират преди срещата на Г 20"}
{"url": "https://news.bg/crime/mazhat-zaplashil-sas-samoubiystvo-v-burgas-se-otkaza-ot-namereniyata-si.html", "text": "Мъжът, който по-рано днес заплаши да скочи от болницата в Бургас, се отказа от намеренията си, предаде БНР. Той се е прибрал в стаята си в болничното заведение след 4-часови преговори. Припомняме, че пациентът, на видима възраст 40 години, се канеше да скочи от втория етаж на УМБАЛ - Бургас.Психолози и полицаи прповедоха разговори с него. Източници от бургаската болница информираха, че мъжът е бил настанен в лечебното заведение след като е направил неуспешен опит да се самоубие.Полицейски екипи отцепиха района на болницата. На място бяха изпратени и автомобили на пожарната.", "date": "2018.07.21", "title": "Мъжът, заплашил със самоубийство в Бургас, се отказа от намеренията си "}
{"url": "https://news.bg/crime/siderov-proveryava-proverkite-na-valeri-simeonov.html", "text": "Волен Сидеров започва проверки по Черноморието. Лидерът на \"Атака\" няма доверие на проверките на вицепремиера Валери Симеонов. Това стана ясно от негова публикация в профила му в социалната мрежа Фейсбук.Сидеров се закани да брани българския туризъм. По думите му новият закон не е съобразен с актуалната обстановка. Действията на щаба тормозили българския туристически бизнес избирателно според Сидеров.Извънредният щаб бил създаден \"набързо, по болшевишки, извънреден щаб\". Казал съм няколко пъти, че сме влезли с политиката коалиционно заради идеи, така Сидеров коментира конфликтите в коалицията на \"Обединени патриоти\".Има различия в коалицията. Има кризисен момент в коалицията на Обединени Патриоти. Не мога да го отрека всички го виждате, призна във видео публикувано в профила му лидерът на \"Атака\".Казах принципно, ако рушиш нещо, което сме го създали, какво правиш - разрушаваш възможността патриотично обединение да бъде във властта, изтъкна Сидеров.Ако помежду си се разбием това ще девалвира доверието у хората, категоричен е атакистът.Той пледира всеки един от в коалицията да сниши честолюбието и егото си. Коалицията е компромис както брака, отсече Сидеров. Атака и Сидеров поели най-големи компромиси, посочи още той.Припомняме, преди дни Волен Сидеров обвини Валери Симеонов, че клати коалицията. От НФСБ контраатакуваха с изявлението, че ВМРО и \"Атака\" явно обслужват олигарсите.През октомври миналата година лично вицепремиерът Валери Симеонов внесе В последния месец за трети път се повишава напрежението между коалиционните партньори. Само преди две седмици  за увеличение на . Предложението дойде от ГЕРБ, но от Обединени патриоти се обявиха против. Днес обаче .В началото на туристическия сезон  - както и миналата година покрай шумните заведения в \"Слънчев бряг\" основно. Законопроектът на Симеонов за шума обаче . покрай спорния законопроект за горивата, предложен от депутата Емил Димитров - Ревизоро и . Наложи се лидерът на \"Атака\" Волен Сидеров да влиза в ролята на помирител, за да се ", "date": "2018.07.21", "title": "Сидеров проверява проверките на Валери Симеонов"}
{"url": "https://news.bg/crime/maskirani-otkradnaha-nad-100-000-lv-ot-banka-v-nesebar.html", "text": "Обир за над 100 000 лева е бил извършен вчера в Несебър. Това съобщи \"24 часа\" като цитира свои източници. Банков клон е бил нападнат от маскирани лица призори в петък. Разбита е била каса. Точната сума все още се изяснява. Издирват се двама души по случая. Обирджиите са проникнали през съседен офис в банката, разположена на партера на голям жилищен блок. В офиса също са били нанесени материални щети. Крадите влезли в кантора за недвижими имоти след счупване на прозорец, след което разбили с чук обща стена с тази на банковия офис. Съседи от блока са чули шум, но никой не се обадил в полицията.Банковите служители разбрали за случилото се, когато започнали да пристигат сутринта на работа. ", "date": "2018.07.21", "title": "Маскирани откраднаха над 100 000 лв. от банка в Несебър "}
{"url": "https://news.bg/world/rusiya-nastoyava-za-osvobozhdavaneto-na-butina.html", "text": "Освобождаването на руската гражданка Мария Бутина. За това настоя руският външен министър Сергей Лавров. Той поиска това в телефонен разговор с американския външен министър Майк Помпео, предаде ТАСС. Лавров е подчертал, че случаят е недопустим. Припомняме, че няколко часа след срещата между президентите на САЩ и Русия Доналд Тръмп и Владимир Путин в Хелзинки стана ясно, че в САЩ е задържана рускиня за шпионаж. Мария Бутина е обвинена, че е работила за Кремъл. Задържането ѝ е станало миналата неделя.Арестуването на руски \"агент\" в САЩ подкопава резултатите от срещата. Това заявиха от  Министерството на външните работи на Русия. Говорителят на руското външно министерство Мария Захарова коментира, че няма база за задържането на Бутина.", "date": "2018.07.21", "title": "Русия настоява за освобождаването на Бутина "}
{"url": "https://news.bg/crime/pod-domashen-arest-e-vtoriyat-nadziratel-puskal-nepravomerno-zatvornik-vav-varna.html", "text": "Под домашен арест е вторият от задържаните надзиратели във Варненския затвор Милен Добрев. Предстои мярката за неотклонение на третия задържан надзирател Стоян Петров, предаде БНР.По-рано през деня съдът остави в ареста ръководителя на групата Николай Тонев.Припомняме, че тримата бяха задържани, защото неправомерно пускали в отпуск автокрадец. Затворникът обаче нямал право да излиза от килията, нито веднъж, а това се е случило седем пъти.Стаna ясно, че и тримата са опитни служители. Вече има свидетелски показания за още един затворник, който е бил пускан по същия начин.Адвокатите на защитата твърдят, че не е открита сума пари в задържаните и засега не е ясно точно за какво е било извършвано деянието.Предстои и съдебно-медицинска експертиза на Николай Тонев. Според представените епикризи той има няколко заболявания и адвокатите твърдят, че не може да пребивава много дълго в ареста.", "date": "2018.07.21", "title": "Под домашен арест е вторият надзирател, пускал неправомерно затворник във Варна "}
{"url": "https://news.bg/bulgaria/mazh-zagina-na-stroezh-v-plovdiv.html", "text": "Мъж загина на пловдивски строеж днес по обяд, съобщи БНТ. 60-годишният Иван Тодоров е загинал по време на дейности по демонтаж в \"Мебелна къща\" - Пловдив.Злополуката е станала докато двама работници са рязали носещи метални греди от конструкцията на сградата, за да премахнат втория етаж на бившия магазин.Над металните греди е бил излят бетон. Оттам е започвал и вторият етаж на сградата. Плоча с размер 6 на 12 метра е останала без опора и се е срутила върху 60-годишния мъж. Той е починал на място.Очаква се следващата седмица да стане ясно какви са конкретните причини за инцидента, както и дали са спазени условията за безопасен труд. Това посочи Атанас Чернаев от Инспекцията по труда в Пловдив.Проверка по случая вече е назначена, но не се очаква тя да приключи преди следващата седмица.", "date": "2018.07.21", "title": "Мъж загина на строеж в Пловдив"}
{"url": "https://news.bg/regions/katastrofa-zatrudni-dvizhenieto-po-patya-ruse-byala.html", "text": "Движението по път I-5 Русе - Бяла се осъществява в една лента.Причината е катастрофа в участъка между Пиргово и Иваново. Това съобщиха от АПИ. Шофьорите трябва да се движат с повишено внимание и съобразена скорост, като спазват указанията на \"Пътна полиция\".Възстановено е движението по път I-7 Силистра-Алфатар на кръстовището с път II-21 Русе-Силистра и път III-213 Айдемир-Калипетрово.", "date": "2018.07.21", "title": "Катастрофа затрудни движението по пътя Русе-Бяла "}
{"url": "https://news.bg/weather/slancheva-sabota-1.html", "text": "Днес, 21 юли, събота, в страната ще преобладава слънчево време.Според прогнозата на Националния институт по метеорология и хидрология (НИМХ) при БАН в някои части от страната ще има временни увеличения на облачността. По-значителни такива ще има над Източна България.Възможно е на отделни места да превали краткотраен дъжд.Северозападният вятър временно ще отслабне.Максималните температури ще бъдат предимно между 28° и 33°, в София около 28°.Атмосферното налягане е малко по-ниско от средното за юли.Над Черноморието ще преобладава слънчево време, с временни увеличения на облачността. На места, главно по северното крайбрежие, ще превали и прегърми.Ще духа до умерен северен вятър, който след обяд ще отслабне.Максималните температури на въздуха ще бъдат в интервала от 27 до 30°. Температурата на морската вода ще бъде от 23 до 25°. Вълнението на морето ще бъде 1-2 бала.", "date": "2018.07.21", "title": "Слънчева събота"}
{"url": "https://news.bg/world/spasiha-nad-450-migranti-v-sredizemno-more-kray-ispaniya.html", "text": "Службата за морско спасяване в Испания информира, че 20 юли е бил един от най-натоварените дни за спасителите досега през настоящия месец.На 20 юли, петък, спасителната служба е спасила около 450 души, опитали да прекосят Средиземно море от Северна Африка към Испания, съобщи АП.Общо 274 нелегални мигранти са спасени в Гибралтарския проток. Мигрантите се придвижвали в 17 лодки.В Алборанско море, което се намира в най-западната част на Средиземно море, са спасени други 156 мигранти. Те се придвижвали в 3 лодки.По данни на Международната организация по миграция на ООН от началото на 2018 г. до средата на настоящия месец юли над 18 000 мигранти са достигнали Испания по море.", "date": "2018.07.21", "title": "Спасиха над 450 мигранти в Средиземно море край Испания"}
{"url": "https://news.bg/regions/1-200-dushi-ostanaha-bez-tok-v-montana.html", "text": "1 200 души са останали без електричество в Монтана в петък, 20 юли, съобщиха от пресценътра на \"ЧЕЗ Разпределение\".Причината за неудобството е \"нагла кражба на медни кабели от от четири трафопоста на ЧЕЗ Разпределение в кв. \"Младост 2\" в Монтана\".Хората са останали без ток малко след 17 часа.Екипите на електроразпределителното дружество работят по възстановяването на електрозахранването в засегнатите райони.", "date": "2018.07.21", "title": "1 200 души останаха без ток в Монтана"}
{"url": "https://news.bg/society/novata-tiket-sistema-na-stolichniya-gradski-transport-shte-struva-73-248-150-lv.html", "text": "Новата тикет система на градския транспорт в София ще струва 73 248 150 лв. без ДДС.Новата тикет система ще бъде направена от консорциума \"Си Ен Ес- София Тикетинг Систем\", който получи най-много точки и предложи най-ниска цена на обществената поръчка за изграждане на тикет системата за обществения транспорт в София. Консорциумът обединява компаниите \"Компютърнет Сървисиз\" ООД и \"Асис Електроник Ве Билишим Системлери\" Аноним Ширкети\" и \"Тикси\" АД. Подизпълнител е \"Макстел\" ООД.Съгласно условията на обществената поръчка консорциумът трябва да изгради новата тикет система в рамките на 24 месеца. Предвижда се още въвеждане в експлоатация на повече от 15 000 устройства, на над 1 350 напълно оборудвани превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи, обучението на 3 000 служители на ЦГМ и транспортните оператори.Новата тикет система ще донесе повече удобства за пътниците, тъй като ще може да се използва 1 превозен документ за различните видове транспорт. Този документ ще може да се зарежда и от всички видове мобилни устройства. Това ще сложи край на опашките според ЦГМ.Ще се монтират камери във всички превозни средства, което ще повиши сигурността. Борбата с гратиса също така ще бъде по-ефективна.Чрез системата в реално време ще се знае каква е натовареността на линиите и ще се взимат бързи решения, за да няма претъпкани автобуси, тролейбуси или трамваи.Припомняме, обществената поръчка стартира на 20 март 2018 година.Постъпили са 10 оферти от следните участници:Комисията е установила, че Обединение \"С & Т - Контрон Юръп\" ДЗЗД, \"ЕТРА\" АД, Консорциум \"Стекард\" ДЗЗД и Обединение \"София Ей Еф Си 2018\" ДЗЗД имат пропуски и неясноти в подадените документи. Тези фирми не отговаряли и на посочените изисквания на поръчката, поради което са отстранени от участие в поръчката.", "date": "2018.07.21", "title": "Новата тикет система на столичния градски транспорт ще струва 73 248 150 лв."}
{"url": "https://news.bg/world/izpisaha-ot-bolnitsata-otroveniya-s-novichok-britanets.html", "text": "Изписаха 45-годишния Чарли Роули, който беше отровен с нервно-паралитично вещество новичок в английския град Еймсбъри, съобщи ТАСС.Според здравните власти във Великобритания Роули не представлява риск за обществото. Припомняме, Чарли Роули и партньорката му Даун Стърджес се отровиха с новичок на 30 юни. Състоянието и на двамата беше критично.На 8 юли .Властите на Острова установиха, че , е еднакво по състав като това, с което беше  и дъщеря му Юлия в град Солсбъри.", "date": "2018.07.21", "title": "Изписаха от болницата отровения с новичок британец"}
{"url": "https://news.bg/regions/novi-ogranicheniya-na-dvizhenieto-v-sofiya.html", "text": "Столична община информира за нови временни ограничения на движението в София във връзка с различни мероприятия. На улица \"Йоаким Кърчовски\" се въвежда временна организация на движението заради ремонт.Улицата ще се преасфалтира. Поради това в участъка между ул. \"Владайска\" и ул. \"Дамян Груев\" се въвеждат промени в организацията на движение. Забранява се влизането на пътни превозни средства, както следва:- от 00.00 часа на 23.07.2018 г. до 24.00 часа на 27.07.2018 г. по ул. \"Йоаким Кърчовски\" в участъка между ул. \"Владайска\" и ул. \"Дамян Груев\";- от 00.00 часа на 28.07.2018 г. до 24.00 часа на 31.07.2018 г. по ул. \"Йоаким Кърчовски\" в участъка между ул. \"Владайска\" и ул. \"Дамян Груев\", както и през кръстовището ул. \"Йоаким Кърчовски\" - ул. \"Дамян Груев\".Организация на движението се въвежда и за ул. \"Даскал Стоян Попандреев\", между ул. \"Белите Брези\" и ул. \"Воденичница\".От 00.00 часа на 24.07.2018 г. до 24.00 часа на 07.08.2018 г. се забранява влизането на пътни превозни средства по дясна пътна лента на ул. \"Даскал Стоян Попандреев\" от ул. \"Кумата\" до ул.  \"Ралевица\", в посока Околовръстен път.Забранява се влизането на пътни превозни средства и в участък на бул. \"Арсеналски\" във връзка с рехабилитацията на уличен канал по булеварда.От 00.00 часа на 23.07.2018 г. до 24.00 часа на 12.08.2018 г. се забранява влизането на пътни превозни средства по южната половина от пътното платно на бул. \"Арсеналски\" в участъка от ул. \"Църноок\" до ул. \"Зорница\". Движението на пътни превозни средства ще се извършва двупосочно в по една лента в посока по северната половина от пътно платно на булеварда.От Столична община напомнят и че до 28 юли остава забраната за влизане на ППС в участък от ул.  \"Гюешево\".До 28.07.2018 г. остава забраната за влизане на пътни превозни средства в двете посоки по ул.  \"Гюешево\" в участък от 260 м, считано от ул. \"Камен Андреев\" в посока ул. \"Никопол\".До 28.07 остава и променяната в маршрута на автобусна линия № 60, съответно: от ж.к. \"Овча купел\" по маршрута си до кръстовището ул. \"Гюешево\" - ул. \"Никопол\", надясно по ул. \"Никопол\", ул. \"Охридско езеро\" и след кръстовището ул. \"Гюешево\" - ул. \"Охридско езеро\" по маршрута си до Централна жп гара.Организация на движението се въвежда и за провеждането на тържество в с. Войнеговци.На 22.07.2018г. за времето от 17.00 до 22.00 часа се забранява влизането на превозни средства по ул. \"Стара планина\" в участъка между ул. \"Реката\" и ул. \"Вършец\".За този период се променя организацията на движение на автобусна линия№ 21-22. Скъсява се маршрута до кръстовището на ул.\"Стара планина\" с ул.\"Реката\". Последната спирка \"начало с. Войнеговци\". Началната спирка \"Начало с. Войнеговци\". Закрива се спирките: \"Център с. Войнеговци\" , \"с. Войнеговци\".Организация на движението се въвежда във връзка реконструкция на топлопроводна мрежа, захранваща кв.502, пишат още от СО.От 00.00 часа на 23.07.2018 г. до 24.00 часа на 12.08.2018 г. се забранява влизането на пътни превозни средства по северната половина на пътното платно на ул. \"Московска\", между ул. \"Дунав\" и ул. \"11-ти август\". Движението ще се извършва еднопосочно по една лента в посока от ул. \"Дунав\" към ул. \"11-ти август\" в същия участък.", "date": "2018.07.21", "title": "Нови ограничения на движението в София"}
{"url": "https://news.bg/regions/nov-ekip-veterinari-shte-opita-da-vzeme-proba-ot-bolyarovo.html", "text": "Умъртвяването на животни в Шарково и района ще продължи, стана ясно след извънредното заседание на Кризисния щаб късно снощи, съобщава НоваТВ.Заради напрежението в Болярово, щабът е решил нов екип от ветеринарни лекари да вземе необходимата втора проба за изследване.Министрите на земеделието Румен Порожанов и на вътрешните работи Валентин Радев обясниха, че се предприемат всички необходими мерки, за да не се разпространява болестта.Не е ясно обаче кога евтаназирането на животни ще продължи. В интернет ще се качи информация за координатите на зоните за сигурност.\"Браншовите организации и местните кметове ще разясняват опасностите от разпространяване на чумата, за да се тушира напрежението по места\", обясни вътрешният министър.Той добави, че МВР е готово да проверява съмнения за укриване на животни, ако Агенцията по безопасност на храните поиска това.\"Няма промяна в начина на действие\", обясни земеделският министър Румен Порожанов.Припомняме, лидерът на БСП Корнелия Нинова опроверга вътрешния министър Валентин Радев, че . Нинова недоумява и . Корнелия Нинова иска и оставката на Румен Порожанов. Тя не приема .На брифинг вътрешният министър Валентин Радев обяви, че с министър Порожанов ще отидат в Народното събрание, . По думите на Радев поведението на някои политически сили застрашава националната сигурност. Порожанов и шефът на . Експертите са категорични, че към момента две са огнищата на чума в страната - стадото на баба Дора в Шарково и едно в Болярово., именно заради напрежението в обществото, но общините със зараза от чума бяха поставени под строг контрол.", "date": "2018.07.21", "title": "Нов екип ветеринари ще опита да вземе проба от Болярово"}
{"url": "https://news.bg/int-politics/sasht-davat-200-mln-dolara-za-otbrana-na-ukrayna.html", "text": "САЩ обявиха, че ще дадат на Украйна 200 млн. долара за укрепване на отбранителните им способности, съобщава БиБиСи. Пентагонът коментира, че средствата са за обучение, комуникации, медицински и други несмъртоносни оперативни нужди.САЩ обясняват, че от 2014 г. са предоставили повече от 1 млрд. долара подкрепа за отбрана в Киев. Тогава Русия анексира Крим и я обвиняват във въоръжаване на сепаратисти в източната част на Украйна.Повече от 10 000 души са убити в конфликта в източните райони на Донецк и Луганск, известни като Донбас. Москва отрича изпращането на войски и предоставяне на оръжия на сепаратисти, но признава, че руски \"доброволци\" помагат на бунтовниците.Изявлението на Пентагона е само дни след срещата между Доналд Тръмп и Владимир Путин, което предизвика критики от висши американски депутати, че е твърде снизходителен с руския лидер. , включително кризата с Украйна.Медии съобщават, че Путин предлага провеждане на референдум в Донбас за разрешаване на конфликта, но Москва не е коментирала официално информацията. Двамата лидери проведоха  и дадоха малко подробности за това, .", "date": "2018.07.21", "title": "САЩ дават 200 млн. долара за отбрана на Украйна"}
{"url": "https://news.bg/world/nameriha-i-vzriviha-240-kg-mina-na-20-metra-ot-plazh-v-yalta.html", "text": "Сапьори от руския черноморския флот са намерили и взривили морска мина близо до плажа в Ялта, съобщава ръководителят на отдела за гражданска защита и аварийни ситуации в градската администрация Андрей Немцов пред ТАСС.По-рано е съобщено, че поради откриването на взривоопасен обект плажът в Ялта е затворен от четвъртък сутринта. \"Експлозията е извършена и всичко е нормално, няма никаква вреда за околната среда\", обяснява Немцов.Той допълва, че обектът е идентифициран като съветска морска мина, която тежи 240 килограма и е модел от 1943 година. Мината е била в морето на 20 метра от плажа на дълбочина 8 метра.Тя е оборудвана с галванични ударни предпазители, състоянието на които е неизвестно и следователно транспортирането на боеприпасът е било невъзможно.", "date": "2018.07.21", "title": "Намериха и взривиха 240 кг мина на 20 метра от плаж в Ялта"}
{"url": "https://news.bg/economics/inerkom-raboti-dobre-no-karolev-se-samnyava-che-shte-kupi-chez.html", "text": "Сделката за придобиване на електроразпределителното дружество ЧЕЗ зависи от това дали \"Инерком Груп\" ще обжалва решението на КЗК. Ако не обжалват, значи имат интерес сделката да пропадне, но по-скоро биха обжалвали, коментира пред НоваТВ Владимир Каролев. Той оцени \"Инерком Груп\" като компания, която работи доста добре, печели много добре, но оборотът им е малко под 90 млн. лева и печалбата им е малко под 10 млн. лева годишно.\"Няма как един пилот на яхта да стане пилот на лайнер\", отсече той и допълни, че Гинка Върбакова не би могла да организира инвестициите, които са необходими.Каролев обясни, че когато са се приватизирали ЕРП-тата е имало кредитни изисквания и не е било позволено на малки оператори да ги придобият, защото и тогава е имало много високи изисквания, както сега.Той припомни, че и трите съществуващи ЕРП-та в България водят дела в Межуднародния арбитражен съд в САЩ. Ако КЕВР се бе намесил, за да развали сделката за ЧЕЗ, то Арбитражният съд щеше да се заеме със случая, добави Каролев.Според него, над 90% е възможността друга компания да влезе в борбата за сделката за ЧЕЗ. Те не искат и няма да останат в България под една или друга форма, категоричен бе той.Явор Куюмджиев, бивш министър на икономиката и енергетиката обясни, че не би си позволил да коментира решението на КЗК, защото решенията е редно да се изпълняват, а не да се коментират.Според него сделката за ЧЕЗ е трябвала да бъде спряна по един или друг начин от държавата, защото фирмата на Гинка Върбакова няма достатъчен кредитен рейтинг да събере и да развива всички активи на електоразпределителното дружество, и няма доказана капиталова сила, как ще управлявала подобни активи.На въпрос, ако \"Инерком\" обжалват решението на КЗК и то падне, какво би могло да се случи, Куюмдижев обясни, че ЧЕЗ трябва да реши дали да прекрати сделката или не.Вторият вариант е да се изслуша индийското предложение, а третият да се прекратят всякакви процедури за осъществяването на сделката. Куюмдижев прогнозира, че над 90% е възможността Инерком Груп да не купи ЧЕЗ.Запитан как би коментирал , Куюмджиев отбеляза, че не разбира от медии и не би свързал подобен случай със сделката за придобиване на ЧЕЗ.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът След избухването на скандала управителят на дружеството, определено за купувач - Гинка Върбакова, проведе разговори с ЧЕЗ в Прага. Тогава от , че процедурите по вече сключения с \"Инерком\" договор продължават. Гинка Върбакова и представители на ЧЕЗ дойдоха и на изслушване в парламента.По искане на БСП бе създадена и в парламента на 14 март, която заседава под председателството на Жельо Бойчев и завърши с не много ясен резултат и искания за още информация. Малко след това самият Жельо Бойчев обяви, че се оттегля от парламента.Въпреки че по време на срещата в МС между премиера Борисов и Гинка Върбакова е заявен интерес на държавата към активите на ЧЕЗ, после се разбра, че .От БСП  за спиране на сделката и поискаха държавата да си върне напълно контрола в енергетиката.Според социалистите зад  и поискаха намеса на контролните органи.", "date": "2018.07.21", "title": "\"Инерком\" работи добре, но Каролев се съмнява, че ще купи ЧЕЗ"}
{"url": "https://news.bg/int-politics/velikobritaniya-pokazva-sila-i-prashta-noviya-si-samoletonosach-v-tihiya-okean.html", "text": "Обединеното кралство и Австралия обсъждат план за разполагане на най-големия и нов военен кораб на Великобритания в Тихия океан, заедно с флота на австралийците, съобщава ПрессТВ.Австралийският министър на отбраната Марис Пейн и външният министър Джули Бишъп се срещнаха с британския министър на отбраната Гавин Уилямсън, както и с външния министър Джеръми Хънт в Единбург, Шотландия.Четиримата обсъдиха разполагането на британския самолетоносач HMS Queen Elizabeth в Тихия океан (най-големият кораб, построен някога за Кралския военноморски флот), поради нарастващата китайска активност в региона.Уилямсън коментира на съвместна пресконференция, че \"се надяваме и ще работим заедно с австралийците за разполагането на HMS Queen Elizabeth в Тихия океан и се надяваме, че ще плаваме заедно с австралийски кораби. Искаме да сме сигурни, че всички по света ще разберат, че тези две големи държави са най-големите съюзници\", допълни той.Уилямсън добави, че разполагането на HMS Queen Elizabeth може да включва учения за \"свобода на корабоплаването\" в Южнокитайско море. Пекин претендира за суверенитет над Южнокитайско море и счита чуждестранното военно присъствие там за \"провокация\".Според него, в Северния Атлантически океан и в Тихи океани има нарастваща \"заплаха от подводници\".Новият външен министър на Великобритания Хънт коментира, че Великобритания увеличава дипломатическото си присъствие в Тихия океан, като открива нови посолства в тихоокеанските държави.Позовавайки се предизвикателство в международните \"норми и конвенции\" в тихоокеанския регион, австралийският външен министър коментира: \"В такъв критичен момент в световните дела ние смятаме, че е жизненоважно за народите да има мир и стабилност. Не можем да бъдем по-доволни, че Великобритания ще поеме все по-голяма роля в региона\", допълни Бишъп.Очаква се британският военен кораб да плава с \"нападателна група\", включваща няколко фрегати за борба с подводници, разрушители за противовъздушна отбрана, вероятно и атакуваща подводница.Тази година Великобритания е изпратила три свои военни кораба в Тихия океан за първи път от 2013 г. насам. Корабът \"Съдърланд\" от кралските ВМС проведе военни учения с австралийски флот през март и също плава през Южнокитайско море.Двете държави подписаха споразумение за закупуване на фрегати \"Тип 26\" от Великобритания, изграждането им в Австралия, като и на бойни кораби \"Хънтър\", коментира австралийският министър на отбраната.Към Южнокитайско море претенции имат Китай, Филипините, Бруней, Виетнам, Малайзия и Тайван.", "date": "2018.07.21", "title": "Великобритания показва сила и праща новия си самолетоносач в Тихия океан"}
{"url": "https://news.bg/politics/krasimir-velchev-dopuska-vazmozhen-remont-na-kabineta.html", "text": "Има хора, които от опозицията ги наблюдаваме от няколко месеца, непрекъснато държат под напрежение отношенията в парламента и то затова и работата трудно върви, заяви пред БНТ Красимир Велчев, зам.-председател на ПГ на ГЕРБ.Той допусна, че е възможен \"ремонт\" на кабинета. Според него напрежението в парламента не е случайно и БСП тактиката явно е такава, от сега започва подготовката. \"Идеята на БСП е заедно с евроизборите, да има и парламентарни такива\", обясни той.Не знам какво целят с това, след като всичко в държавата върви добре и икономика, и външна политика, каза още той.Велчев оцени изминалото европредседателство като едно изкуствено повишаване на напрежението, за да се покаже пред Европа и пред нашите партньори, че в България не всичко е толкова стабилно, колкото е в действително.Той обясни, че е \"За\" институциите помежду си да внимават какво говорят, защото не може да има силна държава със слаби институции и когато те са в конфликт, това не вещае нищо добро.Велчев призова институциите да работят заедно и да не се прехвърля вина. Да бъдат по-обрани в думите си и да внимават какво говорят, посъветва той политиците. ", "date": "2018.07.21", "title": "Красимир Велчев допуска възможен \"ремонт\" на кабинета"}
{"url": "https://news.bg/regions/24-godishen-e-s-opasnost-za-zhivota-sled-katastrofa-na-am-hemus.html", "text": "Временно е ограничено на движението в изпреварващите ленти на АМ \"Хемус\" в района на Девня. На място пътни полицаи подпомагат трафика.Около 9 и 30 часа, на АМ \"Хемус\", в посока София, на ляв завой преди Девня, 24-годишен мъж от Плевен, управляващ \"Роувър\", губи контрол и се преобръща в разделителната линия.Вследствие на инцидента мъжът е настанен за лечение в болнично заведение, като се е наложила ампутация на долен крайник, към момента се води с опасност за живота. На място веднага са се отзовали екипи на полицията и Спешна помощ. Временно са затворени за движение изпреварващите ленти в двете посоки в участъка. Трафикът се осъществява в активната лента и се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.07.21", "title": "24-годишен е с опасност за живота след катастрофа на АМ \"Хемус\""}
{"url": "https://news.bg/tourism/angelkova-ochakva-5-turisticheski-rast-prez-lyatoto.html", "text": "Ръст от 5% в туризма се очаква и през този сезон, стана ясно от думите на министъра на туризма Николина Ангелкова, която участва в Националния съвет по туризъм в курорта \"Св. св. Константин и Елена\".От началото на годината до края на май у нас са пристигнали над 2 346 000 чуждестранни туристи, което е повече с 11,1% от миналата година. По отношение на недостига на кадри в туризма министър Ангелкова каза, че ще предложи да се удължи престоят на чуждестранния персонал от 90 дни до 9 месеца. С подкрепата на бранша Министерството на туризма ще предложи туризмът да стане приоритет за страната ни, за да може да кандидатства за финансиране от европейските програми през следващия програмен период.Кметът на Варна Иван Портних съобщи, че градът ще е кандидат за европейска столица на туризма, тъй като от министерството за първи път са получили възможност да изпратят свой представител в европейското жури, което ще определя носителите на престижната титла.\"През последните години това се наблюдава, имаме заявки, построени са над десет петзвездни хотела по Българското Черноморие, като плановете на представителите на големите международни вериги показват, че предстои откриването на други петзвездни хотели по Българското Черноморие\", коментира АнгелковаТова е признак, че страната ни е \"позната като дестинация, която предлага висококачествен туристически продукт и започва да привлича туристи от по високия клас\", добави тя.", "date": "2018.07.21", "title": "Ангелкова очаква 5% туристически ръст през лятото "}
{"url": "https://news.bg/regions/10-renovirani-avtobusa-vozyat-stolichani-do-vitosha.html", "text": "\"Столичният автотранспорт\" купува 10 реновирани автобуса, които ще се движат до природен парк \"Витоша\". Те ще заменят изцяло амортизираните превозни средства, които се движат по линии 63, 163 и 66.Това каза зам.-кметът Евгени Крусев по време на проверката си на редовността и обслужването на линия 63. Автобусите ще бъдат съобразени с особеностите на маршрута по трите линии и с по -голям брой седалки, тъй като се пътува по-дълго и теренът е планински.Автобусите ще бъдат с ръчни скоростни кутии и дизелови двигатели, което предполага по-голяма устойчивост и сигурност за пътуващите при продължително изкачване и спускане на сериозни наклони и голяма денивелация.Обществената поръчка за доставка ще бъде обявена през август. Очаква се превозните средства да бъдат доставени прeз зимата на тази година.Центърът за градска мобилност има за цел да следи натовареността на линиите и при необходимост да пуска допълнителни превозни средства до природен парк \"Витоша\", обясни още Евгени Крусев.", "date": "2018.07.21", "title": "10 реновирани автобуса возят столичани до \"Витоша\""}
{"url": "https://news.bg/comments/zashto-g-zha-maya-manolova-poluchi-politicheski-udar-po-nosa.html", "text": "Една от интересните новини през последните дни беше фактът, че Омбусманът на Република България - г-жа Мая Манолова е била изгонена от заседанието на Националния съвет за тристранно сътрудничество (НСТС). Това изобщо не е жълта новина, нито пък е някакво преувеличение - г-жа Манолова е била изпроводена извън заседателната зала по крайно категоричен и недружелюбен начин.Разбира се, като една съвсем не глупава жена, г-жа Манолова постави ударението върху чисто формалната страна на въпроса - защо лидерите на социалните партньори не са я допуснали до заседанието на НСТС, на което са били разисквани въпроси, свързани с проблемите на хората с увреждания? Тя доста умело се опита да вкара обществото в едни меко казано непродуктивни дебати на тема: кой закон е по-старши? Дали това е Кодексът на труда, който ясно казва кой заседава в НСТС, или е Законът за Омбудсмана, когото г-жа Манолова размахва като боен флаг?В подобни схоластични размишления, поне авторът на тези редове отказва да участва, защото те нито ще кажат нещо, нито ще допринесат за достигане до някакви разумни заключения за каквото и да е.На мястото на г-жа Мая Манолова, твърде много хора биха били крайно притеснени, защото е много показателно (или казано по-претенциозно - \"симптоматично\"), когато главата на една от най-важните институции в страната бива пропъдена от заседание на най-важния орган, където се осъществява така наречения социален диалог. Когато лидерите на социалните партньори, в частност - на синдикатите, демонстрират неприкрито враждебно отношение към Омбудсмана, възниква въпросът кой и какви граници е преминал, за да се стигне до такова положение?Тези, които се занимават по-задълбочено с тази материя, знаят, че социалният диалог и индустриалните отношения са ядрото и преобладаващата част на едно нещо, което се нарича \"корпоративен модел на посредничество между интересите в обществото\". За тези, които не се прехласват по точни научни формулировки, ще го кажа по-иначе - г-жа Манолова е била изгонена от мястото, където така наречените социални партньори - синдикатите, организациите на работодателите и държавата се опитват да съгласуват поне в някаква степен мненията си.На конкретното заседание на НСТС е трябвало да бъдат разисквани много важни въпроси, свързани с промяната на регламентацията на медицинската експертиза и злополучния законопроект за изменение и допълнение на Кодекса за социално осигуряване, зад който г-жа Манолова застана с цялата си институционална тежест и който беше внесен формално от народната представителка Светлана Ангелова.Ако се върнем за секунда на иначе безплодния спор, дали г-жа Манолова има законово основание да присъствува на заседанието на НСТС, ще трябва да си спомним, че такъв запис изобщо не и е необходим. Достатъчно е било тя да е поканена и членовете на НСТС да гласуват за участието й в заседанието. Участието на хора, които не са членове на НСТС в заседанията, изобщо не е рядкост - напротив, това е редовна практика и точно тук е драматичното в изгонването на г-жа Манолова.За съжаление, ние все още не разполагаме със стенограмата на заседанието на НСТС, за да знаем кой какво точно е казал, но след ден - два и нея ще я има и всичко ще стане кристално ясно. (За всеки, който се интересува, можем да кажем, че пълната документация и всички стенограми на заседанията на НСТС са абсолютно публично достъпни на този адрес: .Знаем обаче оценките на двамата синдикални лидери - инж. Димитър Манолов (президент на КТ \"Подкрепа\") и д-р Иван Кокалов (вицепрезидент на КНСБ), които бяха елмазено твърди в позицията си, че не желаят г-жа Мая Манолова да им прави компания по време на дискусията. В публичното пространство много  за нежеланието му, г-жа Манолова да му става \"супервайзер\".Тук г-жа Мая Манолова отново стъпи на криво и разтръби, че искала да участва в заседанието на НСТС, защото то иначе нямало да бъде прозрачно. Това разбира се са празни приказки, защото както вече стана дума по-горе, документацията и стенограмите от НСТС са напълно достъпни за публиката. Във всеки случай, стенограмите на НСТС са публични от доста време преди обществеността да получи правото да чете стенограмите на Министерския съвет. Но г-жа Манолова е над тези неща ...Разбира се, имало е елементарен начин г-жа Мая Манолова да седне на дългата маса на НСТС, без каквито и да са пререкания. Тя просто е трябвало да поиска това предварително от председателя на НСТС. Но г-жа Манолова е на друго мнение: \"Няма да чакам покана да защитавам гражданите ...\" Човек започва да се пита, дали Омбудсманът на Р. България наистина е искал да участвува на срещата или възникналият скандал е бил планиран предварително с благородна PR цел...Г-жа Манолова би трябвало да знае, че председателят на НСТС, който задължително трябва да е вицепремиер, не е лукова глава. Напротив, само той може да свиква редовните заседания на НСТС и ако г-жа Манолова е искала да присъства на заседанието, от което беше изпратена не толкова учтиво, тя просто е трябвало да се обърне към вицепремиера Валери Симеонов. Той едва ли щеше да й откаже, а и социалните партньори, макар дори и само по куртоазни причини, нямаше да реагират така остро срещу присъствието й. Само че за г-жа Мая Манолова вицепремиерът изглежда е на твърде ниско ниво, за да отговаря на ранга й, или още по-точно - на самочувствието й.Всъщност, процедурният ред в НСТС е много стриктен. Най-добре е изпитал този факт на гърба си министър-председателят - г-н Бойко Борисов. По време на първия му мандат, в края на месец ноември 2011 година, той се опита да свика заседание на НСТС без санкцията на тогавашния председател на НСТС - г-н Симеон Дянков. Заседанието беше необходимо най-вече, за да може да се каже, че едни не особено приятни неща, засягащи пенсионната реформа, са били обсъдени в НСТС.Само че, неочаквано за него, му беше обяснено, че заседанието не е свикано по процедурата и че това е другарска среща на социалните партньори с министър-председателя, а не заседание на НСТС. Министър-председателят искрено се ядоса, но изобщо не възрази срещу изложените аргументи.Това събитие, което г-жа Мая Манолова изглежда е пропуснала, беше широко отразено от . Разправията беше толкова звучна, че от  срещу \"смутителите на порядъка\". Авторът на тези редове си спомня този инцидент от края на месец ноември 2011 година, защото той беше човекът, повдигнал въпроса за процедурната нередност и незаконността на опита да бъде свикано заседание на НСТС без участието на председателя му. (Тогава се бях изразил, че \"\". Щом министър-председателят на Р. България е бил така добър на времето да се съобразява с процедурата (последното му прави чест), значи и Омбудсманът би трябвало да свиква с тази необходимост.И тук идва един от ключовите въпроси за поведението на г-жа Мая Манолова. През последните месеци, тя се държи като някакъв \"спецназ\", който трябва да нахлува тук и там и непрекъснато да разширява пълномощията си. Публиката някак си не забеляза промените в Закона за Омбудсмана, с които Г-жа Мая Манолова се обзаведе с права, които са немислими дори за Европейския омбудсман. Но за българския Омбудсман те се разбират от само себе си ...Публиката почти проспа, но представителните работодателски организации на работодателите реагираха по абсолютно недвусмислен начин на попълзновенията на г-жа Манолова.  на измененията и допълненията в Закона за Омбудсмана. Аргументите им са повече от интересни, а което е по-лошо, те са основателни. Ето какво пишат работодателите на държавния глава по повод неудържимия напън на г-жа Манолова за разширяване на пълномощията й:\"Правомощията на омбудсмана се свързват само с накърнени от държавните и общински органи граждански права и това не е случайно, тъй като по съдебен ред могат да се обжалват само ограничен брой актове на администрацията. В тази сфера омбудсманът се явява гарант за пълна защита на гражданите от действия/бездействия на администрацията. Цялата тази филосфия е превратно изменена с приетата добавка в алинея 2 на чл. 2 от Закона за омбудсмана, като вместо защитник от администрацията вече се появява фигурата на страна във всевъзможни граждански отношения - нещо, което няма аналог никъде. Напротив - дори за Европейския омудсман, създаден с договора от Маастрихт, изрично е упоменато, че не може да извършва проверки по жалби срещу предприятия или физически лица. У нас обаче вече ще може ...\".В искането на работодателите за вето над промените в Закона за Омбудсмана има и други тревожни констатации:\"Освен това, създават се условия за дублиране на новите правомощия на Омбудсмана с функции на съдебната власт (Чл. 117. (1) от Конституцията на РБ: \"Съдебната власт защитава правата и законните интереси на гражданите, юридическите лица и държавата), на адвокатурата (Чл. 134 (1) от Конституцията на РБ: \"Адвокатурата е свободна, независима и самоуправляваща се\".), на полицията (Чл. 2. (1) от Закона за МВР: \"Дейността на МВР е насочена към защитата на правата и свободите на гражданите\") ... Още по-сериозен проблем е възможността за намеса в търговския и гражданския оборот, където последиците са непредвидими\".И още, и още:\"Добавеното правомощие на омбудсмана създава условия за намеса в сфери на дейност, уредени с изрични норми от Конституцията на Република България, като свободата на вероизповеданията (Чл. 13), правото на собственост, нейното гарантиране и неприкосновеност (Чл. 17), правото на лична свобода и неприкосновеност (Чл. 30), неприкосновеността на свободата и тайната на кореспонденцията и на другите съобщения (Чл. 34), неотменимостта на основните права на гражданите и недопустимостта на злоупотребата с права (чл. 57)\".С тези аргументи, национално представителните работодателски организации, поискаха от Президента на Републиката вето над промените в Закона за Омбудсмана. Какво беше обаче тяхното удивление, когато разбраха, че въпреки почти светкавичната реакция, с която бяха внесли искането си в деловодството на Президентството, Държавният глава вече е подписал крамолните промени и е изпратил закона за обнародване. Досегашният опит сочи, че когато нещо се подпише много бързо от държавния глава, без значение от кого от всички президенти, които сме имали, човек трябва да има и едно, и две, та и три на ум за причините...Тези събития станаха преди малко повече от четири месеца. Както виждаме от последвалия период, г-жа Манолова не се вълнува чак толкова от основните си задължения - да защитава \"малкия човек\" от администрацията. Тя иска да законодателствува, да наставлява, да ръководи и да бъде пенкилер за всичко. Само че хората, които са политически грамотни и обществено активни, забелязват този \"омбудсмански експанзионизъм\" и той не им прави никак добро впечатление. И така, до деня, когато Омбудсманът получи политически \"удар по носа\".От тук нататък, ще оставим специалистите по PR да ни обясняват дали това е било изгодно за постоянно разширяващите се амбиции на г-жа Мая Манолова или не. Нашата работа беше да обясним как тя си изпроси тази грубовата \"напомнителна мярка\", че социалните партньори \"не ядат доматите с колците\", според стария роден афоризъм.", "date": "2018.07.21", "title": "Защо г-жа Мая Манолова получи политически „удар по носа”?"}
{"url": "https://news.bg/world/mvf-ikonomicheskata-politika-na-tramp-e-zaplaha-za-sveta.html", "text": "Икономическата политика на американския президент Доналд Тръмп е заплаха за света. Налагането на митата е глобален проблем и ще има сериозни последствия. Това заяви директорът на Международния валутен фонд Кристин Лагард, цитирана от \"Ройтерс\". Тя направи това изявление в аржентинската столица Буенос Айрес по време на съвместна пресконференция с финансовия министър Николас Духовне.  Срещата им се проведе преди началото на срещата на страните от Г-20, която се провежда през уикенда в страната и бе съпътствана от протести.Лагард ще представи пред финансовите министри и директорите на националните банки доклад с последствията от политиката на Вашингтон. Припомняме, че Тръмп обяви по-рано въвеждане на мита върху стоки от Европа и Китай, за което бе обвинен в започване на търговска война. Той се защити с твърдението, че иска да се работи първо за американската икономика, която до момента е била ощетявана и дори заплаши с още по-строги мерки. В отговор ЕС също обяви налагане на мита. ", "date": "2018.07.21", "title": "МВФ: Икономическата политика на Тръмп е заплаха за света "}
{"url": "https://news.bg/crime/gratska-turistka-otselya-sled-padane-ot-lifta-v-dragalevtsi.html", "text": "24-годишна гръцка туристка оцеля след падане от лифта в Драгалевци, предаде \"Нова\".Жената е паднала от височина около 4-5 метра. Пострадалата е откарана във ВМА. Без опасност за живота е, но със съмнения за счупвания и на двете ръце. Сигналът за инцидента е получен малко преди 15 часа днес. Причините се изясняват.", "date": "2018.07.21", "title": "Гръцка туристка оцеля след падане от лифта в Драгалевци"}
{"url": "https://news.bg/regions/borisov-otkri-arena-shumen-obeshta-magistrala-sofiya-varna.html", "text": "Премиерът Бойко Борисов откри днес новата мултифункционална спортна зала \"Арена Шумен\" и обеща през шуменци и други големи и важни проекти да бъдат завършени в срок.Това съобщиха от правителствената пресслужба. За строежа на съоръжението правителството отпусна 8 милиона и 500 хиляди лева през 2016 г. Строителството започна в началото на 2017 годинаТази година предстои да бъде завършена и обновената сграда на старческия дом в града.  допълни още премиерът.Зала \"Арена Шумен\" отговаря на изискванията за провеждане на спортни и културни събития. В нея са обособени няколко зони - за зрители, за специални гости, спортно-тренировъчен блок, за журналисти, коментатори и зона за техническо обслужване на сградата.Общият брой места на трибуните е 1500, в това число и за хора с увреждания, а максималният й капацитет е 2500 места. Изграден е и автомобилен паркинг с общо 350 паркоместа.", "date": "2018.07.21", "title": "Борисов откри \"Арена Шумен\", обеща магистрала София-Варна "}
{"url": "https://news.bg/world/750-000-siriytsi-sa-se-varnali-v-stranata-si-tazi-godina.html", "text": "Около 750 000 сирийци са се върнали в страната си тази година.Данните са за първото полугодие и са на Комисариата за бежанци на Организацията на обединените нации, предаде \"Пренса латина\".Завръщат се по домовете си жители на провинциите Дамаск, Алепо, Хама и други. Приветстват се усилията на Сирия и Русия за изграждане на центъра за мигранти по границата с Йордания. Той има за цел да помага връщането на местни в страната им. Йордания бе сред страните в региона, приела най-много сирийци от началото на войната през 2011 година. Руският президент Владимир Путин обсъди днес съвместни хуманитарни помощи с Франция за по време на телефонен разговор с френския си колега Еманюел Макрон. Помощите се планират за Източна Гута.На 20 юли Франция изпрати 50 тона медицински помощи на Източна Гута в Сирия. Тогава Русия се съгласи да улесни предаването на хуманитарните помощи.", "date": "2018.07.21", "title": "750 000 сирийци са се върнали в страната си тази година "}
