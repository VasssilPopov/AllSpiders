{"url": "https://news.bg/world/asad-ubeden-che-siriya-si-vrashta-skoro-idlib.html", "text": "Споразумението, което сключиха Русия и Турция, ще помогне на Сирия да си върне контрола над Идлиб. Това заяви сирийският президент Башар Асад, цитиран от ТАСС. Той е направил изявлението на събрание на партията си \"Баат\".Държавният глава описа договорката като временна мярка. Тя обаче ще помогне на правителството по много начини. , е признал президентът. Турция и Русия се договориха в средата на септември да създадат нова демилитарилизирана зона в провинция Идлиб, от която бунтовниците трябва да се изтеглят до средата на следващия месец.Първата бунтовническа група започна в края на септември изтеглянето си от демилитаризираната зона. Това е \"Файлак ал-Шам\". ", "date": "2018.10.07", "title": "Асад убеден, че Сирия си връща скоро Идлиб "}
{"url": "https://news.bg/politics/tsatsarov-predlaga-nov-model-na-politseysko-prisastvie-po-mesta.html", "text": "Главният прокурор Сотир Цацаров предлага сериозна реформа в МВР.Властта се събра на среща да обсъди как да работи ефективно по противодействие на престъпността. Стартът даде силовият министър, който приветства гостите, сред които премиерът Бойко Борисов, финансовият министър Владислав Горанов, военният министър Красимир Каракачанов. Политиката на противодействието на конвенционалната престъпност е приоритет за МВР. Това стана ясно от думите на вътрешния министър Младен Маринов по време на национално съвещание на силовото ведомство. Друг акцент поставяме върху пътната безопасност, изтъкна той.Министърът е доволен от констатацията на ФРОНТЕКС, че пазим добре границата си. Маринов похвали и работата по борба с контрабандата.Той отчете, че Жандармерията ще получи 341 нови коли.Министър-председателят Бойко Борисов веднага пое ръководството на съвещанието и промени предварително подготвения ред.Борисов даде думата на главния прокурор Сотир Цацаров, който се пошегува, че е предредил по изказване финансовия министър.Обивнител номер едно каза, че модела на териториално присъствие на МВР в региони е изчерпал коефициента си на полезно действие. Нещо повече, дори е изживял времето си. Настоящият модел действал в други времена.Цацаров предлага мрежа от модулни жандармерийски участъци извън градовете.Той критикува действията на икономическа полиция в работата по борба с корупцията и контрабандата. Ако не е ДАНС, ако не е ГДБОП за противодействие на корупцията по високите етажи на властта, изобщо не може да се говори, похвали Цацаров службите.Главният прокурор похвали и политическата воля в сферата. Той предлага още да имаме централна криминалистика лаборатория с отдели по места. Делата се бавели именно заради експертизите.Сегашният процесуален модел на разследването на престъпления и полицаи също не работел, каза още Цацаров и допълни, че е необходимо ново законодателно решение. Пазете професионалистите... Такива като нас се сменят, подчерта Цацаров.Вицепремиерът и военен министър Красимир Каракачанов е доволен, че се увеличават средствата за полицаите. По думите му държавата в последният четвъртък век е длъжник, има дълг към човека с униформа.Министърът оцени като интересна идеята на главния прокурор за модулни жандармерийски участъци.Министърът на финансите Владислав Горанов пък е недоволен, че най-голямата критика е към икономическа полиция.Милиарди събираме повече и това не е самохвалство, изтъкна той. Той поиска оптимизация на МВР сред служителите без пагон.", "date": "2018.10.07", "title": "Цацаров предлага нов модел на полицейско присъствие по места"}
{"url": "https://news.bg/politics/borisov-otseche-kray-na-lipsata-na-politsai-v-selata.html", "text": "Не съм си позволил политически чистки. Това заяви премиерът Бойко Борисов, който взе думата в националното полицейско съвещание.Той не разбира защо все още се говори, че не е достатъчно полицейското присъствие по места. А властта инвестирала в техника.Не може да ме убедите, че в няколко населени места за няколко часа не може да организирате полицейско присъствие, обърна се той към шефовете на управления в страната.Трябва да сложим точка на това, категоричен е Борисов. Не може да умират хора по улиците, ядоса се той.За вас събота и неделя стават основно работни дни, каза премиерът на полицаите и им заръча битка с джигитите на пътя, за да опазят животите на пътуващите.Не може да не знаят в Икономическа полиция какво се продава в магазините, недоволен е премиерът. Той заръча на полицаите да си купуват алкохол и да го проверяват в коя пивоварна е произведен. Имало пари за контролирани покупки. Защо досега не е направено?, недоумява Борисов.Премиерът заплаши и с оставки. Още може да се събира, убеден е министър-председателят.Всички искат повече ред и спокойствие, заяви Борисов. Колкото полиция трябва, толкова ще се изкара, отсече той.Най-добрите криминалисти са изпратени на зверското  днес. Да не се пресират разследващите, настоя той.Премиерът е убеден, че това престъпление ще бъде разкрито.", "date": "2018.10.07", "title": "Борисов отсече - край на липсата на полицаи в селата"}
{"url": "https://news.bg/regions/parkirana-kola-potegli-i-rani-dve-detsa-v-petrich.html", "text": "Две момчета на около 15-годишна възраст са пострадали в Петрич, след като паркиран автомобил е потеглил на собствен ход, съобщи \"Фокус\".Инцидентът е станал вчера, 6 октомври. По данни на говорителя на Областната дирекция на МВР в Благоевград Йорданка Шаркова автомобилът е бил паркиран на улица с наклон, вероятно без дръпната ръчна спирачка.Момчетата са настанени в здравно заведение, без сериозни наранявания.Инцидентът се изяснява от служителите на полицията в Петрич.", "date": "2018.10.07", "title": "Паркирана кола потегли и рани две деца в Петрич"}
{"url": "https://news.bg/world/dvama-raneni-pri-strelba-v-parizh.html", "text": "Двама души са били ранени при стрелба тази сутрин във френската столица Париж, съобщиха световните информационни агенции. Нападението е било извършено в района на \"Шанз Елизе\".Ранените са били хоспитализирани и състоянието им е тежко. Според информацията, те са се намирали в колата си, когато други двама са се приближили до нея с мотопед и са стреляли. Нападателите са избягали и се издирват. За момента информацията по случая е оскъдна. ", "date": "2018.10.07", "title": "Двама ранени при стрелба в Париж "}
{"url": "https://news.bg/disasters/700-pozharnikari-gasyat-silen-gorski-pozhar-v-portugaliya.html", "text": "Над 700 пожарникари се борят с горски пожар в национален парк, намиращ се западно от столицата Лисабон, информира АП.Заради реална опасност около 300 души са били евакуирани от домовете си от службите в страната. Други около 50 души са евакуирани от близък къмпинг.По данни на службата гражданска защита в Португалия вследствие на огнената стихия в планинската верига Синтра са пострадали най-малко 17 души - както цивилни, така и огнеборци.По думите на говорителя на службата първите няколко часа са били изключително тежки за огнеборците и жандармерията, които са се включили в действията по гасене на огъня.Местни хора обясняват пред АП, че през нощта пожарникарите са били безсилни и са изчаквали идването на деня, за да се втурнат да гасят стихията. Било късмет, че до сутринта на са станали сериозни инциденти.Пожарът все още не е овладян, защото се разнася много бързо от силния вятър. Очаква се обаче вятърът да стихне.Пожарът е възникнал в известна туристическа местност, която е включена в списъка на световно културно наследство на ЮНЕСКО през 1995 година.", "date": "2018.10.07", "title": "700 пожарникари гасят силен горски пожар в Португалия"}
{"url": "https://news.bg/world/niska-aktivnost-na-referenduma-za-semeystvoto-v-rumaniya.html", "text": "Ниска активност бе регистрирана на референдума засемейството, който се проведе днес в Румъния, предадоха местни медии. До 16 часа едва 15% от гласоподавателите отидоха до урните. За да бъде признат за валиден, трябва да гласуват минимум 30% от имащите право на глас. Около 19 млн. души имат право на глас. Изборният ден започна в 7 часа и приключва в 21 часа. Допитването бе инициирано за конституционни промени, засягащи дефиницията за семейство. В момента в основния закон е записано, че бракът е съюз между съпрузи. Вносителите, \"Коалиция за семейството\", настояват, че това трябва да бъде променено и записано - \"между мъж и жена\".През 2016 година, организацията събра 3 млн. подписа за организиране на референдума. ", "date": "2018.10.07", "title": "Ниска активност на референдума за семейството в Румъния "}
{"url": "https://news.bg/crime/341-novi-dzhipa-v-strukturite-na-mvr.html", "text": "Министърът на вътрешните Младен Маринов работи връчи 341 нови служебни автомобила, предназначени за няколко областни дирекции на МВР.Автомобилите ще бъдат разпределени между 9 областни дирекции на МВР: Благоевград, Бургас, Видин, Монтана, Перник, София-област, Хасково, Ямбол, Кюстендил и Дирекция \"Жандармерия\".Те са оборудвани с комуникационен терминал ТЕТРА, система за автоматична идентификация на регистрационните номера на моторните превозни средства, таблетно устройство, светлинно-звукова система, конуси и разтегателни бариери, информират от пресслужбата на МВР.Министър Маринов пожела на полицаите да работят с тях в полза на хората.\"Новите коли са предназначени за опазване на обществения ред в граничните зони. Те са за областните дирекции на МВР, на чиято територия има външни граници за ЕС\", заяви Маринов.По думите му друга част от колите ще бъдат разпределени в жандармерийските подразделения в страната, тъй като те основно участват в обезпечаването на малките населени места и труднодостъпните зони, където полицейски екипи недостигат.Автомобилите, от които 51 VW Tiguan и 290 Great Wall Hover, са доставени в изпълнение на проект по Фонд \"Вътрешна сигурност\" на ЕС \"Подкрепа за справянето с миграционния натиск по българските външни граници\".", "date": "2018.10.07", "title": "341 нови джипа в структурите на МВР"}
{"url": "https://news.bg/world/pompeo-vizhda-progres-v-otnosheniyata-sas-severna-koreya.html", "text": "Оптимизъм изрази държавният секретар на САЩ Майк Помпео по отношение на напредъка в изпълняването на споразуменията със Северна Корея, предадоха световните информационни агенции. Това написа той в профила си в \"Туитър\", като изявлението му е придружено и от снимки. Това изявление направи той след срещата си с лидера Ким чен Ун, която се проведе днес в Пхенян. Двамата са провели 2-часова среща и 90-минутен служебен обяд след това. Те са се съгласили на втора среща между лидерите на двете държави. Това бе потвърдено и от властите в Сеул, където Помпео пристигна след срещата в Пхенян. По-рано беше съобщено, че Помпео готви нова среща между президента Доналд Тръмп и лидера на КНДР. Визитата има за цел да подготви втора среща между Доналд Тръмп и Ким. Първата им среща . Това бе изобщо първата среща на върха между двете държави.", "date": "2018.10.07", "title": "Помпео вижда прогрес в отношенията със Северна Корея "}
{"url": "https://news.bg/world/erdogan-izklyuchi-zaemi-ot-mvf.html", "text": " Това потвърди отново турският президент Реджеп Ердоган. По думите му, Анкара защитава икономическата си независимост от опити да бъде атакувана. Според него, икономическите показатели на страната в момента са добри. Припомняме, че преди месец финансовият министър на Турция Берат Албайрак изключи страната му да търси помощ от МВФ. Той заяви, че Анкара предимно ще се съсредоточи върху привличането на преки чуждестранни инвестиции и постигане на целите на правителството за фискална дисциплина чрез съкращаване на разходите.Основният приоритет на Анкара е да сведе инфлацията, която в момента е 15%, до \"една цифра\" възможно най-скоро, обяви той.", "date": "2018.10.07", "title": "Ердоган изключи заеми от МВФ"}
{"url": "https://news.bg/regions/gori-niva-kray-miziya.html", "text": "Пожар се разгоря край Мизия днес, предаде \"Нова\". Горят стърнища на царевична нива.Вече са били взети мерки за локализирането на огъня. С трактори вече са оформени големи бразди, за да се спре разпространението на пламъците.Опасност за хората в района обаче няма. Пламъците са далече от къщите. ", "date": "2018.10.07", "title": "Гори нива край Мизия "}
{"url": "https://news.bg/world/20-zaginali-pri-katastrofa-v-sasht.html", "text": "Най-малко 20 души са загинали при катастрофа в САЩ, съобщиха световните информационни агенции.Пътният инцидент е станал в град Скохери, намиращ се на 260 км северно от Ню Йорк.Лимузина е връхлетяла с висока скорост върху други коли. Има и загинали пешеходци. За момента повече информация по случая не е дадена. Предстои оповестяване и на имената на жертвите. Очевидци са описали пред медиите ужасяващата сцена на пътя.Това е една от най-тежките катастрофи в страната от 2009 година насам. ", "date": "2018.10.07", "title": "20 загинали при катастрофа в САЩ"}
{"url": "https://news.bg/world/kitay-shefat-na-interpol-e-zadarzhan-po-razsledvane-za-koruptsiya.html", "text": " Мън Хунвей е задържан по обвинение за извършени престъпления в Китай. Това са заявили властите в Пекин след запитване от полицейската организация.Той е бил обект на разследване от антикорупционната комисия на страната.Стана ясно, че той е подал оставка като шеф на Интерпол.За момента все още информацията по случая е оскъдна.Съпругата на ръководителя се е обърнала към полицията след получено заплашително съобщение.Припомня се, че за китайски политици не е необичайно да се водят изчезнали със седмици, докато Пекин обясни официално какво точно се случва с тях.По-рано медии в Хонконг съобщиха, позовавайки се на анонимен източник, че Хунвей е обект на разследване в Китай и той е разпитван в следствен арест. Мън Хунвей, който същевременно е заместник-министър на обществената сигурност на Китай, се предполага, че е отведен за разпит, веднага щом е кацнал в Китай преди седмица. Съпругата на шефа на Интерпол го обяви за изчезнал във Франция, където понастоящем живее семейството.Съпругата и децата на Хунвей са били поставени под специална защита от френската полиция, след като съпругата е получила заплахи по телефона и през социалните мрежи.От шефа на Интерпол няма следи от 25 септември, когато е летял от Франция за Китай.", "date": "2018.10.07", "title": "Китай: Шефът на Интерпол е задържан по разследване за корупция "}
{"url": "https://news.bg/crime/trima-raneni-pri-katastrofa-na-am-hemus.html", "text": "Трима души са били леко ранени при катастрофа по АМ \"Хемус\", съобщиха от МВР. Сигналът за инцидента е постъпил около 19:40 часа.Поради възникналото пътно-транспортно произшествие движението на автомобили е затруднено в посока София на моста при тунел \"Елешница\".Фиат \"Пунто\" и тежкотоварен автомобил са се ударили и завъртели на пътя. На място има патрули, които регулират движението, но се пропуска само през едното платно.", "date": "2018.10.07", "title": "Трима ранени при катастрофа на АМ \"Хемус\""}
{"url": "https://news.bg/crime/raboti-se-po-vsichki-vazmozhni-versii-za-ubiystvoto-na-biznesdamata-v-ruse.html", "text": "Властите в Русе работят по всички възможни версии за , административен директор и водеща на предаване на местната телевизия TVN Виктория Маринова. Това заяви на брифинг окръжният прокурор Георги Георгиев.По думите му към настоящия момент разследващите работят по версии, включително такива, свързани с професионалната реализация и личния живот на убитата.\"На мястото на престъплението е извършен първоначален, в последствие и допълнителен оглед. Извършили сме огледи и претърсвания в жилища, включително и в това на жертвата. Намерили сме автомобила, който тя ползва, и сме го иззели. Разпитваме активно свидетели\", обясни Георгиев.Той посочи и че по случая са назначени различни по вид експертизи, включително и технически - на мобилните устройства, които са ползвани.Прокурорът помоли на брифинга да не се навлиза в подробности в интимната сфера. По-рани днес имаше данни, че жената е била жестоко пребита и изнасилена.\"Установили сме маршрута на жертвата от сутринта на вчерашния ден до часа, в който сме получили сигнала и информацията за смъртта ѝ. Установили сме как се предвижда и с какво е облечена. Знаем със сигурност, че към момента, в който сме намерили трупа, от него липсват мобилния телефон, ключовете за автомобила, очилата и част от дрехите ѝ\", посочи Георгиев.Наблюдаващият прокурор заяви и че властите полагат всички възможни усилия, така че да установят местонахождението на тези вещи, което може да отправи разследващите към извършителя на убийството.На брифинга случая коментира и заместник-директорът на Областната дирекция на МВР в Русе комисар Илиян Енчев. Той заяви, че по случая е работи от момента на получаването на сигнала - 14.18 часа вчера, 6 октомври.Сигналът бил от гражданин, който заявил, че в град Русе, при крайбрежна алея до тенис кортовете в \"Парка на младежта\", е намерил труп на лице от женски пол.На мястото веднага пристигнали полицаи, които установили петна от червеникава течност по улицата. Течността реагирала на кръв. Полицаите открили и безжични слушалки за мобилно устройство, черен ластик за коса, както и розови спортни обувки.Трупът на жената бил на около 5-6 метра от пътя, захвърлен в обрасла със растителност зона.\"Веднага започнаха активни оперативно-издирвателни мероприятия, които текат и към момента под ръководството на Окръжната прокуратура в Русе\", посочи Енчев.Шефът на криминалистите в Русе комисар Кожухаров коментира, че на мястото все още се извършват действия, полицаите са на терен. Работи се по различни маршрути, по които жертвата може да се е озовала на мястото.Все още не е установен извършителя на убийството на 30-годишната жена от Русе. Това заяви пред \"Фокус\" говорителят на главния прокурор Румяна Арнаудова.\"Окръжните прокурори са работили през цялата вечер съвместно с МВР. Полагат се максимални усилия за установяване на извършителя. Знаем коя е жената и с какво се е занимавала. Но засега нищо не трябва да се съобщава, за да не попречим на разследването\", каза още тя.\"Последно се чух с колегите, които работят на терен, изпратил съм най-добрите специалисти, които работят по убийства. Става въпрос за изнасилване с последвало убийство.\" Това заяви вътрешният министър Младен Маринов пред журналисти след националното съвещание на силовото ведомство. Стана ясно, че са осигурени експерти от института по криминология, които да започнат работа по установяване на ДНК-профил и различни дактилоскопни следи, иззети от местопрестъплението.Работи се по отношение на лица от криминалния контингент по тази линия, каза още Маринов.По думите му в близост до местопрестъплението има психиатрично заведение, което също е обект на проверка от органите на реда. Ще се проверки дали някой от настанените там не е напускал заведението около периода на извършеното престъпление.Работи се и по установяване на видеокамери в района.", "date": "2018.10.07", "title": "Работи се по всички възможни версии за убийството на бизнесдамата в Русе"}
{"url": "https://news.bg/disasters/izcheznalite-sled-bedstvieto-v-indoneziya-dostignaha-5000-dushi.html", "text": "Около 5000 души се смятат за изчезнали след земетресението и цунамито, които удариха град Палу в Индонезия. Това обяви официален индонезийски представител, което показва, че загиналите от бедствието може да са далеч повече от сегашните сводки за броя им, съобщава \"Франс прес\".Агенцията за бедствията в Индонезия уточни, че досега са открити 1763 тела след труса с магнитуд 7,5 по Рихтер и последвалото цунами, което удари остров Сулавеси на 28 септември.Ала има опасения, че в два от най-тежко засегнатите квартали в Палу - Петобо и Балароа - може да има още хиляди жертви, погълнати от тинята, след като тя заля цели общности.\"Въз основа на информациите от ръководителите на Балароа и Петобо, има около 5000 души, които не са открити\", посочи говорителят на Агенцията за бедствията.\"Независимо от това, служителите там все още се опитват да потвърдят това и събират данни. Не е лесно да се получи точният брой на попадналите в свлачища, тиня и кал\", допълни говорителят.По думите му, издирването на изчезналите ще продължи до 11 октомври, когато ще бъдат обявени за мъртви.Новите данни драстично увеличават прогнозите за изчезналите хора след бедствието, ударило преди 10 дни. Властите първоначално прогнозираха, че около 1000 души са били погребани под руините на Палу.Но последните данни говорят за значителното разрушение в най-тежко засегнатите райони на Петобо и Балароа, след като картината на място стана по-ясна.Петобо, група от села в Палу, беше един от най-тежко засегнатите от мощното земетресение и последвалото мощно цунами, които опустошиха крайбрежния град.", "date": "2018.10.07", "title": "Изчезналите след бедствието в Индонезия достигнаха 5000 души"}
{"url": "https://news.bg/regions/premahvat-plochkite-ot-ploshtada-pred-sv-sedmochislenitsi.html", "text": "Неправителствената гражданска организация \"Спаси София\" сигнализира, че се премахват плочките на площада пред църквата \"Св. Седмочисленици\".Припомняме, плочките предизвикаха силно обществено недоволство и станаха обект на многобройни хумористични постове и коментари в интернет пространството.По-рано днес в социалните мрежи бяха публикувани клипове и снимки, според които плочките се премахват.\"\", написаха от \"Спаси София\" в свой пост във \"Фейсбук\".Вече положените плочки се премахват внимателно, показва проверка на място на bTV.От Столична община обаче не коментират какво се случва пред храма. Отговорът на местната управа - в градинката около църквата все още продължават дейностите по поставяне на настилката, изграждането на осветлението, поливната система, водопровода и канализацията. Изграждала се и детска площадка.Някои от участъците били върнати на възложителя, но от общината не посочват за кои точно участъци става въпрос. \"\", пишат още от \"Спаси София\".\"\"", "date": "2018.10.07", "title": "Премахват плочките от площада пред \"Св. Седмочисленици\"?"}
{"url": "https://news.bg/politics/natsionalniyat-koordinator-na-ataka-svetlozar-lazarov-e-podal-ostavka.html", "text": "Националният координатор на партия \"Атака\" Светлозар Лазаров е подал оставка, съобщи БНР.Лазаров е потвърдил информацията пред общественото радио с думите: \"Оставка в петък на обяд, да!\"Припомняме, Лазаров беше бивш главен секретар на МВР в правителството на Пламен Орешарски.Той зае партийната длъжност в средата на миналата година и отговаряше за партийните структури в \"Атака\", външнополитическата комуникация и връзката с граждански сдружения.", "date": "2018.10.07", "title": "Националният координатор на Атака Светлозар Лазаров е подал оставка"}
{"url": "https://news.bg/crime/piyani-mladezhi-spretnaha-gonka-s-politsaite-v-plovdiv.html", "text": "Полицаите в Пловдив арестуваха двама младежи след зрелищно преследване, информира bTV.Водачът - 25-годишен мъж, без книжка, и с 0.9 промила концентрация на алкохол в кръвта. Неговият спътник бил на 19 години.Около 12 часа на обяд полицаите опитали да спрат автомобила в района на централната гара в областния град. Когато колата приближила полицаите, водачът не се подчинил на подадения сигнал и продължил към квартал \"Тракия\".Полицаите веднага последвали колата със служебен микробус. По време на гонката младежите ударили служебен полицейски автомобил, но ударът бил слаб и материалните щети са малки.След това преследваната кола се ударила последователно в две дървета в близост до бензиностанция на бул. \"Найчо Цанов\". Двамата младежи не са пострадали сериозно.По-рано днес полицаите в София също се наложи да преследват автомобил, който не спрял на сигнал в квартал \"Левски\" В.Наложило се единият от полицаите да стреля два пъти по гумите на преследвания автомобил. ", "date": "2018.10.07", "title": "Пияни младежи спретнаха гонка с полицаите в Пловдив"}
{"url": "https://news.bg/regions/verizhna-katastrofa-s-4-koli-na-patya-sofiya-varna.html", "text": "Тежка верижна катастрофа между четири леки автомобила е възникнала на главния път София - Варна, в района на великотърновското Ново село, съобщи БНР.На мястото на инцидента вече са пристигнали няколко линейки и коли на пожарната. Пострадали са четири души - 2 жени и двама мъже. Те са транспортирани до болница. По първоначална информация няма опасност за живота на някой от пострадалите.Движението в района на катастрофата е затруднено. Образувала се е километрична опашка.Служители на \"Пътна полиция\" регулират преминаването, което се осъществява само в едната лента.Най-вероятно инцидентът е възникнал заради превишена скорост.По непотвърденни данни на Нова автомобил, движещ се в посока Велико Търново, предприел неправилно изпреварване и се ударил челно в пътуваща в насрещното кола. Третият участник в инцидента е шофьор на джип, който успял да избегне удар, но излязъл от пътя. Мъжът е невредим и е разказал за случилото се.", "date": "2018.10.07", "title": "Верижна катастрофа с 4 коли на пътя София - Варна"}
{"url": "https://news.bg/economics/zhivotat-na-rudnik-chelopech-e-9.html", "text": "Инвестираните средства в рудник \"Челопеч\" за последните две години са на стойност над 800 милиона лева. За последните две години средствата инвестирани в рудодобивната мина \"Ада тепе\" в Крумовград са на стойност 176 милиона долара.Данните представи шефът на \"Челопеч Майнинг\" инженер Илия Гърков в рамките на Деня на отворените врати в \"Дънди Прешъс Металс Челопеч\" ЕАД.През 2016 г. достигнатият годишен добив и преработка е до 2.2 милиона тона руда, като през 2017 г. от добитата руда са произведени 197 683 унции злато, 346 743 унции сребро, както и 16 226 тона мед.В един тон руда има около 3.28 грама злато. Като интересно сравнение Гърков даде, че в един кубик мобилни телефони се съдържат 10-12 кг. благородни метали.\"Средностатистически от 7 до 10 проучвателни площи дават до едно потенциално находище, а от три до седем потенциални находища дават едно, което е икономически изгодно да се обработва\", тълкува инженерът.\"Животът на рудник \"Челопеч\" е 9+\", похвали се инженерът и обясни, че знакът + при сертификациите в минната индустрия се поставя, когато все още се правят проучвателни дейности и/или че се добавят такива. Бъдещи инвестиции си заслужават при минимум 3+.Мина \"Челопеч\" се гордее и с т.нар. посещения - за изминалата 2017 г. 159, като 17 от тях са били български, а всички други от чуждестранни специалисти. Целта на тези посещения е обучение и обмяна на технологии.Мината в Челопеч произвежда и много цимент за България - за денонощие между 27 и 104 тона цимент.Инженер Гърков се похвали, че фирмата се придържа към високите етични стандарти в отношенията си със заинтересованите страни, следвайки най-добрите налични практики, за да се постигне ефективност на производството, устойчивост и развитие на района.\"Златните правила\" в рудника са въведени на 1 април 2007 г., като сред тях са спиране употребата на алкохол в работно време, работа с поверителни съоръжения, работа на височина, мобилно оборудване и други.Общо служители в мина \"Челопеч\" и мина \"Крумовград\" също стопанисвана от \"Дънди Прешъс Металс\" са 1 200, като 960 от тях са в Челопеч.Средната възраст на хората, работещи във фирмата е 34 г. \"Ние нямаме проблеми с кадрите. За едно място рекордът ни е 268 кандидати, всичките отговарящите на нашите изисквания\", похвали се шефът на мината.Политиката и действията на компанията са насочени към постигне и поддържане на най-високите стандарти на работа и безопасност, опазване на здравето и околната среда, както и подобряването на благосъстоянието на района, увери Гърков и посочи като пример гимназията по чуждоезиково обучение, финансирана от \"Дънди Прешъс Металс Челопеч\". До този момент над 300 деца, завършили гимназията се реализират успешно на пазара на труда у нас, и в чужбина.", "date": "2018.10.07", "title": "Животът на рудник \"Челопеч\" е 9+"}
{"url": "https://news.bg/int-politics/netanyahu-skoro-shte-se-sreshtne-s-putin-shte-se-koordinirat-za-siriya.html", "text": "Премиерът на Израел Бенямин Нетаняху обяви, че ще скоро ще се срещне с руския президент Владимир Путин, за да обсъдят координацията, свързана със сигурността в Сирия, което става в контекста на изострянето на отношенията с Москва заради въздушните операции на Израел в Арабската република, отбелязва \"Ройтерс\".Нетаняху обяви новината по време на заседание на правителството си, като не е посочил конкретна дата за срещата си с Путин.Русия обяви във вторник, че е подобрила противовъздушната отбрана на Сирия със зенитно-ракетния комплекс С-300, след като обвини Израел, че носи непряка отговорност за свалянето на руския шпионски самолет Ил-20, което беше извършено по погрешка от сирийската противовъздушна отбрана, докато беше взела на мушка щурмови израелски изтребители.Израелски официални представители заявиха, че новоразположената руска система в Сирия може да бъде победена от стелт изтребителите на Израел и евентуално унищожена, като обещаха да продължат усилията за предотвратяване на военно укрепване на Иран в Сирия.Ала след като руският самолет беше свален, не е имало съобщения за въздушни удари на Израел в Сирия.Очевидната пауза доведе до спекулации в израелските медии, че Израел или се е оттеглил по искане на Русия, или е спрял нападенията заради опасения, че ще предизвика напрежение с Москва, която е главният поддръжник на режима в Дамаск.Нетаняху заяви, че е разговарял по телефона с Путин \"и се разбрахме да се срещнем скоро, за да продължим важната координация в областта на сигурността между нашите въоръжени сили\".\"Израел ще действа постоянно, за да попречи на Иран да се укрепи военно в Сирия и да прехвърли смъртоносни оръжия на \"Хизбула\" в Ливан\", изтъкнал още израелският премиер.", "date": "2018.10.07", "title": "Нетаняху скоро ще се срещне с Путин, ще се координират за Сирия"}
{"url": "https://news.bg/world/konfiskuvat-imushtestvo-na-pol-manafort.html", "text": "Екипът на спецпрокурора Робърт Мълър се зае с конфискация на имуществото на ексшефа на изборния щаб на Доналд Тръмп - Пол Манафорт, предаде Fox News.Процедурата е започнала с отнемането на апартамента на Манафорт в небостъргача Trump Tower.Списъкът с обектите за конфискация е изготвен от съда. Посочва се, че в него фигурират три банкови сметки и полица за застраховка живот.Припомняме, Манафорт се съгласи да се признае за виновен по обвинения в заговор срещу САЩ и възпрепятстване на правосъдието, както и да сътрудничи на екипа на Мълър, разследващ руската намеса в американските избори.Това доведе до отлагане на второто дело срещу него, което трябваше да започне през септември.По първото дело той беше признат за виновен по обвинения в банкови и данъчни измами.", "date": "2018.10.07", "title": "Конфискуват имущество на Пол Манафорт"}
{"url": "https://news.bg/world/otrichat-versiyata-za-ubiystvo-na-pilota-s-kogoto-zagina-prokuror-po-kazusa-skripal.html", "text": "Комисията, разследваща катастрофата с хеликоптер, при която загина наблюдаващият прокурор по случая Скрипал - Саак Карапетян, отхвърли версията, че пилотът на летателния апарат е бил убит, съобщи радио \"Свободна Европа\".На 4 октомври руската агенция ТАСС съобщи, че хеликоптер AS-350 се е разбил в Костромска област на 3 октомври вечерта. Заедно с прокурора и пилота на борда е имало още двама пътници. Всички са загинали.Водещата версия е претоварване на машината, но се появиха коментари, че катастрофата е била предизвикана умишлено.Според една от версиите, пилотът е бил прострелян в гърба с два куршума.От разследващата комисия съобщават, че по никое от телата на загиналите не са открити огнестрелни рани.Според друга версия, на борда е имало взрив.По данни на канала Mash в руската мрежа Телеграм, пътниците са били екипирани за лов и е възможно боеприпасите да са избухнали поради пожар.Саак Карапетян е заместник на главния прокурор на Русия и наблюдаващ по случая с отравянето на двойния агент Сергей Скрипал в паралелното разследване, предприето от руската страна.", "date": "2018.10.07", "title": "Отричат версията за убийство на пилота, с когото загина прокурор по казуса Скрипал"}
{"url": "https://news.bg/int-economics/v-yaponiya-zatvoriha-nay-golemiya-riben-pazar-v-sveta.html", "text": "В Токио беше затворен прочутият пазар \"Цукиджи\" - най-голямото в света тържище за риба и морски продукти, съобщи АВС.Заради олимпийските игри през 2020 г., чийто домакин е Япония, се налага пазарът да бъде преместен на друго място. Градските власти планират на неговото място да бъде построен паркинг.В края на септември \"Цукиджи\" беше затворен за туристи, а на 6 октомври там бяга сключени последните сделки на едро. Освен място за търговия, той беше сред най-популярните туристически атракции в японската столица.Легендарният пазар, на който работят няколко хиляди търговци, просъществува в оригиналния си вид 83 години.Много от търговците са недоволни от преместването, макар че новото място е недалеч от сегашната локация. Там преди се е намирала газова компания и те се опасяват, че почвата е замърсена с токсични химикали, което може да попречи на работата им.", "date": "2018.10.07", "title": "В Япония затвориха най-големия рибен пазар в света "}
{"url": "https://news.bg/health/da-se-iztragnat-karlezhite-ot-zdraveopazvaneto-nastoyava-miroslav-nenkov.html", "text": "Нямаме нищо по-ценно от здравето. Това заяви пред БиТиВи д-р Мирослав Ненков в коментар за планираната здравна реформа и допълни, че най-безотговорни сме към здравето.Смел ход от страна на Министерството на здравеопазването би било да се изтръгнат \"кърлежите\", отсече Ненков. Според него обаче скоро няма да се изтръгнат \"кърлежите\" от здравеопазването.По думите му, 12 лева за доплащане не са много. 12 лева са две кутии и половина цигари, коментира той.\"Пациентите мрънкат, че чакат. Записваме си час при фризьор и чакаме\", отбеляза Ненков.По времето на соца ни е вменено, по думите му, че лекарят ни е длъжен и здравеопазването е безплатно. За комунистите само сексът им беше безплатен, изтъкна Мирослав Ненков.Той подчерта, че всички трябва да се профилактираме. Всяка болест, хваната рано и навреме, се лекува по-лесно и изцяло.Здравеопазването ни не е никак лошо, категоричен е Ненков.", "date": "2018.10.07", "title": "Да се изтръгнат кърлежите от здравеопазването, настоява Мирослав Ненков"}
{"url": "https://news.bg/disasters/nay-malko-11-zaginali-pri-silno-zemetresenie-v-haiti.html", "text": "Най-малко 11 души са загинали при силно земетресение край северното крайбрежие на Хаити. Повече от 100 души са ранени, след като няколко сгради са рухнали в бедната карибска страна, съобщиха местните власти, цитирани от \"Ройтерс\".Земетресението е било с магнитуд 5,9 по скалата на Рихтер на около 20 км западно-северозападно от крайбрежния град Порт-де-Пайкс, на дълбочина 11,7 км, уточниха от Геофизичния институт на САЩ.Началникът на полицията за северозападния регион заяви, че най-малко седем души са загинали и повече от 100 са били ранени в Порт-де-Пайкс.Още четирима души са загинали в и около град Грос-Морн на юг, включително момче, ударено от срутваща се сграда, уточни кметът на града.Земетресението е било едно от най-силните в Хаити от труса с магнитуд 7 по Рихтер през 2010 г., което удари близо до столицата Порт-о-Пренс и при което загинаха десетки хиляди хора.В публикация в \"Туитър\" президентът Джовенел Моис призова хората да останат спокойни, след като службата за гражданска защита съобщи, че земетресението е предизвикало паника в северните градове.", "date": "2018.10.07", "title": "Най-малко 11 загинали при силно земетресение в Хаити"}
{"url": "https://news.bg/int-politics/turtsiya-zapodozrya-sauditska-arabiya-v-ubiystvoto-na-sauditski-zhurnalist-v-istanbul.html", "text": "Полицията в Турция смята, че известният саудитски журналист Джамал Кашоги, който изчезна преди четири дни, след като влезе в консулството на Саудитска Арабия в Истанбул, е бил убит в консулството, съобщава Ройтерс, позовавайки се на два турски източника. \"Първоначалната оценка на турската полиция е, че Кашоги е бил убит в консулството на Саудитска Арабия в Истанбул. Смятаме, че убийството е било планирано предварително и тялото впоследствие е било изнесено от консулството\", отбелязаха две турски официални лица, без да уточняват по какъв начин е било извършено убийството.Генералният консул на Саудитска Арабия заяви вчера, че страната му помага в издирването на Кашоги и отхвърли твърденията за отвличане. Източник от саудитското консулство в Истанбул отрече информацията, че журналистът е убит. Според него обвиненията били неоснователни.Кашоги живее в изгнание във Вашингтон през последната година, страхувайки се от отмъщение заради критичните си възгледи към политиката на Саудитска Арабия.По думите на годеницата му, която чакала отвън, той е влязъл в консулството във вторник, за да поиска документи, свързани с предстоящия им брак. От този момент турските и саудитските власти дават противоречащи си сведения за изчезването му. Според Анкара няма доказателства той да е напускал дипломатическото представителство, а според Рияд е излязъл още същия ден.Изчезването на Кашоги вероятно ще обтегне още повече отношенията между Турция и Саудитска Арабия. Те се влошиха, след като Турция изпрати войски в Катар миналата година, с което показа подкрепа за Доха във връзка с ембаргото, наложено от Саудитска Арабия и нейни съюзники срещу Катар. ", "date": "2018.10.07", "title": "Турция заподозря Саудитска Арабия в убийството на саудитски журналист в Истанбул "}
{"url": "https://news.bg/world/palestinets-prostrelya-trima-izraeltsi-na-zapadniya-bryag-dvama-pochinaha.html", "text": "Трима израелци са били простреляни от палестинец тази сутрин, като двама от тях се намираха в критично състояние и впоследствие починаха, при терористична атака в промишления район Баркан, който се намира в непосредствена близост до едноименното еврейско селище в северната част на Западния бряг, съобщават израелските медии.Уточнява се, че двамата починали са мъж и жена в 30-те си години.Третата жертва, жена в 50-те си години, не е тежко ранена, като е отведена за лечение в болница.Стрелецът палестинец е жител на град Калкиля на Западния бряг и работи в завода, където е прострелял израелците.В промишлената зона Баркан работят хиляди палестинци в предприятия, собственост на израелци, уточнява \"Ройтерс\".Израелски полицаи и войници издирват палестинеца.Еврейското селище Баркан е създадено в началото на 1980-те години.Повечето страни по света разглеждат селищата, които Израел изгради на територии, които окупира във войната през 1967 г., като незаконни. Израел оспорва това.", "date": "2018.10.07", "title": "Палестинец простреля трима израелци на Западния бряг, двама починаха"}
{"url": "https://news.bg/crime/biznesdama-iznasilena-i-ubita-v-ruse.html", "text": "30-годишна бизнесдама е била брутално убита в Русе, съобщава БиТиВи.Жертвата се казва Виктория Маринова и е административен директор и водеща на предаване на местната телевизия TVN.По първоначална информация, престъплението е извършено вчера през деня на кея в Русе. Тялото е открито в труднодостъпен район, в храсти, близо до река Дунав. Сигналът е подаден около 14:20 часа вчера.Преди да бъде убита след тежък побой и задушаване, жената е била изнасилена.", "date": "2018.10.07", "title": "Бизнесдама изнасилена и убита в Русе"}
{"url": "https://news.bg/int-politics/talibanite-razrushavat-mostove-otryazaha-tri-provintsii-v-afganistan.html", "text": "Талибаните са разрушили магистрални мостове югозападно от афганистанската столица Кабул по време на широкомащабно нападение срещу силите за сигурност, отрязвайки пътния трафик между столицата и три провинции, съобщиха властите, цитирани от \"Асошиейтед прес\".Говорителят на вътрешното министерство Наджиб Даниш уточни, че афганистанските сили за сигурност са отблъснали атаката, но престрелките все още продължават.Той обяви, че най-малко шестима афганистански полицаи, включително началник на областна полиция, са били убити при сражението. Според длъжностно лице от една от провинциите обаче най-малко десетима полицаи са били убити.Талибаните са атакували редица отдалечени контролно-пропускателни пунктове, като броят на жертвите може да е много по-голям.Абдул Рахман Мангел, говорител на губернатора на провинцията, заяви, че нападението е започнало късно вчера тамошно време, като целта му е била завладяването на сградата на областта Сайед Абад в провинция Майдан Уардак.Талибаните заявиха, че са завзели областната централа, но местните власти отхвърлиха твърдението им.В района са били изпратени подкрепления и \"повечето райони в областта\" са под контрол.Разрушаването на мостовете е отразяло главната магистрала от Кабул до провинциите Газни, Забул и Кандахар. Сражението също така е прекъснало електричеството на четири провинции: Майдан Уардак, Логар, Газни и Пактия.През последните години талибаните завладяха редица райони в страната и редовно нападат силите за сигурност. Последното нападение идва само две седмици преди парламентарните избори в Афганистан.", "date": "2018.10.07", "title": "Талибаните разрушават мостове, отрязаха три провинции в Афганистан "}
{"url": "https://news.bg/crime/masovo-otnemat-knizhkite-na-balgarski-shofyori-v-rumaniya.html", "text": "Масово отнемат шофьорските книжки на българи в Румъния, дори заради дребни нарушения на пътя, предупреждават от българското външно министерство, цитирани от tvn.bg.Заради направени дори по-дребни нарушения на Закона за движение в северната ни съседка, през последната година и половина 344 българи са останали без книжки, като на някои от тях връщането на документите им отнема над година.В Румъния за всяко закононарушение на пътя може да бъде взето свидетелството за правоуправление на шофьора.Преминаване на червен сигнал на светофара, непозволено изпреварване, отнемане на предимство, както и пресичане на непрекъсната осева линия или превишена скорост, са достатъчно основание на румънските пътни полицаи да отнемат книжка.Нови глоби за шофьорите предвиждат и властите в Гърция. Забраната е да се шофира с джапанки. Промяната предвижда 50 евро глоба и отнемане на книжа за един месец. Причината за изискването да не се кара с чехли и всякакъв вид отворени обувки е рискът шофьорът да не може да реагира при нужда от бърза маневра.", "date": "2018.10.07", "title": "Масово отнемат книжките на български шофьори в Румъния"}
{"url": "https://news.bg/bulgaria/atraktsionen-vlak-tragna-ot-tsentralna-gara-za-130-godini-bdzh.html", "text": "Aтракционен влак тръгна от Централна гара по повод 130 години от създаването на БДЖ, съобщава БГНЕС.Този уикенд БДЖ организира атракционни пътувания по различни маршрути в страната за любителите на железопътния транспорт и ретро подвижния състав.Пътуванията са част от инициативите на националния железопътен превозвач по повод отбелязването на годишнината.Атракционните влакове са теглени от парни локомотиви и представят част от историческото наследство на БДЖ. В съставите им са и вагони от царската композиция \"Корона експрес\", включително вагонът на царица Йоана, както и правителственият влак от 1980-те години \"Витоша експрес\".Вагонът на царица Йоана е произведен през 1938 г. в Германия, част от композицията, закупена за семейството на цар Борис III. В този влак има един вагон-ресторант от по-новата им правителствена композиция. Там е пътувало комунистическото правителство до 1989 година.Има и три пътнически вагона за гостите на влака. Влакът вчера по маршрута София-Мездра-Плевен-Мездра-София, както и този днес по маршрут София-Септември-Пловдив-Карлово-София са теглени от парен локомотив № 05.01.Атракционните композиции по маршрут Горна Оряховица-Шумен-Варна в съботния ден и Варна-Карнобат-Стара Загора-Горна Оряховица в неделния са теглени от парен локомотив № 16.27, а в съставите им пътуват личният вагон-салон на цар Борис III от \"Корона експрес\" и най-големият салонен вагон от царския влак. Всеки от тези влакове е съставен и от вагона за настаняване на пътниците. Всички имат възможност да разгледат специално прикачените вагони.", "date": "2018.10.07", "title": "Aтракционен влак тръгна от Централна гара за 130 години БДЖ"}
{"url": "https://news.bg/politics/bsp-kritikuva-gerb-barkat-v-dzhoba-ni-no-ne-davat-kachestveno-zdraveopazvane.html", "text": "Управляващите нямат идея за реформа в здравеопазването. Вече 9 години чакаме да се случи нещо. Това коментира депутатът от БСП д-р Георги Йорданов пред БНР.\"Ние имаме друга визия и я представяме в страната пред хората. Тя постоянно се допълва и развива\", увери той.Като пример посочи предложение на БСП да не се увеличава здравноосигурителната вноска от 8%. \"Парите са достатъчни, просто трябва да се използват по-ефективно и да бъдат по-добре контролирани\", допълни депутатът от левицата.Йорданов подчерта, че от здравеопазването не са доволни не само пациентите, а и самите медици.\"Трябва да говорим какво реално може да се направи, защото сме свидетели на реалното открадване от резерва на НЗОК на 1.5 млрд. лв от правителството \"Борисов-1\". Свидетели сме на пръстови отпечатъци на министър Москов в правителството \"Борисов-2\". Свидетели сме на нищоправенето на няколко здравни министри в кабинетите на Борисов, за да стигнем до кабинета \"Борисов-3\", където първият здравен министър проф. Петров декларира публично, че системата на обществено здравеопазване в България е изчерпана и тя трябва радикално да се реформира. По неясни причини, той беше отстранен\", припомни червеният депутат.\"Очаквахме да видим предложения за здравна реформа - важен е моделът на структуриране на медицинска помощ, на достъпност, качеството. Станахме свидетели на представяне на два модела, като вторият води до вкарване на частен застраховател. Вероятно трябва да се покрие една дупка в бюджета на НЗОК от около 1 млрд. лв.\", коментира депутатът.Той уточни, че тези пари щели да дойдат от джоба на българския гражданин и попита каква част от хората, особено пенсионерите, могат да си позволят да доплащат 100 лв. за здраве месечно. Според него предложенията за промени на министър Ананиев ще доведат и до затваряне на болници.Според Йорданов клиничните пътеки не би трябвало да касаят финансирането, защото то се определя от реалната цена на медицинските дейности.\"В модела на Ананиев това не се споменава - нещо, без което не може да има истинска реформа. От години Българският лекарски съюз и Българският стоматологичен съюз настояват, че трябва да имаме реално остойностяване в сектора, за да се види кое колко струва, кой източва системата и защо става това\", отбеляза червеният депутат.", "date": "2018.10.07", "title": "БСП критикува: ГЕРБ бъркат в джоба ни, но не дават качествено здравеопазване"}
{"url": "https://news.bg/economics/shest-pati-na-den-minyorite-v-chelopech-minavat-proverka-s-dreger.html", "text": "Рудодобивнтаа компания \"Челопеч Майнинг\", дъщерна фирма на канадската \"Дънди Прешъс Металс\" дава препитание на населените места Челопеч, Златица, Пирдоп и Чавдар.В мината в Челопеч ни разходи инж. Цветомир Велков.От оперативния център в комплекса на \"Челопеч Майнинг\" се поставят всички отговорности и задачи, които трябва да се изпълнят за деня. Планираната работа до ниво задача стига до операторите на таблет. Прогресът на работата се мониторира чрез таблетите и чрез сензорите и датчиците в оборудването.Всички технологии дават възможността за наблюдение на работния процес във фабриката.Най-новата структура във фирмата е Пилотният смарт център, който има за цел да открива грешките по време на работния процес на машините, които не са забелязани от служители на фирмата.Рудникът в Челопеч има централен и западен участък. В първият участък работата е около 70% от цялата локализирана руда, а във втория около 30%.В мината има две наклонени галерии, които свързват повърхността с подземната инфраструктура и четири вертикални шахти. Първата наклонена галерия се казва \"Надежда\", прокарана през 2005-2007 г. От тази точка рудникът се разделя на централен и западен участък, след което като по спирала се слиза надолу. Различните рудни тела (етажите) са разделени през 30-метра.В компанията работят приблизително 960 служители, а най-високото трудово възнаграждение в мината е 2 270 лева, плюс допълнителни бонуси.Работният ден на миньорските служителите със състои от три смени - първата смяна започва от 07.00 и продължава до 14 ч., втората започва от 17 ч. и продължава до 00.00 ч., а третата започва от 00.00 ч. и продължава до 7 ч. сутринта.Проверките преди започване на работния ден са много стриктни и сериозни, като служителите се проверяват с дрегер по шест пъти на ден за употреба на алкохол или наркотични вещества.Ако някой от е употребил алкохол до 0.2 промила, то той се отстранява за деня, но ако дрегерът покаже, че ги е надвишил, то служителят се отстранява дисциплинарно за шест месеца. От мината признават, че е имало случаи за месец да се отстраняват по 2-3 служители. Тютюнопушенето е изцяло забранено по време на работния процес.Преди миньорите да влязат в мината, те задължително трябва да са екипирани със специални работни облекла, каска и очила, ботуши с бомбета, самоспасител и минна лампа.Влизането в мината става не чрез асансьор тип \"клетка\" както е в повечето рудници, а чрез минен бус или джипове, които извозват работниците.Най-високото равнище е до 900 метра надморска височина, а по-ниското стига до 400 метра. Движението на моторните превозни средства не трябва да надхвърля 30 км/ч и коланите са абсолютно задължителни.В абсолютно цялата мина има камери за видеонаблюдение, както и wifi мрежа.С вода миньорите се снабдяват отвън с минерална, тъй като в мината водата е със съдържание на сярна киселина.Начинът за комуникация между миньорите е затруднен, заради силния шум, затова и се използват три основни сигнала - хоризонтално движение на главата, което означава \"внимавай\", \"огледай се\"; вертикално движение, което сигнализира, че трябва да отдръпнеш или махнеш от съответното място; и кръгово движение на главата - \"всичко е наред\".Рудникът е с над 120-километрови участъци. Тунелите в мината не се проправят с обрушване, а чрез така наречените пробивни карети. Другите основните принципи на работата в мината са чрез ръчен труд, ръчни инструменти, машина с дистанционен режим - автономно управление и автоматизирано автономно управление. Освен това подземието на мината има минно депо и клетки, в които се обслужват машините.Крайният продукт на мината съдържа два вида концентрат - медният концентрат и пиритен. Първият съдържа около 16.5% мед и 25-30 грама злато. В пиритния концентрат има 6.5 грама злато. За да се получи обаче крайният продукт, рудата преминава през така наречената обогатителна фабрика, полуавтогенната мелница и така наречената \"пералня\". С нея материалът се обработва, сгъстява и филтрова , за да може да бъде извлечен медно-златно-пиритният концентрат, а ненужните вещества се отделят.Полезният компонент, който произвежда мината не се трансферира на българския пазар, а предимно в Китай и Намибия.", "date": "2018.10.07", "title": "Шест пъти на ден миньорите в Челопеч минават проверка с дрегер"}
{"url": "https://news.bg/int-politics/8-raneni-politsai-na-kontsert-rok-sreshtu-tvarde-mnogoto-chuzhdentsi-v-germaniya.html", "text": "Осем полицаи са били ранени при сблъсъци, станали по време на рок концерт в германския град Апорда, провинция Тюрингия, съобщиха от местната полиция, цитирани от световните осведомителни агенции.Концертът е бил организиран от крайната десница в Източна Германия.\"Според най-новата информация, осем полицейски служители са претърпели леки наранявания... Всички колеги продължават да работят\", написаха от местния полицейски пресцентър в профила си в \"Туитър\".Според правоохранителните органи няколко души са хвърляли камъни и бутилки по полицаите. Концертът е бил организиран под мотото \"Рок срещу твърде многото чужденци\".Концертът е бил разрешен от местните власти и е бил проведен под контрола на служителите на реда. На концерта са присъствали около 800 души според полицията.", "date": "2018.10.07", "title": "8 ранени полицаи на концерт \"Рок срещу твърде многото чужденци\" в Германия"}
{"url": "https://news.bg/crime/prokuraturata-razsledva-i-drugi-bolnitsi-za-iztochvane-s-onkolekarstva.html", "text": "\"Разследването продължава ви уверявам, че ще се достигне и до други лица, които са злоупотребявали с лекарства.\" Това заяви прокурорът Лидия Манолова, която е наблюдаващ прокурор по случая за източването на Здравната каса чрез .Пред bTV прокурорът заяви, че на този етап държавното обвинение все още не разполага с информация за това в какви размери престъпната група е присвоявала и злоупотребявала с лекарства. От фактурите обаче, които са иззети от търговеца на онколекарства, може да се направи извода, че става въпрос за източване в големи размери.По думите на Манолова разследването ще продължи и в други болници на територията на страната.Припомняме, вчера, 6 октомври, Специализираният наказателен съд постанови . Прокуратурата поиска мярка \"задържане под стража\" .Соченият за ръководител на групата Милослав Пейков, както и Борислав Сотиров, Калоян Молалийски и Делян Гонсузов остават под стража, тъй като има опасност за извършат ново престъпление, решиха магистратите.Съдът наложи по-леката мярка - домашен арест, на лекарките Зора и Небесна Балджийски от столичната болница \"Йоан Павел\" и на фармацевтката Светлана Тюлекова от болницата \"Свети Мина\" в Благоевград. Решението беше мотивирано със здравословни причини.Адвокатите на задържаните бяха категорични, че към момента няма ясно обвинение, нито достатъчно доказателства, на база на които съдът да мотивира решението си лицата да останат постоянно в ареста.Решението на спецсъда подлежи на обжалване.", "date": "2018.10.07", "title": "Прокуратурата разследва и други болници за източване с онколекарства"}
{"url": "https://news.bg/int-politics/hamas-i-islyamski-dzhihad-privetstvat-geroichnoto-napadenie-sreshtu-izraeltsite.html", "text": "Палестинската ислямистка радикална групировка \"Хамас\" приветства нападението, извършено от палестинец срещу трима израелци по-рано днес на Западния бряг, определяйки го като \"героично\" и \"естествен отговор на престъпленията на израелската окупация\".Двама израелци - мъж и жена, бяха убити, а трети - не много тежко ранен, при нападението в промишлената зона Баркан в северната част на Западния бряг, което израелските въоръжени сили определиха като терористичен акт.\"Движението \"Хамас\" и палестинският народ приветстват героичната операция близо до селището Ариел\", подчертават от радикалната палестинска групировка, допълвайки: \"Аплодираме тази героична операция и потвърждаваме, че тя идва като естествен отговор на престъпленията на израелската окупация за сметка на палестинския народ.\"Друга радикална палестинска групировка - \"Ислямски джихад\", също приветства нападението.\"Приветстваме тази мъченическа операция и потвърждаваме, че израелските селища (на Западния бряг) са легитимна цел за бойците и революционерите на съпротивата\", се посочва в изявление на \"Ислямски джихад\" и се добавя: \"Призоваваме нашият горд народ в Йерусалим, Западният бряг и другаде да се изправи срещу тероризма, докато Западният бряг не бъде освободен от (израелски) селища и заселници.\"Предполагаемият нападател е палестинец в началото на 20-те си години от село Шуейха, близо до Тулкарем, според източници от израелските служби.Силите за сигурност предприеха издирване на стрелеца, който избяга от мястото на нападението.Израелските военни уточниха, че нападателят не е известно да членува в терористични групировки. Стрелецът, чиято самоличност не се разкрива, е публикувал в профила си във \"Фейсбук\" по-рано през деня, че \"чака Аллах\".", "date": "2018.10.07", "title": "\"Хамас\" и \"Ислямски джихад\" приветстват \"героичното\" нападение срещу израелците"}
{"url": "https://news.bg/weather/slanchevo-toplo-bez-valezhi.html", "text": "Предстои още един слънчев ден с температури над 20 градуса.Почти безоблачно ще бъде времето в западните и централните райони. По-значителна облачност се очаква в източната част от страната през първата половина от деня.Вятърът ще бъде слаб, ориентиран от изток.Максималните температури са в интервала 20-25 градуса, малко по-високи в крайните югозападни райони. Минималните са предимно между 5 и 10 градуса, по-ниски в крайния северозапад, а по Черноморието по-високи - около 12-13 градуса.", "date": "2018.10.07", "title": "Слънчево, топло, без валежи"}
{"url": "https://news.bg/int-politics/partiyata-na-babish-e-s-malka-prednina-na-vota-v-chehiya.html", "text": "В Чехия популистката партия на премиера Андрей Бабиш печели лека преднина пред опозицията в изборите за Сенат и местни органи на властта, които се проведоха в съботния ден, предаде БНТ. Данните са от предварителни резултати, получени от една трета от избирателните райони.Общо ще бъде подновен съставът на една трета от горната камара на чешкия парламент - 27 от 81 места, като е възможен балотаж през идната седмица.Политическото движение Действие на недоволните граждани (АНО) на Бабиш може да изпрати в Сената 12 свои представители, а опозиционната - 10.Чешката социалдемократическа партия, която е партньор в коалиционното правителство, търпи тежки загуби. Партията се бори да запази 13-те си места в Сената, но според частичните резултати има реален шанс да задържи 5 от тях.Изборите се оценяват като важен тест за АНО, която през юли сключи споразумение за подялба на властта, за да сформира коалиционно споразумение.Изборите ще определят и състава на над 6000 градски и общински съвета.Право на глас имат около 8.4 милиона души. По предварителни оценки избирателната активност е била около 45%.Заради сложната изборна система на страната цялостни резултати се очакват не по-рано от 7 октомври.", "date": "2018.10.07", "title": "Партията на Бабиш е с малка преднина на вота в Чехия"}
{"url": "https://news.bg/press/chistach-organiziral-tocheneto-na-lekarstva-dps-s-meratsi-za-vlastta-ekolozite-kato-prirodno-bedstvie.html", "text": "Делото срещу извършителите на злоупотреби с лекарства за онкологични заболявания е сред водещите теми на неделните вестници.\"Специализираният наказателен съд се произнесе по искането на прокуратурата да остави в ареста задържаните преди дни седем души за нерегламентирана търговия с лекарства за онкоболни, съобщи БНР. Соченият за ръководител на групата Милослав Пейков, а също така Борислав Сотиров, Калоян Молалийски и Делян Гонсузов остават под стража, тъй като има опасност за извършат ново престъпление. Лекарките Зора и Небесна Балджийски и фармацевтката Светлана Тюлекова ще са под домашен арест заради здравословни причини. Мярката подлежи на обжалване в тридневен срок. Наблюдаващият прокурор Лидия Манолова допусна да има още обвиняеми по делото.\" - в. \"Труд\".\"Прокуратурата внесе искане за постоянен арест на шестима от седемте задържани за участие в престъпна група за злоупотреба с лекарства за онкоболни. За седмия от обвинените искането е за домашен арест по здравословни причини, съобщиха от Специализираната прокуратура, цитирани от БНР. Специализираният наказателен съд заседава по искането на прокуратурата. Сред задържаните са двама лекари от столичната болница \"Йоан Павел\", фармацевт от болницата \"Свети Мина\" в Благоевград, посредник на фирма за износ на медикаменти и още трима души.Според описаната от прокуратурата схема, лекарства за онкоболни, закупени от Здравната каса, са излизали от двете болници и чрез износител са стигали най-вероятно до страни от Европейския съюз и там са били продавани законно на много по-високи цени...\" - в. \"Стандарт\".\"След четиричасово заседание специализираният наказателен съд се произнесе по искането на прокуратурата да остави в ареста задържаните преди ден седем души за нерегламентирана търговия с лекарства за онкоболни. В ареста остават четирима, а трима се прибират под домашен арест по здравословни причини, съобщи БНР... Заседанието започна с два часа закъснение, информира радиото. Всички задържани присъстваха в съдебната зала. За ръководител на престъпната група прокуратурата посочи Милослав Пейков. Според обвинението, той се е срещал с лекари и медицински работници, от които е получавал лекарствата и е осигурявал търговията с тях. Задържаните двама лекари всъщност са майка и дъщеря - Небесна и Зора Балджийски. Дъщерята изписвала и изнасяла лекарствата, предоставяла ги е на съпруга си Борислав Сотиров, а той ги е предоставял на Милослав Пейков. Пейков се срещал и с фармацевтката на благоевградската болнична аптека Светлана Тюликова, а тя е изписвала и заменяла лекарствата, отпускани с протоколи от лекарски комисии. Милослав Пейков е задържан при приемане на белязаните лекарствени пет опаковки на Калоян Молалийски. За такова престъпление законът предвижда от три до пет години лишаване от свобода, а за ръководителя на групата от пет до 15 години. Срещу Милослав Пейков са повдигнати и обвинения за притежание на марихуана и оръжие без разрешително. По информация на БНТ обвинението разполага с доказателства, събрани чрез специални разузнавателни средства, както и показания на свидетели. Онкоболна жена разказала, че не е била на лечение в деня, за който се твърди, че са й направени вливания. Според защитата на задържаните няма ясно формулирано обвинение и нито доказателства, които да го подкрепят. Адвокат Емануил Йорданов, защитник на трима от обвинените, коментира пред БНР: \"Това е поредният пример, в който се вижда как прокуратурата решава, че първо трябва да задържи обвиняемите и след това да събира доказателства. За съжаление има съдии, които толерират тази практика и ако продължаваме така, ще се доближим изцяло към румънския модел, където няма нужда от доказателства, просто днес трябва да се осъди министър, осъжда се министър. Утре трябва да се осъди кмет, осъжда се кмет\"...\" - в. \"Дневник\".\"Чистач организирал точенето на лекарства, дал 20 хил. лв. за смяната им със стари Безработният Мирослав Пейков, който дълги години се е занимавал със сметопочистване, е организирал бандата, източвала лекарства за онкоболни в болници и заменяли с такива с изтекъл срок. Другата им врътка била да се правят фиктивни вливания на пациенти, случили се само на документи. Това се разбра в спецсъда, където прокуратурата поиска седемте души от бандата да останат за постоянно в ареста. Пейков дал 20 хиляди лева на доктор Димитров за няколко трансфера на лекарства, стана ясно в Зала 5 на институацията на ул. \"Черковна\" 90. Прокурор Лидия Климентова обаче не спомена другото име на лекаря, нито къде работи. Бандата използвала връзките на Борислав Сотиров със съпругата му Зора Сотирова, която работи в онкоболницата \"Св. Мина\" в Благоевград. Нейната майка е фармацевт в същото медицинско заведение. Борислав предавал лекарствата или на Мирослав Пейков, или на другаря му Калоян Молалийски. Двамата били хванати на 4 октомври при предаването на белязани лекарства. Според документите, са били взети същия ден на свиделетката Бояна Илиева. Но тя категорично отрича да е имало такава процедура. Това е другата схема, освен замяната на лекарства с такива с изтекъл срок, по която е действала седемчленната банда. Лекарствата били продавани в чужбина, тъй като групата имало контакт с човек, който ги пласирал там.\" - в. \"24 часа\".Вестниците цитират екоминистъра Нено Димов по темата за замърсяването на въздуха и други актуални теми.\"Мерките за подобряване на качеството на въздуха са насочени основно към битовото отопление, което замърсява въздуха 9 пъти повече от автомобилния транспорт. Това каза министърът на околната среда и водите Нено Димов, като цитира доклада на Световната банка. Пред БНТ той добави и че ще се забрани продажбата на некачествени въглища от догодина. Подмяна на уредите за отопление с алтернативен начин на отопление е един от начините в програмата за качеството на въздуха, каза Димов. Изследването е насочено към местната власт, т.е. как ограниченият ресурс да се инвестира с максимален ефект. Той открои, че идеята е да не бъдат допускани определени въглища и брикети, които замърсяват силно въздуха. Нискокачествените въглища и брикети трябва да не може да бъдат купувани, цената на тон ще се увеличи, но не и на килокалории, те са по-ефективни при отоплението висококачествените въглища, обясни Нено Димов. Държавата смята да затегне и допускането до пазара на по-неефктивни уреди за отопление на ток.\" - в. \"Сега\".\"Нено Димов: Въглища и брикети с ниско качество не трябва да може да се купуват Мерките за подобряване на качеството на въздуха са насочени основно към битовото отопление, което замърсява въздуха 9 пъти повече от автомобилния транспорт. Това каза в студиото на \"Денят започва с Георги Любенов\" министърът на околната среда и водите Нено Димов. Подмяна на уредите за отопление с алтернативен начин на отопление е един от начините в програмата за качеството на въздуха, добави той. Изследването е насочено към местната власт, т.е. как ограниченият ресурс да се инвестира с максимален ефект. Той открои, че идеята е да не бъдат допускани определени въглища и брикети, които замърсяват силно въздуха. Нискокачествените въглища и брикети трябва да не може да бъдат купувани, цената на тон ще се увеличи, но не и на килокалории, те са по-ефективни при отоплението висококачествените въглища, обясни Нено Димов. Той открои, че неотговарящи на екостандарти печки ще бъдат подменени с други алтернативни източници, като това ще става с определени стимули и с извеждане от пазара. Това няма задължителен характер, идеята е с течение на времето това да се случи, добави Димов. \"Два пъти повече са закупените електромобили у нас, но отново остават много малко. Има нулева такса за тях, има проект за изграждане на инфраструктура за зареждане на електромобили, тя постепенно ще се изгради. Трябва да има ток, а за да има, трябва да развиваме енергетиката, не може да разчитаме само на възобновяеми електронни източници\", коментира и автопарка у нас министърът. \"Невъзможно е застрояването или подмяната на съоръженията на парк \"Витоша\", понеже планът не позволява на този етап, но трябва да се подменят старите съоръжение. Лифтът е много стар, 56-а година е той и трябва да може да бъде разрешено и ако бъде - хем да запазим природата, хем софиянци да могат да карат ски със модерни съоръжения\", каза Димов. България е много добре на европейската екокарта, отбеляза Нено Димов. В сферата на биоразнообразието сме в топ 20 в света, по-назад сме по БВП, отколкото по екосреда, добави той.\" - в. \"24 часа\".\"Природните бедствия са нанесли по-малко щети от екоактивистите\". Министърът на околната среда Нено Димов пред БНТ. Помолен да коментира противопоставянето между природозащитници и инвеститори, Димов цитира данни от представен по-рано тази седмица доклад по поръчка на министерството, според който за 11 г. пропуснатите ползи от забавени или неосъществени проекти са за 2.7 млрд. лв. \"За сравнение за същия период от природни бедствия са нанесли щети за около 1.8 млрд. лв. - тоест природните бедствия са нанесли с 1 млрд. лв. по-малко щети\", каза той с уговорката, че в законова държава, каквато е България не можем да се откажем от правото на природозащитниците да обжалват в съда проекти. Той отбеляза, че трябвало да има и морал, защото заради протестите срещу строителството на автомагистрала през Кресненското дефиле строителството й се забавило, а там ставали много катастрофи с човешки жертви.\" - в. \"Дневник\".Всекидневниците отбелязват и аспирациите на ДПС към властта.\"ДПС поиска властта Страната ни се нуждае от незабавна промяна в управлението, а единствената алтернатива на порочния модел е Движението за права и свободи. Това заяви във Велинград председателят на партията Мустафа Карадайъ. ДПС събра в курортния град цялото си ръководство, депутати и евродепутати, областни председатели и кметове за обсъждане на програма за ускорено развитие. \"Няма как да не направим оценка на управляващите. Според нас управляващите концентрират и пропиляват енергията си в различни конфликти и опити за прикриване на важните проблеми в обществото. Алтернативата на това хаотично управление без цели и приоритети е управление с ясна програма за развитието на страната. ДПС имаме самочувствието да правим такава програма - каза лидерът на ДПС. - Ние сме в ситуация, в която скандал след скандал и на метода проби и грешки, без ясна визия, имаме управление в страната. 10 години са в управлението, но включително и сега сме свидетели - някой друг им е виновен и най вече тези, които са управлявали преди 10 години.\" - в. \"Сега\".\"Алтернативата на това хаотично управление е програма за ускорено развитие на база ценности и ДПС има самочувствието да предложи такава, каза председателят па движението Мустафа Карадайъ на брифинг пред репортери по време на семинар на ДПС. Ръководството на ДПС, депутати и евродепутати, областни председатели и кметове на движението се събраха за да актуализират програмата на партията с оглед новите реалности. Карадайъ направи оценка за сегашната ситуация в страната и на управляващите като заяви: \"Според нас управляващите концентрират и пропиляват енергията си в потушането на различни конфликти и опити за прикриване на важните проблеми в обществото. Ситуацията е \"скандал след скандал\", а управлението действа на принципа проба и грешка без ясна визия. Българските граждани не живеят добре, ситуацията в страната не е добра.\" \"Според нас алтернатива на този модел има и тя е програма за ускорено развитие на база ценности\", заключи Карадайъ.\" - в. \"Стандарт\".", "date": "2018.10.07", "title": "Чистач организирал „точенето“ на лекарства, ДПС с мераци за властта, еколозите като природно бедствие…"}
{"url": "https://news.bg/world/fermer-podpiral-vratata-si-s-kamak-koyto-se-okaza-meteorit-za-100-000-dolara.html", "text": "Жител на щата Мичиган години наред подпирал вратата си с камък, който се оказа метеорит на стойност 100 хиляди долара, предаде Би Би Си.Професорът по геология от Централния мичигански университет Мона Сибеску, която първа е разпознала ценната находка, разказва, че хората постоянно носят при нея различни камъни, които смятат за изключителни.\"За 18 години нито веднъж не дадох положителен отговор. Всеки път казвах категорично не.\" - пише тя на сайта на университета.Но всичко се променя, когато й показват 10-килограмов черен камък със странна форма, с който мъж от Мичиган в продължение на 30 години е подпирал входната си врата.\"Веднага разбрах, че този камък е особен.\" - признава Сибеску.Анализът показва, че в действителност това е метеорит, който е съставен от 88.5% желязо и 11.5% никел. И не е просто метеорит, а шестият по големина сред всички, които са откривани в Мичиган.\"Това е най-ценният образец, който някога съм държала в ръцете си, както по цената си, така и по научната си стойност\", отбелязва изследователката.Камъкът е оценен на 100 000 долара.Той е изследван и в института \"Смитсониън\" във Вашингтон, където потвърждават изводите на проф. Сибеску.Притежателят на метеорита, който е пожелал името му да не се разкрива, разказва, че камъкът се е \"приземил\" през 30-те години на миналия век. Самият той е станал негов собственик през 1988 г., когато е купил ферма в Едмор.Още когато е оглеждал имота, той е забелязал необикновения черен камък пред вратата. В отговор на любопитството му предишният собственик го уверил, че това е метеорит, който е част от имуществото, обявено за продажба. По думите му, камъкът е предизвикал невъобразим шум при падането си. Още на следващата сутрин фермерът - тогава още дете, и неговият баща намерили мястото, където се е врязал в земята, и изкопали метеорита.Новият собственик в продължение на три десетилетия гледал на него като на обикновено парче скала. Но през тази година прочел няколко истории за жители на Мичиган, които издирват метеорити, а след това ги продават изгодно. Тогава се запитал колко ли струва неговият камък.Обикновено подобни находки се купуват от музеи, частни колекционери или дилъри, които ги препродават.Сега 10-килограмовият метеорит се намира в Централния мичигански университет и чака да му намерят подходящ дом. Учените са го нарекли Метеорита Едмор.Вероятно той ще стане собственост на \"Смитсониън\" или на Музея по минералогия в Мейн. Ако сделката се състои, собственикът е обещал да дари 10% от сумата на университета в Мичиган.", "date": "2018.10.07", "title": "Фермер подпирал вратата си с камък, който се оказа метеорит за 100 000 долара"}
{"url": "https://news.bg/int-politics/20-000-v-edinburg-poiskaha-nezavisimost-za-shotlandiya.html", "text": "Около 20 хиляди души се събраха на масова акция в Единбург с искане за независимост на Шотландия, предаде Дойче веле. Събитието беше организирано от Шотландската национална партия (SNP).Премиерът на Шотландия Никола Стърджън, която е и лидер на партията, обяви, че планира  за статута на Шотландия след като Припомняме, , 55 на сто от избирателите гласуваха против отделянето на Шотландия от Великобритания, макар че преди допитването привържениците на независимостта имаха превес.  от огласената преди вота , че ако Шотландия напусне Обединеното кралство, ще трябва да излезе и от ЕС и да преговаря за членство.На референдума за членството на Великобритания в ЕС, който се проведе на 23 юни 2016 г., 62% от шотландците гласуваха за оставане в общността.През март 2017 г. шотландският парламент гласува за провеждането на втори референдум за независимост.", "date": "2018.10.07", "title": "20 000 в Единбург поискаха независимост за Шотландия"}
{"url": "https://news.bg/comments/tramp-za-s-400-v-indiya-da-poskartsash-sas-zabi-pak-da-mahnesh-s-raka.html", "text": "Закупуването на руския зенитно-ракетен комплекс С-400 от Индия със сигурност е било повод за известно неудовлетворение в САЩ. Пред света изглежда така, че Делхи не се е съобразил със заплахата за налагане на санкции от страна на Вашингтон.Но ако погледнем геополитическата ситуация в този регион на Азия, ще видим, че всъщност Вашингтон е с ограничени опции пред себе си. Не че САЩ не могат да предприемат действия срещу Индия. Напротив, те могат да санкционират Делхи поне по два начина.Първият е \"турският\" вариант: да забавят и евентуално да откажат да доставят свое оръжие и военно оборудване на Делхи (така както САЩ отказват да предоставят поръчаните от Турция изтребители Ф-35). Въпреки че Русия е вносител номер едно на оръжия за Индия, импортът на оръжия на Делхи от САЩ за последните пет години (до 2017-та включително) се увеличил с над 550%.Вторият е САЩ да откажат \"имунитет\" на Индия за закупуването на ирански петрол, което Делхи желае. Въпреки че Индия вече намалява вноса си на петрол от Иран, с оглед на очакването санкциониране на този ресурс от американската администрация в началото на следващия месец, страната все още доставя такъв. През последните две години Техеран е третият най-голям доставчик на петрол за Индия като дори в периода април - юни тази година измести Саудитска Арабия от второто място.Но САЩ чудесно разбират, че да санкционират Индия би означавало да накажат себе си и собствените им интереси в тази част на Азия. Индия остава стратегически съюзник на САЩ и е една от немного ключови държави в региона, които все още не са се сблъсквали с гнева на американския президент Доналд Тръмп.Именно деликатните отношения на САЩ с Китай и Пакистан са нещо, за което министър-председателят на Индия, Нарендра Моди, си дава ясно сметка и експлоатира добре.Американско-китайските отношения, например, са повече от сложни.Един път, заради вече наложените и евентуално нови търговски мита, с които Вашингтон и Пекин взаимно се санкционират (САЩ на Китай - на стойност над 250 млрд. долара, Китай на САЩ - над 110 млрд. долара).Втори път, покрай нарасналото тези дни военно напрежение между двете страни в Южно-китайското море (покрай островите Спратли, където китайският разрушител Luoyang е направил опасна маневра срещу американския разрушител \"Декатур\", принуждавайки последния да промени посоката си).Трети път, САЩ обвиняват Китай за това, че вече не изпълнява режима на санкции, наложени на режима на Северна Корея.Американско-пакистанските отношения също не са цветущи.Първият туит за 2018-та година на Доналд Тръмп бе посветен именно на Пакистан, който бе обвинен от американския президент в \"лъжи и измами\". Преди месец покрай нежеланието на Исламабад да преустанови подкрепата си за афганистанските талибани Тръмп прекрати 300 млн. долара военна помощ за страната.Междувременно Пакистан иска да си осигури нов заем от Международния валутен фонд (на стойност около 12 млрд. долара), но САЩ са против, тъй като тази сума, според американците, ще отиде за финансирането на Китайско-пакистанския икономически коридор (флагман на инициативата на Пекин \"Един пояс, един път\").Да не говорим, че Вашингтон все още гледа с подозрение на новия министър-председател на Пакистан Имран Хан, поради добрите отношения на последния с някои радикални групировки в страната, които Исламабад активира срещу Афганистан и Индия.Именно сложните двустранни отношения на САЩ с Китай и Пакистан, така както и все по-голямото сглобяване на последните две държави в една антииндийска коалиция, която може да прерасне в антиамериканска, правят така, че САЩ не могат с лека ръка да санкционират Индия. На последната Вашингтон гледа като на \"естествения балансьор\" на Китай. Да се санкционира Индия в случая би означавало да се осигури предимство на Китай и Пакистан. А да възникне напрежение между САЩ и Индия покрай С-400 би било един неочакван подарък от Москва за Пекин.Дори нещо повече. В името на балансирането на Пекин от Делхи, Вашингтон е принуден да си затваря очите за инвестициите, които Индия прави на иранското пристанище в Хабахар (идеята на този порт е да се заобиколи Пакистан и да бъде конкурентен търговски маршрут на развиваното от Китай пристанище в Пакистан Гуадар).А с оглед на това, че Китай вече е в процес на получаването на своя зенитно-ракетен комплекс С-400 от Русия (заради което САЩ наложи санкции на Пекин), то придобиването на Индия на същата ПРО би изравнило стратегическия баланс между двете страни. Неслучайно в Пекин не са никак доволни от сделката между Моди и Путин.Китайското неудовлетворение може да е малка награда за американците, но е по-добре от нищо за тях.Междувременно разликата с американската критика срещу Турция, която също е подписала сделка за получаването на руската ПРО, спрямо ситуацията с Индия, е в две неща.Едното е, че Турция все пак е член на НАТО и е добре въоръжението на страните членки на Алианса да е съвместимо.Второто е, че в Близкия Изток САЩ винаги могат да разчитат на Израел и мрежата си от приятелски арабски държави, които да се противопоставят на експанзията на Иран, за сметка на все по-отдалечаващата се от Запада Турция. Но в Южна Азия, ако я няма Индия, няма да има и кой да противостои на Китай.САЩ разбират това добре. Индия също. Затова от взаимен интерес на двете страни е като че ли Вашингтон да поскърца със зъби, пък да махне с ръка.", "date": "2018.10.07", "title": "Тръмп за С-400 в Индия - да поскърцаш със зъби, пък да махнеш с ръка"}
{"url": "https://news.bg/society/nad-1000-detsa-se-pokrastvat-dnes-po-kampaniyata-napravi-go-za-balgariya.html", "text": "Днес в страната се провежда второто издание на кампанията \"Направи го за България\", която има за цел да насърчава раждаемостта като помага на родителите да покръстят децата си, информира БГНЕС.Кампанията се провежда в 11 града в страната.Очаква се да бъдат покръстени между 1 200 и 1 300 българчета.През миналата година се състоя първото издание на кампанията. Тази година българският патриарх Неофит благослови инициативата. Организатор е неправителствената организация \"Движение национална кауза\" (ДНК).Според организаторите успехът на \"Направи го за България\" се дължи на обединяването и съвместната работа на неправителствения сектор, бизнеса, църквата, местната власт, популярни личности и обществото.Събитието в столицата протече в храма \"Света София\". Гости на събитието бяха волейболистът Владимир Николов, певицата Мария Илиева, готвачът Ути Бъчваров, продуцентът Андрей Арнаудов, народният представител от ГЕРБ Десислава Атанасова и други.\"Днес е второто издание на националното кръщене - финалът на кампанията \"Направи го за България\" на ДНК. За разлика от миналата година, когато кръщавахме деца в 9 града, тази година градовете са 11. Иначе децата, които са записани в кампанията отново са между 1 200 и 1 300. Не знаем точно колко ще бъдат кръстени днес, миналата година кръстихме около 1 000\", каза Арнаудов.\"Не се притеснявайте да имате деца. Деца се гледат с любов, не с пари\", каза от своя страна Владимир Николов.В Благоевград днес ще бъдат покръстени около 12 деца в храма \"Въведение Богородично\" от Неврокопския митрополит Серафим, пише БТА. Градът е домакин на инициативата за първи път.Около 30 деца от областите Велико Търново, Габрово, Ловеч и Плевен приеха християнството в катедралния храм в Търново. Новопокръстените деца във Враца ще получат подаръци от врачанския митрополит Григорий, пише БНР.В храм \"Свети Свети Константин и Елена\" във Враца 12 деца приемат свето кръщение.В катедралния храм \"Св. Николай Мирликийски\" в Стара Загора старозагорският митрополит Киприан покръсти около 30 деца.", "date": "2018.10.07", "title": "Над 1000 деца се покръстват днес по кампанията \"Направи го за България\""}
{"url": "https://news.bg/int-politics/nezavisimostta-na-shotlandiya-e-neizbezhno-da-se-sluchi-obyavi-nikola-stardzhan.html", "text": "Първият министър на Шотландия Никола Стърджън обяви, че е чудесно да се види, че социологическите проучвания показват подкрепа за увеличилите се настроения за независимост в Шотландия, но заяви, че времето за реализирането на независимостта е от съществено значение.Вчера десетки хиляди поддръжници на шотландската независимост шестваха по улиците на Единбург в контекста на засилващия се натиск върху Шотландската национална партия, тъй като тя се готви да определи дата за втори референдум за независимост.Стърджън също така отбелязала, че следващите стъпки за разрешаване на въпроса за независимостта на Шотландия ще бъдат изяснени, когато процесът по Брекзит стане по-изчерпателен.Първият министър на Шотландия подчертала още, че не би могла да очаква депутатите от Шотландската национална партия в британския парламент да подкрепят съществуващия формат на споразумението за Брекзит.През март 2017 г. шотландският парламент подкрепи предложението на Стърджън да поиска втори референдум за независимост. Британският премиер Тереза Мей, която е и лидер на Консервативната партия, заяви, че времето за провеждане на референдума не било правилно и Обединеното кралство трябва да се съсредоточи върху преговорите за Брекзит с Европейския съюз, които трябва да приключат до пролетта на 2019 г.Предишният референдум за независимост на Шотландия се проведе през 2014 г., като 55 на сто от гласувалите шотландци избраха да останат част от Обединеното кралство. На референдума за Брекзит през 2016 г. шотландците масово подкрепиха оставането в Европейския съюз и сега масовите настроения са, че са принуждавани насила да напуснат Общността. ", "date": "2018.10.07", "title": "Независимостта на Шотландия е неизбежно да се случи, обяви Никола Стърджън"}
{"url": "https://news.bg/crime/presledvane-s-politsiyata-i-strelba-v-stolichen-kvartal.html", "text": "Трима души са арестувани в столицата след преследване с органите на реда и стрелба, информира БНР.Полицаи в столичния квартал \"Левски\" В опитали да спрат за проверка лек автомобил. Водачът обаче не спрял на подадения сигнал.В опита си да избягат същите блъснали леко служител на МВР.Започнала гонка по софийските улици. Единият от униформените стрелял два пъти в гумите на колата на бегълците. Това прекратило преследването.В хода на проверката става ясно, че едно от лицата в колата няма документи за самоличност. ", "date": "2018.10.07", "title": "Преследване с полицията и стрелба в столичен квартал"}
