{"url": "https://news.bg/world/950-ataki-sreshtu-myusyulmani-v-germaniya-prez-2017-godina.html", "text": "Германските власти са регистрирали най-малко 950 атаки срещу мюсюлмани и мюсюлмански институции като джамии през 2017 година. При нападенията са били ранени 33-ма души. Почти всички са дело на десни екстремисти.Това съобщава съботното издание на Neue Osnabrueckner Zeitung, цитирайки данните, предоставени на депутатите от Министерството на вътрешните работи, предаде \"Ройтерс\".Няма данни за сравнения от предходни години, тъй като Берлин започна да ги събира именно миналата годинаСпоред представители на ислямската общност, действителният брой вероятно е по-голям. ", "date": "2018.03.02", "title": "950 атаки срещу мюсюлмани в Германия през 2017 година "}
{"url": "https://news.bg/bulgaria/patriarh-kiril-chrez-balgarskoto-pravoslavie-ruskiyat-narod-poluchi-pravoslavieto.html", "text": "Руският патриарх Кирил и Българският патриарх Неофит пристигнаха в Стара Загора, където бяха посрещнати от Негово Високопреосвещенство Старозагорският митрополит Киприан, съобщиха от Светия Синод.В придружаващата им делегация са Волокаламски митрополит Иларион, Солнечногорски архиепископ Сергий, Техни Високопреосвещенства Западно- и Средноевропейски митрополит Антоний, Великотърновски митрополит Григорий, Врачански митрополит Григорий, Видински митрополит Даниил, Неврокопски митрополит Серафим, Ловчански митрополит Гавриил, както и главния секретар на Св. Синод Негово Преосвещенство Мелнишки епископ Герасим.Припомняме, че днес руският патриарх пристигна на посещение у нас по повод 140 години от Освобождението на България. В Синодалната палата бе отслужен кратък молебен от двамата патриарси. \", заяви Кирил.На 3 март двамата патриарси и предвожданите от тях делегации ще бъдат посрещнати на входа на храм-паметник \"Рождество Христово\", Шипка, от Старозагорския митрополит Киприан, президента Румен Радев и Председателя на Парламента Цвета Караянчева. Двамата патриарси ще отслужат Благодарствен молебен в Храм-паметника. Слово ще произнесе патриарх Неофит.Церемонията според изискванията на държавния протокол ще бъде последвана от Заупокойна молитва в памет на загиналите воини от всички националности за Освобождението на България. Ще пее хорът на Московската патриаршия.Предвидени са слова на Руския патриарх Кирил, на кмета на общината-домакин Казанлък Галина Стоянова и на президента Румен Радев.След честването на Шипка към края на съботния ден премиерът Бойко Борисов и посланикът на Русия Анатолий Макаров ще се срещнат с двамата патриарси.Всички те ще присъстват на тържествената заря-проверка на площад \"Народно събрание\" пред паметника \"Цар Освободител\", а в неделя, патриарх Неофит и патриарх Кирил ще участват в Съборна Света литургия от 9.30 ч. в Патриаршеската катедрала \"Св. Александър Невски\". В края на посещението си делегацията ще бъде посрещната в Руския храм \"Св. Николай\" в София.  ", "date": "2018.03.02", "title": "Патриарх Кирил: Чрез българското православие руският народ получи православието"}
{"url": "https://news.bg/bulgaria/chehiya-sdelkata-za-prodazhbata-na-chez-e-priklyuchila.html", "text": "Сделката за продажбата на ЧЕЗ вече е приключила. Това се казва в изявление на чешкия премиер Андрей Бабиш, публикувано в официалния сайт на правителството, предаде БНТ.По-рано стана ясно, че той е разговарял с премиера Бойко Борисов.  По думите на Бабиш, българският премиер се е интересувал какви са възможностите България да купи ЧЕЗ. Самият Бабиш е получил от уверение от съвета на директорите на компанията, че законът е спазен, както по отношение на избрания купувач \"Инерком\", така и по начина на финансиране на сделката.От чешкото дружество обявиха, че очакват предложението нс българската компания купувач. От ЧЕЗ изтъкват, че договор има, но зависи как ще постъпи \"Инерком\".В момента няма законово основание сделката с ЧЕЗ да бъде спряна. Законът за енергетиката трябва да се промени, за да има държавата повече контрол в такива случаи. ЧЕЗ контролира мрежата на 40% от територията на България. Това заяви вицепремиерът и министър на отбраната Красимир Каракачанов в предаването \"Панорама\" по БНТ. Припомняме, че в четвъртък премиерът Бойко Борисов и купувачът на ЧЕЗ Гинка Върбакова се срещнаха в сградата на Министерския съвет. На срещата Борисов заявил желанието да има пълен контрол над сделката. На брифинг след срещата Върбакова, обясни, че е склонна да допусне държавата в сделката за ЧЕЗ. Тя отказа да даде информация за банките, които финансират сделката, позовавайки се на конфиденциална информация.", "date": "2018.03.02", "title": "Чехия: Сделката за продажбата на  ЧЕЗ е приключила"}
{"url": "https://news.bg/bulgaria/ogranicheniya-zatrudnyavat-dvizhenieto-v-stranata.html", "text": "Дъждът и поледиците налагат серия ограничения по пътищата в страната. Това съобщи АПИ. Всички изходи на Русе са затворени. Ограничава се движението за МПС над 12 т в област Враца.В област Велико Търново се ограничава движението за МПС над 12 т по път I-5 Велико Търново - Русе, път I-3 Плевен - Бяла, път I-4 Ловеч - В. Търново и през Прохода на Република.В област Ловеч се ограничава движението за МПС над 12 т по път I-3 Ябланица - Плевен - Бяла и път I-4 п.в. Коритна - В. ТърновоВ област Плевен се ограничава движението за МПС над 12 т по път I-3 Ябланица - Плевен - БялаВ област Търговище се ограничава движението за МПС над 12 т по по път I-4 Търговище - В. Търново в направление В. Търново.В област Сливен се ограничава движението за МПС над 12 т по през \"Котленски\" проход.В област Разград се ограничава движението за МПС над 12 т по път II-49 Разград - Търговищеи по път III -204 Разград - Попово.Агенцията призова шофьорите към повишено внимание. Това направи и МВР. За днес и утре е обявен жълт код в редица области заради условия за образуване на поледици. ", "date": "2018.03.02", "title": "Ограничения затрудняват движението в страната "}
{"url": "https://news.bg/world/tramp-udalzhi-sanktsiite-sreshtu-rusiya.html", "text": "САЩ удължават санкциите срещу Русия с още 1 година. Това става ясно от писмо, с което президентът Доналд Тръмп уведомява Конгреса за решението си да удължи мерките, предаде РТ.В мотивите пише, че причините, поради които мерките са били въведени, продължават да са актуални и представляват заплаха и за националната сигурност на страната. Санкциите срещу Русия бяха въведени през 2014 година от предшественика на Тръмп в Белия дом Барак Обама заради намесата в Източна Украйна и анексирането на Крим.По-късно бяха разширявани, като в \"черния списък\" са включени компании и граждани. В отговор Москва въведе свои ограничителни мерки и предприе курс към заместване на вноса. Руските власти неведнъж са изтъквали, че всяко засилване на санкциите ще бъде последвано от адекватен отговор.", "date": "2018.03.02", "title": "Тръмп удължи санкциите срещу Русия "}
{"url": "https://news.bg/world/gartsiya-izgubila-eur200-mlrd-pri-varufakis.html", "text": "Шестте месеца управление на гръцкото финансово министерство от страна на Янис Варуфакис през първата половина на 2015 г. са стрували на страната около 200 милиарда евро.Това разкри бившият ръководител на Работната група за Еврогрупата Томас Визер, цитиран от Greek Reporter.На икономическия форум Delphi в Гърция той описа оценката като \"предпазлива\" и \"консервативна\".Австрийският икономист подчерта, че страната е била близо до Грекзит при два случая - през 2012 и 2015 г.Наскоро в интервю Визер обвини Варуфакис, че се е интересувал от \"монолозите си, а не от диалог\".На форума експертът също разкри, че бившият президент на САЩ Барак Обама е имал активна роля по време на кризата. Тогавашният финансов министър на САЩ Джак Лю се обаждал на председателя на Еврогрупата Йерун Дейселблум по пет пъти на седмица.", "date": "2018.03.02", "title": "Гърция изгубила €200 млрд. при Варуфакис"}
{"url": "https://news.bg/crime/zadarzhaha-trima-za-poboy-nad-inspektor-na-iara-v-burgas.html", "text": "Служители на Четвърто РУ-Бургас задържаха трима за побой над инспектор на ИАРА.Към 20 часа снощи е получен сигнал за инцидент в района на езерото Мандра, близо до цех за преработка на риба, в края на к-с \"Меден Рудник\". Служителят на ИАРА - Бургас е нападнат и бит, докато проверявал сигнал за бракониерски улов в езеротоВеднага са пристигнали полицейски екипи, които изяснили, че докато двамата му колеги от проверяващия екип били в езерото със служебна лодка, 56-годишният служител на агенцията е нападнат, бит и ритан в тялото от няколко мъже, които бързо избягали.Докато разговарят с пострадалия, полицаите виждат да преминава \"Лада Нива\", с бургаска регистрация, а шофьорът не спрял при подаден сигнал, увеличил скоростта си в опит да се укрие. След кратко преследване ладата е спряна.Водачът е криминално проявеният 32-годишен М.П. от Бургас, тестван е за алкохол, като дрегерът отчел 1,01 промила. Тестван е и за употреба на наркотични вещества, като апаратът отчел данни за наличие на кокаин, амфетамин и метамфетамин. М.П. е отказал да даде кръв за проба. По случая е образувано бързо полицейско производство. Пътниците в колата са криминално проявеният 39-годишен Ж.Р. от с. Твърдица и 17-годишният му син .Тримата мъже са разпознати от пострадалия държавен служител като извършители на побоя. Задържани са за срок до 24 часа. Работата по случая продължава под наблюдението на прокуратурата.", "date": "2018.03.02", "title": "Задържаха трима за побой над инспектор на ИАРА в Бургас"}
{"url": "https://news.bg/world/sto-predupredi-sasht-da-ne-zapochvat-targovska-voyna.html", "text": "Директорът на Световната търговска организация (СТО) Роберто Азеведо изрази безпокойството си във връзка с плана на президента на САЩ Доналд Тръмп да увеличи митата върху вноса на стомана и алуминий, съобщава \"Ройтерс\".Агенцията отбелязва, че изключително рядко шефът на организацията се намесва в търговската политика на страна членка.Организацията е обезпокоена от съобщените от САЩ планове за налагане на мита върху вноса на стомана и алуминий. Потенциалът за ескалация е реален, тъй като ние виждаме това от първите отговори на други, се казва в кратко съобщение на Азеведо.\"Търговска война не е в ничий интерес. СТО ще следи ситуацията от много близо\", добави той.По-рано днес Доналд Тръмп написа в \"Туитър\", че САЩ \"нямат избор\" освен да наложат \"реципрочни такси\", за да се постигнат \"честни\" търговски отношения с някои страни.Междувременно търговският министър на САЩ Уилбър Рос заяви пред CNBC, че тарифите \"не са голяма работа\". Според него мерките вероятно ще имат \"широк\", но \"незначителен\" ефект върху цените.Той поясни, че не за първи път налагат мита върху вноса на стомана, подчертавайки, че внасяното количество \"отслабва\" американската икономика и армия.", "date": "2018.03.02", "title": "СТО предупреди САЩ да не започват търговска война"}
{"url": "https://news.bg/weather/polovinata-strana-v-zhalto-zaradi-poleditsi-v-sabota.html", "text": "Жълт код е обявен в половината области на страната за събота заради очаквани поледици. Това съобщават от НИМХ на БАН. Кодът е в сила за областите Варна, Велико Търново, Видин, Враца, Габрово, Добрич, Монтана, Разград, Русе, Пазарджик, Пловдив, Силистра, София и София Област. В сутрешните часове на много места се очакват облачно време и валежи от дъжд. В Северна България се очаква и сняг. Максималните температури ще са между 3 и 13 градуса. Атмосферното налягане ще се понижи и ще е по-ниско от средното за месеца.Припомняме, че жълт код за поледици бе обявен за цялата страна без крайните южни райони и за днес.  ", "date": "2018.03.02", "title": "Половината страна в жълто заради поледици в събота"}
{"url": "https://news.bg/regions/katadzhii-na-izhodite-na-vsichki-golemi-gradove-zaradi-poleditsite.html", "text": "Има реална опасност от сериозни заледявания и образуване на поледици по пътищата на страната. Това стана ясно от брифинг на министрите Валентин Радев, Николай Нанков и зам.-министър Ангел Попов.На брифинга министрите апелираха при възможност да се избягват пътувания, а ако това се наложи, водачите да тръгват с подготвени за атмосферните условия автомобили и да шофират изключително внимателно.Във връзка с безопасността на движението по пътищата е създадена предварителна организация. На всички проблемни участъци, входно-изходни артерии на големите градове и възлови кръстовища ще има екипи на \"Пътна полиция\", които ще подпомагат и регулират движението, ако това е необходимо.Пътищата, на които се очаква най-голямо натоварване, са Е-79 (София-Кулата), автомагистралите \"Струма\", \"Тракия\", Хемус, пътищата София - Варна, Велико Търново - Русе, както и към големите зимни курорти. На 3 март, когато се отбелязва Националният празник на България, проходът \"Шипка\" ще бъде затворен и през него няма да се допускат моторни превозни средства от входовете му откъм Габрово и Стара Загора. Там гражданите ще могат да паркират на подходите на специални буферни паркинги. Желаещите да се качат на паметника-костница, ще могат да го направят пеш.Министър Нанков обясни, че днес, от 16 до 20 часа, ще се спира движението на тежки автомобили по магистралите и основните първокласни пътища на страната. Същата мярка е предвидена и за последния почивен ден (5 март), но за времето от 14 до 20 часа.Във връзка с възможността за поледици Нанков обясни, че са предприети мерки за опесъчаването на магистралите. Създадена е организация и дежурните екипи на Министерството на транспорта ще са в постоянен контакт с екипите на МВР и АПИ.В хода на брифинга Валентин Радев обясни, че хората, които използват уреди на твърдо гориво, трябва да бъдат внимателни. Всички граждани да внимават и да се пазят от ледени висулки. В тази връзка Радев поясни, че отговорност за премахването на висулките от частни жилищни сгради е на домоуправителите, а при невъзможност те биха могли да потърсят помощ от общините или да сигнализират на тел. 112. Осигурено е дежурство на пожарните и спасителните части по региони, включително и в района на тържествата на връх Шипка. Ще се следят и нивата по поречията на реките в Югоизточната част на страната.По отношение на организацията на движение в градовете във връзка с Националния празник стана ясно, че екипите на \"Охранителна полиция\" са организирали охраната на всички обекти. Униформените следят основно да не се допускат хора, употребили алкохол или такива, които са в неадекватно състояние. До местата, където са предвидени тържествените отбелязвания на празника, няма да бъдат допускани хора с обемисти багажи, въоръжени лица. Забранено е и внасянето на пиротехника. Около 600 полицаи са ангажирани в охраната на тържествата на Шипка.Организация за СофияНа всички изходни артерии на столицата ще дежурят постове на \"Пътна полиция\", които ще контролират, организират и подпомагат движението на моторни превозни средства. На 3 март от 10 до 18 часа и на 5 март от 12 до 22 часа на вход и изход на основните пътни артерии ще бъдат разположени екипи на столичната \"Пътна полиция\".Ръководството на СДВР е планирало и предприело всички мерки за обезпечаване на сигурността и реда по време на провеждането на тържествената церемония, свързана с отбелязването на празника. Ще бъде осигурена охрана на всички публични прояви, засилено ще е вниманието на полицаите към места, на които има струпване на хора - гари, автогари, тържествени събития.Служителите на реда отправят призив към гражданите да бъдат бдителни за парите и вещите си, както и да не оставят без надзор багажа си.Организация на движението във връзка с празника в СофияЗабранява се влизането на пътни превозни средства в двете посоки, престоят и паркирането, както следва:От 08.00 часа до 12.30 часа на 3 март:- по ул. \"Оборище\" между бул. \"Васил Левски\" и ул. \"Г. С. Раковски\";- по ул. \"Московска\" между бул. \"Васил Левски\" и ул. \"Г. С. Раковски\";- по ул. \"11-ти август\" между бул. \"Княз Ал. Дондуков\" и пл. \"Св. Ал. Невски\";- по ул. \"15-ти ноември\" между бул. \"Цар Освободител\" и пл. \"Св. Ал. Невски\".От 14.00 часа до 21.00 часа на 3 март:- по бул. \"Цар Освободител\" между бул. \"Васил Левски\" и ул. \"Г. С. Раковски\";- по ул. \"15-ти ноември\" между бул. \"Цар Освободител\" и пл. \"Св. Ал. Невски\";- по ул. \"Аксаков\" между бул. \"Васил Левски\" и ул. \"Г. С. Раковски\";- по ул. \"Цар Шишман\" между ул. \"Славянска\" и пл. \"Народно събрание\";- по ул. \"6-ти септември\" между ул. \"Славянска\" и бул. \"Цар Освободител\";- по ул. \"Хаджи Димитър\" между бул. \"Васил Левски\" и ул. \"Цар Шишман\".От 11.30 до 12.30 часа на 3 март по ул. \"Леге\" между ул. \"Съборна\" и пл. \"Атанас Буров\".Забранява се престоят и паркирането на пътни превозни средства с изключение на автомобилите, осигуряващи мероприятията, както следва:От 14.00 часа на 2 март до 21.00 часа на 3 март по ул. \"Оборище\" между ул. \"Г. С. Раковски\" и ул. \"11-ти август\" и да се закрият базарите за художествени произведения.От 07.00 часа до 12.30 часа на 3 март:- на паркинга на пл. \"Николай Гяуров\";От 07.00 часа до 21.00 часа на 3 март:- на паркингите на пл. \"Народно събрание\";- на паркингите на пл. \"Св. Александър Невски\";- на ул. \"Оборище\" между ул. \"Г. С. Раковски\" и бул. \"Васил Левски\".От 21.00 часа до приключване на тържествата на 3 март, само при необходимост и по преценка на отдел \"Пътна полиция\" при СДВР, ще се забранява влизането на пътни превозни средства по бул. \"Цар Освободител\" между ул. \"15-ти ноември\" и ул. \"Г. С. Раковски\".", "date": "2018.03.02", "title": "Катаджии на изходите на всички големи градове заради поледиците"}
{"url": "https://news.bg/education/niska-razhdaemost-i-lipsvashti-uchenitsi-zatvaryat-uchilishte-do-karnobat.html", "text": "С решение на общинският съвет, Карнобат затваря училището в село Соколово, заради липсващи ученици и ниска раждаемост.Мотив за прилагането на тази непопулярна мярка е трайната тенденция за намаляване на броя на децата и невъзможността да бъдат формирани паралелки с изисквания брой ученици в тях.В началото на настоящата учебна година за обучение в начално училище \"Христо Ботев\" в село Соколово са били записани 65 деца, като 55 от тях са от Карнобат, пет от село Драгово и две от село Хаджиите.По време на проверка през месец октомври миналата година, инициирана от \"Регионален инспекторат на образованието\" Бургас, е установено, че при вписани в дневниците 65 ученика, в класните стаи са присъствали 32 деца. Втора проверка е установила, че част от учениците - общо 22, трайно не посещават учебните занятия, защото отсъстват от страната.Към 1 януари официално броят на децата от I д IV клас е бил намален от 65 на 39, което поставя под въпрос делегирания бюджет в училището, както и качеството на учебния процес. На предходно свое заседание, общинските съветници отказват да гласуват за дофинансиране на учебното заведение.Същевременно според статистиката в селата Соколово, Драгово, Хаджиите и Козаре, за които е предназначено училището в Соколово, през 2015 год. са се родили общо едва 3 деца.Според прогнозите на експертите недостатъчният брой ученици ще попречи на училището да се развива и то ще продължи да съществува като \"неустойчива образователна институция. Последиците от това вече са видими и от показаните слаби резултати от децата в Националното външно оценяване в IV клас.Анализите показват, че няма да могат да се изпълнят изискванията за организация, качество и финансиране на учебния процес в училище \"Христо Ботев\" в село Соколово, което поставя учениците му в неравностойно положение спрямо останалите в общината. Закриването на учебното заведение ще премахне този дисбаланс, смятат съветниците.Очакванията са с пренасочването на учениците в други общински училища в Карнобат да се гарантира по-добрата им интеграция и по-качественото им образование. От община Карнобат вече планират как да осигурят много по-добри условия за децата през следващата учебна година. Гарантиран е техният безплатен превоз.", "date": "2018.03.02", "title": "Ниска раждаемост и липсващи ученици затварят училище до Карнобат"}
{"url": "https://news.bg/int-economics/proektat-za-visyasht-most-nad-dardanelite-shte-struva-nad-3-mlrd-evro.html", "text": "Общата сума на проекта за изграждането на висящ над Дарданелите и пътища в западна Турция ще бъде над 3 млрд. евро, съобщи money.bg, цитирано от Bloomberg.Консорциум от южнокорейски и турски строителни компании вече набират 2.3 милиарда евро от група от около 20 банки, за да построят висящ мост и пътища в западна Турция.Съвместното предприятие между Daelim Industrial Co. Ltd., SK Engineering & Construction Co. Ltd., Limak Holding AS и Yapi Merkezi AS ще успее да получи около половината от сумата от банковите институции. Останалите средства ще бъдат предоставени от южнокорейската Export-Import Bank - експортна кредитна агенция.Мостът над Дарданелите ще бъде дълъг 2 километра. Консорциумът ще построи и около 80 километра свързващи пътища, на които ще се заплаща тол такса.Той ще бъде собственост на компаниите 16 години, след което ще бъде прехвърлен на държавата.Мостът ще свързва градовете Лапсеки и Гелиболу в северозападната провинция на Чанаккале.", "date": "2018.03.02", "title": "Проектът за висящ мост над Дарданелите ще струва над 3 млрд. евро"}
{"url": "https://news.bg/world/uchitel-se-opital-da-sazdade-armiya-ot-detsa-za-teroristichni-ataki-v-london.html", "text": "Учител се опитал да създаде \"армия от деца\" за терористични атаки в Лондон, съобщава \"Ройтерс\".Британски поддръжник на ДАЕШ (\"Ислямска държава\") е признат за виновен, че се е опитал да вербува деца, които е обучавал в \"армия\" от екстремисти за извършване на нападения в Лондон.25-годишният Умар Хак показвал на децата видеоматериали с обезглавени хора и друга екстремистка пропаганда, принуждавайки ги да правят възстановки на смъртоносни нападения в британската столица.\"Планът му е бил да създаде армия от деца за извършване на множество терористични атаки в Лондон\", каза Дийн Хейдън, ръководител на антитерористичните операции на полицията в британската столица.По думите му 25-годишният учител се опитал да радикализира уязвими деца на възраст между 11 и 14 г.Въпреки че не е имал квалификации и е бил нает като административно лице, полицията поясни, че Хак преподавал ислямското учение в частно училище, като се е опитал да превърне 110 деца в терористи.От тези деца 35 са предадени на грижите на социалните служби. Шест пък са разкрили доказателства на процеса срещу Хак.\"Армията\" е трябвало да атакува цели кат Биг Бен, войници от кралската гвардия, големи търговски центрове, банки и медии, според прокуратурата.Властите вярват, че 25-годишният се саморадикализирал с онлайн материали.Хак е признат за виновен по няколко обвинения, включително и подготвяне на терористични атаки. Преди той се е признал за виновен по четири обвинения.Присъдата ще бъде съобщена на по-късна дата.", "date": "2018.03.02", "title": "Учител се опитал да създаде \"армия от деца\" за терористични атаки в Лондон"}
{"url": "https://news.bg/crime/spasiha-i-globiha-dvama-sofiyantsi-vlezli-v-prespi-pod-vrah-balgarka.html", "text": "Спасиха двама софиянци, влезли в преспи под връх \"Българка\". Младежите, момче и момиче, навлизат с лек автомобил в затворения за целия зимен сезон път Сливен - \"Селището\" - връх \"Българка\" и са закъсали в преспите.\"Немалка глоба, както и лишаване от правото на управление по Закона за движение по пътищата. Друг е въпросът, че водачите не се замислят за тази санкция\", коментира пред БНР инспектор Диан Митев от \"Пътна полиция\".Около три часа и половина екипите на районната служба \"Пожарна безопасност и защита на населението\", вадят двамата и колата им от преспите. Сигналът за бедствието е подаден 30 минути след полунощ.На спасения шофьор е съставен акт за влизане в забранен пътен участък.  Регистрацията на автомобила е прекратена, отнета му е книжката, а регистрационните номера са свалени.", "date": "2018.03.02", "title": "Спасиха и глобиха двама софиянци, влезли в преспи под връх \"Българка\" "}
{"url": "https://news.bg/world/italiya-predupredi-slovakiya-za-vliyanieto-na-mafiyata-v-stranata.html", "text": "За опасното навлизане на мафията в страната предупреди Словакия бившият национален прокурор за борба с мафията на Италия Франко Роберти, предаде АП.По думите му, вероятно хора на базираната в Южна Италия Ндрангета, която Куциак е разследвал, са го ликвидирали, защото това е бил начинът той да замълчи завинаги. Дейността на мафията в чужбина се улеснява от корупцията сред местните власти, предупреди още прокурорът. По-рано самият той определи като \"стара история\" твърденията, че мафията действа в Източна Европа, Канада и други райони. Според него, 80% от приходите се инвестират извън Италия. Припомняме, че полицията в Словакия съобщи вчера, че е задържала няколко италиански бизнесмени, които са споменати от убития журналист Ян Куциак, че имат връзки с мафията.Куциак и годеницата му Мартина бяха застреляни в дома им, намиращ се на 65 километра източно от столицата Братислава. Телата им бяха открити в неделя. Според полицията вероятно двамата са елиминирани от наемен убиец.Преди да бъде убит Куциак разследваше калабрийската мафия Ндрангета в Словакия за сайта Aktuality.sk.Властите обявиха, че ще дадат награда от 1 млн. евро за информация по случая. ", "date": "2018.03.02", "title": "Италия предупреди Словакия за влиянието на мафията в страната"}
{"url": "https://news.bg/world/es-nalaga-25-mito-varhu-amerikanski-stoki-ako-tramp-izpalni-plana-si.html", "text": "ЕС обмисля да наложи 25% мито върху вноса на американски стоки за 3,5 милиарда долара, ако президентът Доналд Тръмп изпълни плана си да наложи мита върху вноса на стомана и алуминий.Това съобщава \"Ройтерс\", позовавайки се на източници от ЕС.Стана ясно, че на заседанието си следващата сряда Европейската комисия конкретно ще обсъди евентуални реципрочни мерки.Вчера Тръмп обяви налагането на допълнителни вносни мита в размер на 25 процента за стоманата и 10 процента за алуминий, за да помогне на възстановяването на местната индустрия и прекратяването на \"несправедливата търговия и лошата политика със страни от целия свят\".Председателят на Европейската комисия Жан-Клод Юнкер обяви, че ЕС няма избор освен да отговори, ако САЩ финализират плана.\"Ако американците наложат мита върху стоманата и алуминий, ние трябва да третираме американските продукти по същия начин\", каза той пред германски телевизии.Трябва да покажем, че ние също можем да наложим мерки, добави той.Юнкер подчерта, че ЕС може да атакува Harley Davidson, американското уиски и дънките.", "date": "2018.03.02", "title": "ЕС налага 25% мито върху американски стоки, ако Тръмп изпълни плана си"}
{"url": "https://news.bg/world/dvama-ubiti-pri-strelba-v-universitet-v-michingan.html", "text": "Най-малко двама души са били ликвидирани при стрелба в университет в американския щат Мичиган, предаде \"Ройтерс\". За тях се знае, че не са студенти, нито персонал от учебното заведение. Няма други пострадали на този етап. Нападателят е избягал и се издирва. Той е идентифициран. Това е 19-годишният Джеймс Ерик Дейвис. Дадени са също така данни за височината и килограмите му. Разкрива се, че той е чернокож и същият ден е напуснал болницата, след като е бил хоспитализиран заради наркотици. Новината е била потвърдена от полицията. Университетът се намира на около 200 км  северозападно от Детройт. За последните 9 седмици в САЩ са били извършени 12 подобни нападения в страната. Това показва статистика, публикувана от CNN. Само преди 2 седмици, при стрелба в училище в щата Флорида загинаха 17 души. Стана ясно, че срещу стрелеца Никълъс Крус са били подавани много сигнали за агресия. Американският президент Доналд Тръмп реагира гневно на тези разкрития и обеща затягане на контрола за хората с психически проблеми. Случаят отново върна дебата за и против притежанието на оръжие. ", "date": "2018.03.02", "title": "Двама убити при стрелба в университет в Мичинган "}
{"url": "https://news.bg/int-politics/ryute-popari-evropeyskiya-romans-za-politicheska-integratsiya.html", "text": "Холандският премиер Марк Рюте отхвърли идеята, че Европейският съюз е на път към по-голяма политическа интеграция след като Британия напусне съюза следващата година. Призовава за съсредоточаване върху проекти с икономическа възвращаемост, съобщава \"Ройтерс\"В реч в Берлин, Рюте критикува \"езика на все по-близкия съюз\", залегнал в основните договори на блока. Коментира, че трябва да се действа само там, където колективното действие е най-подходящо, и то с по-малък бюджет.\"Налице е един разказ, че съществува неизбежна възможност за по-тясно сътрудничество за европейска федерална държава. Този ужасен език за по-близкия съюз не ми харесва\", коментира Рюте пред дипломати и политици.Разграничавайки се от това, което нарича романтична визия за политически съюз, той допълва, че фиксирането в по-задълбочена интеграция е големият фактор за \"Брекзит\" през 2016 г.Холандия лобира за благоприятни изходни условия за Великобритания, вторият им по големина търговски партньор, но биха подкрепили договореното от Европейската комисия.Холандия е член-основател на това, което по-късно се превръща ЕС, но тяхното желание за европейска интеграция се намалява през последните десетилетия. Рюте е изправен пред ожесточена конкуренция от евроскептични партии вдясно от неговите пробизнес либерали.Речта на Рюте съдържа предложения за задълбочаване на сътрудничеството в няколко области, включително сигурност и регулиране на пазара, но критиката му към терминологията, която е централен принцип на блока от 80-те години на миналия век, привлича внимание.\"През последните 20 или 30 години това премина от все по-близко обединение на народите на ЕС, работещи заедно по колективни въпроси, където държавите-членки не са в състояние да се справят сами с тях, до това да се превърне в неизбежна цел и самоцел\", коментира Рюте.Недоволството от вноските в бюджета на ЕС е горещ политически проблем в Холандия, която обикновено е най-големият вносител на бюджета на ЕС на глава от населението.Р счита, че намаление на 70% от бюджета на ЕС, който отива в селското стопанство, ще даде възможност за други приоритети, включително силен граничен контрол и военна инфраструктура.Финансирането на европейските проекти за развитие трябва да бъде обвързано с готовността на държавите бенефициенти да осъществят структурни икономически реформи, което е подкрепено и от Комисията, допълва той.Рюте също така призовава за създаването на механизъм за преструктуриране на дълговете на държавите-членки с фискални затруднения и добавя, че единният пазар на ЕС може да бъде задълбочен чрез премахване на правилата за нотариалните гилдии и други \"защитени професии\".", "date": "2018.03.02", "title": "Рюте попари европейския романс за политическа интеграция"}
{"url": "https://news.bg/regions/opasnost-ot-poleditsi-po-patishtata-v-oblast-pleven-i-ruse.html", "text": "Шофьорите да се движат с повишено внимание и съобразена скорост по републиканските пътища в област Плевен, поради опасност от поледици, предупреждава АПИ.Ограничава се движението на всички МПС в област Русе поради силен дъжд и поледици.Настилките се обработват постоянно, но заради рязката промяна в метеорологичните условия, започналото снеготопене и валежите от дъжд, апелът към шофьорите е да карат изключително внимателно и без резки маневри.Актуална информация за пътна обстановка всеки може да получи от безплатното мобилно приложение LIMA, интернет страницата на АПИ - www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.02", "title": "Опасност от поледици по пътищата в област Плевен и Русе"}
{"url": "https://news.bg/bulgaria/zdraveopazvaneto-i-satrudnichestvoto-obsadiha-radev-i-gebreyesus.html", "text": "Президентът Румен Радев подкрепи предложението от Световната здравна организация да предложат анализ на здравния ни модел. Това стана ясно след срещата му Генералния директор на СЗО д-р Тедрос Гебрейесус, по време на която основно бяха обсъдени ходът на здравната реформа, здравословният начин на живот като приоритет на държавата и сътрудничеството.Държавният глава призна, че и пациенти, и лекари не са доволни от промените в здравеопазването до сега.Това съобщиха от пресцентъра на Президентството. България е в процес на въвеждане на електронна здравна карта, необходимо е страната ни да развие високи стандарти, конкурентни не само в европейски, но и в световен мащаб, подчерта още Радев.Сред основните приоритети на българското европредседателство е темата за здравословното хранене при децата, припомни на срещата Радев.Президентът изрази интереса на страната ни към работата на комисията към СЗО, която ще търси решения, необходими за ускоряването на резултатите от борбата с хронични болести като сърдечно-съдовите, онкологичните болести и диабета. Припомняме, че Гебрейесус по-рано днес се срещна със здравния министър Кирил Ананиев. Двамата коментираха хода на здравната реформа у нас. Гостът увери в подкрепата на Организацията. ", "date": "2018.03.02", "title": "Здравеопазването и сътрудничеството обсъдиха Радев и Гебрейесус"}
{"url": "https://news.bg/bulgaria/karakachanov-da-zagarbim-sporovete-i-da-badem-prosto-balgari.html", "text": "Това заяви министърът на отбраната Красимир Каракачанов. Той откри изложбата \"Знамената на Българското опълчение\" в Националния военноисторически музей. Присъства и началникът на отбраната генерал-лейтенант Андрей Боцев.В чест на 140-ата годишнина от Освобождението на България посетителите на на музея ще имат възможност да видят оригиналните знамена на Българското опълчение. Това са Самарското знаме, връчено на 3-та опълченска дружина, знамето на Горнооряховските въстаници, ушито за Априлското въстание и връчено на 4-та дружина по време на Руско-турската война, знамената на 1-ва и 2-ра дружина, ушити по поръчение на Добродетелната дружина, и знамето на 5-та дружина, изработено със средства на българската общност в Киев.Това съобщиха от Министерството на отбраната.Каракачанов припомни, че България не е получила свободата си даром и трябва да се абстрахираме от вечните си спорове и да бъдем просто българи. Също така поиска да не се премълчават исторически факти в името на политиката. Самарското знаме ще е изложено само на 3 март, а другите до 11 март в работните дни на музея. Националният военноисторически музей ще работи с вход свободен за постоянната хронологична и външната си експозиция. ", "date": "2018.03.02", "title": "Каракачанов: Да загърбим споровете и да бъдем просто българи "}
{"url": "https://news.bg/politics/bsp-seziraha-konstitutsionniya-sad-v-zashtita-na-zhablyanov.html", "text": "Депутатите от парламентарната група \"БСП за лява България\" внесоха 60 подписа в Конституционния съд за отстраняването на заместник-председателя на парламента Валери Жаблянов. Това съобщи Таско Ерменков на влизане в Конституционния съд.Очакваме Конституционният съд да разгледа нашето искане и да определи, че свалянето му е било противоконституционно. Не искаме в парламента да цари безпринципност и да се смята, че там (в НС) се взимат незаконни решения, заяви Ерменков.На въпрос дали Жаблянов ще съди България в Страсбург, той отговори, че този въпрос трябва да се зададе към самия него.Припомняме, на 21 февруари 2018 г. депутатът от БСП Валери Жаблянов бе отстранен от поста зам.-председател на 44-ия парламент след гласуване. Това решение бе подкрепено с гласовете на депутати от ГЕРБ и Обединени патриоти. Срещу решението се обявиха народните избраници от БСП. От ДПС дипломатично определиха гласуването като \"фарс\" и отказаха да участват.Мотивите на ГЕРБ и ОП срещу Жаблянов са за негови изказвания. Първият - изказването му от трибуната срещу договора за приятелство с Македония, когато той определи като договора ни с Македония като \"недоносче\".Поведението на доскорошния зам.-председател на БСП бе неуважително към жертвите на Народния съд, според ГЕРБ и ОП. Когато на 1 февруари, когато бе отбелязана паметта на жертвите на Народния съд и на т.нар. възродителен процес, Жаблянов каза че: \"Народният съд е необходимо и неизбежно военновременно правосъдие\".Припомняме, председателят на ПГ ГЕРБ Цветан Цветанов бе категоричен, че Жаблянов демонстрира подигравателно отношение към жертвите на комунистическия режим, като припомни и че депутатът от БСП е бил и най-яростният противник на ратификацията на Договора за приятелство и добросъседство с Република Македония.Депутатът на ГЕРБ  и постави ултиматум това да стане в рамките на същия работен ден.От ГЕРБ реагираха заради определението за Народния съд в , която позиция обаче се оказа само на Валери Жаблянов.След \"другарски съд\" на \"Позитано\" 20 Кирил Добрев от НС на БСП заяви, че Изпълнителното бюро не подкрепя едно искане за оставката на зам.-председателя на парламента.", "date": "2018.03.02", "title": "БСП сезираха Конституционния съд в защита на Жаблянов"}
{"url": "https://news.bg/int-economics/v-ukrayna-ogranichiha-potreblenieto-na-gaz.html", "text": "Министерството на енергетиката и въгледобивната промишленост на Украйна е ограничило потреблението на газ в страната. Това съобщи енергийният министър Игор Насалик.Ограниченията ще бъдат валидни за следващите пет дни - до 6 март включително.\"Днес ние работим в нормален режим. Екшън планът, който стартира в днешния ден, предвижда преход от газ на мазут на генериращите компании, което ще ни даде възможност да спестим около 15-20 млн. куб. м газ на ден\", подчерта Насалник във Върховната Рада.Той добави, че на образователните институции им е било препоръчано да преустановят дейността си през тези дни, а промишлените предприятия - да преразгледат производствения план, като вземат предвид икономията на гориво.Вчера \"Газпром\" съобщи, че е върнал на украинската \"Нафтогаз\" средствата за доставка на газ през март заради липсата на допълнително споразумение към договора. По този начин руската компания няма да доставя газ на Украйна през този месец.По думите на шефа на \"Нафтогаз\" Андрей Коболев, през следващите дни в Украйна се очакват тежки студове, така че ще се появи дефицит на газ в размер на 18-20 млн. куб. м на ден. \"Нафтогаз\" планира да закупи тези обеми от \"Газпром\".Сега украинската компания ще се опита да покрие недостига за сметка на вноса от европейския пазар, но ще има липса от 10 млн. куб. м на ден.", "date": "2018.03.02", "title": "В Украйна ограничиха потреблението на газ"}
{"url": "https://news.bg/energy/darzhavata-si-e-na-myastoto-ubezhdava-petkova.html", "text": "Не бива да се заиграва със страховете на хората. За това настоя енергийният министър в оставка Теменужка Петкова в НС по темата за скандала със сделката за ЧЕЗ. Хората не бива да се притесняват, поясни тя. Държавата си е на мястото и няма никакви рискове, убедена е Петкова.Дали държавата ще влезе в ЧЕЗ, зависи не само от купувача, но и от продавача, стана ясно от думите й по казуса, довел до оставката й. Съдбата на моята оставка зависи от премиера, зависи от нашите коалиционни партньори, посочи тя по повод подадената й оставка. Това беше правилното в тази ситуация, изтъкна Теменужка Петкова.Днешният консенсус в зала бил добър знак за развитието на ядрената енергетика. Ние от тук нататък започваме активна работа, увери Теменужка Петкова.Има реален и сериозен инвестиционен интерес към АЕЦ \"Белене\". Проектът можело да стане добър при определени параметри. Предстоят разговори и със съседните ни държави.", "date": "2018.03.02", "title": "Държавата си е на мястото, убеждава Петкова"}
{"url": "https://news.bg/world/nato-preduprezhdeniyata-na-rusiya-sa-nepriemlivi.html", "text": "Предупрежденията на руския президент Владимир Путин към НАТО са \"неприемливи\" и няма да помогнат за намаляване на напрежението. Това заяви говорителят на алианса Оана Лунджеску, информира \"Ройтерс\".Преди ден Путин обяви, че Русия притежава нови ядрени оръжия. Той подчерта, че атака срещу съюзниците на Москва ще бъде възприемана като атака срещу самата Русия, която ще отговори незабавно.\"Руските изявления със заплахи към съюзниците са неприемливи и контрапродуктивни\", каза говорителят на алианса.\"\", добави представителят.Според НАТО Русия продължава да трупа сили от Баренцово море до Средиземно море.Говорителят повтори, че противоракетният щит на алианса не е насочен към Русия.Системата ни защитава от балистични ракети, които са извън евроатлантическата зона, добави Оана Лунджеску., изтъкна представителят на военната организация.", "date": "2018.03.02", "title": "НАТО: Предупрежденията на Русия са неприемливи"}
{"url": "https://news.bg/society/bezplaten-vhod-za-muzei-i-galerii-po-povod-natsionalniya-ni-praznik.html", "text": "Отварят безплатно музеи и галерии в София за националния празник 3 март, съобщиха от столична община.В събота, 3 март, парк-музея \"Врана\", Софийската градска художествена галерия, Регионалният исторически музей - София на пл. \"Бански\" и археологическият музей под базиликата \"Света София\" ще работят с безплатен вход за посетители.Работното време на парк- музей \"Врана\" е от 10 до 16 часа, Софийската градска художествена галерия е отворена за посетители от 11.00 до 18.00 часа, Регионалният исторически музей - София от 10.00 часа до 18.00 часа, а археологическото ниво на базиликата \"Света София\" от 10 до 17 часа.", "date": "2018.03.02", "title": "Безплатен вход за музеи и галерии по повод националния ни празник"}
{"url": "https://news.bg/society/fandakova-se-hvali-20-novi-elektrobusa-idvat-kam-sofiya.html", "text": "Предстои в София да дойдат 20 нови електробуса. Те ще се включат в системата на столичния градски транспорт по редовни линии до края на годината. Това заяви кметът на София Йорданка Фандъкова в рамките на международен форум в столицата за развитието на електрическата мобилност.Кметицата отбеляза, че София се разраства и трябва да се отговори на тази тенденция. По димите ѝ днес основни предизвикателства са климатичните промени и опазването на околната среда, както и атмосферния въздух и чистотата. В тази връзка Столична община от няколко години изпълнява много ясна стратегия за развитие на София като зелен и иновативен град, допълни Фандъкова.\"Един от най-важните приоритети в тази насока е развитието на градския транспорт и неговото модернизиране чрез по-екологични превозни средства, разширяване на метрото, на електротранспорта, подмяната на трамваите, тролеите и автобусите\", каза кметът на София Йорданка Фандъкова и добави, че СО си е поставила за цел да се вкарат в приложение възможно най-много електробуси и тролейбуси.Приета е и схема за поставяне на над 60 зарядни станции за електромобили. Трябва да се подготви процедура за нейното изпълнение.Припомняме, чрез данъчни облекчения Столична община стимулира използването на електромобили и хибриди. Електромобилите, които са около 150 в София, имат и възможност да паркират безплатно в зоните за платено почасово паркиране.", "date": "2018.03.02", "title": "Фандъкова се хвали - 20 нови електробуса идват към София"}
{"url": "https://news.bg/world/frantsiya-vsichki-sa-gubeshti-pri-targovska-voyna-mezhdu-sasht-i-es.html", "text": "Френският финансов министър Бруно льо Мер отговори на решението на САЩ да наложат мита върху вноса на стомана и алуминий, предупреждавайки, че потенциална търговска война между САЩ и ЕС ще доведе до загуба и за двете страни, съобщават агенции.\"Тези едностранни мерки са неприемливи. Те ще окажат голямо влияние върху европейската икономика и френски компании като Vallourec и Arcelor\", подчерта министърът.По отношение на отговора на ЕС срещу мерките на Доналд Тръмп, Мер отбеляза, че \"всички варианти са на масата\", допълвайки, че САЩ могат да очакват \"силен, едностранен и координиран\" отговор.", "date": "2018.03.02", "title": "Франция: Всички са губещи при търговска война между САЩ и ЕС"}
{"url": "https://news.bg/regions/zatvaryat-chast-ot-vitoshka-za-avtomobili.html", "text": "Булевард \"Витоша\" в участъка между улица \"Алабин\" и булевард \"Ал. Стамболийски\" се затваря за автомобили. Това заяви зам.-кметът на Столичната община по направление \"Транспорт и транспортни комуникации\" Евгени Крусев.\"Паркоместата няма да заемат тротоарите и те ще останат изцяло за пешеходците\", обясни Крусев. Забраната за движение на автомобили в този район на \"Витошка\" е от 3 март, събота. Трамваите ще продължат да се движат по настоящите си маршрути.Крусев обясни, че е направена симулация как затварянето на бул. \"Витоша\" ще се отрази на целия трафик в центъра на столицата. Според анализа на специалистите не се очаква в района да възникнат проблеми. Броят на паркоместата, които ще бъдат закрити в този район е 11.Стана ясно и че ще се промени схемата на паркиране около площад \"Народно събрание\". Там ще има повече озеленяване, а броят на паркоместата ще бъде намален с 14. По думите на Крусев предстои и цялостна реконструкция на площад \"Света Неделя\".Според проектите за промяна на движението в центъра на София се променя посоката на движение на автомобилите по три улици - \"Позитано\", \"Лавале\" и \"Княз Борис Първи\".Промените вече се осъществяват - на бул. \"Ал. Стамболийски\" паркоместата са разчертани успоредно на пътното платно, а не както до момента под 45-градусов ъгъл. Това реално ще намали броя им с около 10. На ул. \"Съборна\" автомобилите вече ще спират само от едната страна и само на пътното платно, а не както до момента и върху част от тротоара. Промяната ще става поетапно като идеята е след време \"Съборна\" да стане зона изцяло свободна от автомобили.", "date": "2018.03.02", "title": "Затварят част от \"Витошка\" за автомобили"}
{"url": "https://news.bg/politics/ruskiyat-patriarh-kiril-pristigna-v-sofiya.html", "text": "Московският и на цяла Русия патриарх Кирил пристигна на правителствения ВИП на летище София. Той е на тридневна визита в България по повод 140 години от Освобождението на България от турско робство, съобщиха от администрацията на президента. Много се радвам, че пристигам в гостоприемната България. Много неща в света се променят, но тези неща които сближават нашите два народа, остават неизменни, каза при пристигането си патриарх Кирил.Негово Светейшество бе посрещат от Старозагорския митрополит Киприан - председател на комисията по посрещането, Русенския митрополит Наум, Врачанския митрополит Григорий, Мелнишкият епископ Герасим, архимандрит Василий.От страна на държавата на летището бяха вицепрезидентът Илияна Йотова, зам.-председателя на парламента Емил Христов и Емил Велинов, Директор на Дирекция Вероизповедания към МС.Духовният лидер на Русия се отправи към Синодалния параклис \"Св. Цар Борис-Михаил\", където ще бъде посрещнат от българския патриарх Неофит заедно с митрополитите членове на Св. Синод и епископите. Там ще бъде отслужен молебен от патриарх Кирил с източен хор под ръководството на Л. Игнатов.По-късно ще има официална среща в приемния салон на Св. Синод.Предвижда се след това българският патриарх Неофит и руския му гост Кирил да отпътуват за Стара Загора, където ще бъдат посрещати от Старозагорския митрополит Киприан.В събота, 3 март, двамата патриарси ще отслужат благодарствен молебен в храм-паметника \"Рождество Христово\" в град Шипка.След това ще имат благодарствен молебен в манастирския храм-паметник \"Рождество Христово\", където ще присъстват президентът Румен Радев и председателят на 44-то народно събраниен Цвета Караянчева.По-късно те ще отидат до връх Св. Никола /Шипка/, където ще има заупокойна молитва в памет на загиналите воини от всички националности за Освобождението на България. Там ще пее хорът на Московската патриаршия.Вечерта на националния празник на България руският патриарх Кирил ще се срещне с българския премиер Бойко Борисов.На срещата в Министерския съвет ще присъстват митрополитите Иларион, Сергий, протойерей Николай Балашов, протойерей Игор Якимчук, архимандрит Филип и посланика на Русия в България Анатолий Макаров.Българският и руският патриарх Неофит и Кирил ще присъстват на тържествената заря-проверка по случай националния празник на Република България на площад \"Народно събрание\" пред паметника \"Цар Освободител\".В неделя сутринта руският патриарх ще присъства на Съборна Света Литургия в храм-паметника Св. Александър Невски.Следобед руският патриарх ще се срещне с президента Румен Радев. В руската черква - храм-подворие \"Св. Николай\" ще бъде посрещнат Московския и на цяла Русия патриарх Кирил и съпътстващата го делегация.", "date": "2018.03.02", "title": "Руският патриарх Кирил пристигна в София "}
{"url": "https://news.bg/int-politics/poroshenko-privetstva-amerikanskite-protivotankovi-raketi-v-ukrayna.html", "text": "Украинският президент Петро Порошенко приветства продажбата на американски противотанкови ракети в Украйна, които според него ще възпират руската агресия в източната част на страната, съобщава АФППродажбата на ракети вероятно ще разгневи Русия, която тази седмица разкри редица оръжия от ново поколение, с които Путин смята да отговори на евентуална заплаха от САЩ.\"Това оръжие в ръцете на украинските военни ще се превърне в допълнителен възпиращ аргумент срещу руската агресия в Донбас\", коментира Порошенко във Фейсбук.\"Благодарен съм на президента Доналд Тръмп и на целия екип, който подкрепя Украйна за това важно историческо решение\", допълва той.Според Агенцията за сътрудничество в областта на сигурността в САЩ, Украйна иска от администрацията на Тръмп разрешение за закупуване на 210 ракети и 37 установки.\"Системата Javelin ще помогне на Украйна да изгради дългосрочен отбранителен капацитет, за да защити суверенитета и териториалната си цялост и да отговори на националните си изисквания за отбрана\", се казва в изявление на агенцията в четвъртък. САЩ ще помогнат за транспортиране на оръжията и ще обучават  украинската армия да ги използва.Съединените щати и нейните западни съюзници подкрепят Украйна в борбата им за обединение на страната, след присъединяването на Крим от Русия и проруски бунтовници завзеха два източни промишлени района на Украйна.САЩ обаче са предпазливи за ескалация на конфликта, след като предостави на Киев модерни \"смъртоносни\" оръжия, което може допълнително да разруши и без това напрегнатите взаимоотношения с Москва.", "date": "2018.03.02", "title": "Порошенко приветства американските противотанкови ракети в Украйна"}
{"url": "https://news.bg/health/kasata-dalzhi-667-000-leva-na-bolnitsata-v-kyustendil.html", "text": "Закриване на отделения и съкращения на лекари, сестри и санитари се налагат заради тежкото финансово положение на болницата в Кюстендил. Това каза пред БНР медицинският управител д-р Александър Величков.Здравната каса дължи 667 000 лева за надлимитна дейност на болницата, а демографските проблеми и намаляването на пациентите в региона налагат промени.Закриват се отделенията \"Уши, нос, гърло\", \"кожно-дерматологично отделение\", \"очно отделение\" и физиотерапията. Те са имали почти символична дейност.Специалисти от тези отделения обаче ще продължат да работят като консултанти. Ще бъде прекратен трудовият договор само на един от лекарите - завеждащ отделение, който е навършил пенсионна възраст. Той ще бъде преназначен на граждански договор и ще продължи да работи в болницата.На първо време ще бъдат съкратени 5-6 санитари и хора от техническия персонал. По-късно те ще бъдат назначени отново, ако има необходимост от това.Досегашното пулмологично или така наречено \"гръдно отделение\", разположено в триетажната сграда, ще се премести в централния корпус, за да се спестят средства от поддръжката, от консумативи за ток, вода, охрана и други. Лека трансформация ще се наложи да се направи и с травматологичното отделение, допълни управителят д-р Величков.", "date": "2018.03.02", "title": "Касата дължи 667 000 лева на болницата в Кюстендил"}
{"url": "https://news.bg/world/mey-obyavi-pet-printsipa-za-otnosheniyata-s-es-sled-brekzit.html", "text": "Премиерът на Великобритания Тереза Мей обяви, че страната трябва да се изправи пред някои \"тежки факти\" относно Брекзит, включително намаляване на достъпа до единния пазар на ЕС, съобщават \"Гардиън\" и други медии.Мей очерта визията си за бъдещето на страната и отношенията с ЕС.В някои случаи достъпът до единния пазар ще бъде по-малък в сравнение със сега, разкри тя и допълни, че реципрочният достъп до пазарите ще намалее.Тя повтори, че британското правителство е ангажирано да установи нови и дълбоки търговски отношения със съюза след напускането на Обединеното кралство.Нито ЕС, нито Великобритания ще получи в преговорите всичко, което иска, каза Тереза Мей в реч в Меншън хаус в Лондон. Но тя изрази увереност, че ще бъде постигнато споразумение между Лондон и Брюксел, което ще е удобно и за двете страни.По отношение на казуса със Северна Ирландия, премиерът още веднъж изтъкна, че Великобритания намира за неприемливо страната да бъде откъсната от британския пазар с оставането си в единния пазар на ЕС. Мей каза, че ще бъде направено всичко възможно да се избегне \"твърда\" граница, за да се съхрани постигнатият мир в региона.Не искаме да се връщаме към \"твърда\" граница с Ирландия, подчерта тя и добави, че Великобритания, Ирландия и ЕС ще работят за намиране на решение.Министър-председателят изложи пет принципа, които ще направляват новите търговски отношения с ЕС.Първо, по думите й, трябва да бъдат \"реципрочни и обвързващи, за да се осигури честна и открита конкуренция\".Второ, разкри Мей, трябва да има \"арбитражен механизъм\", който да е напълно независим.Трето, трябва да се поддържа постоянен диалог и консултации, каза тя.Четвъртият принцип, според премиера на Обединеното кралство, трябва да е свързан със сключване на споразумение за защита на данните, а петият принцип - ЕС и Великобритания трябва да поддържат връзките между народите.Тереза Мей обобщи, че тези принципи трябва да бъдат основите, поддържащи новото бъдещо партньорство.По думите й Островът ще се ангажира да прилага високи регулаторни стандарти.Тя изключи търговското споразумение с ЕС да е по модела с Канада и Норвегия.Според нея Европейският съд не може да бъде крайният арбитър след Брекзит и че случаите след Брекзит ще бъдат решавани в британските съдилища. Но решенията на Европейския съд ще се вземат под внимание, стана ясно от думите й.Премиерът заяви, че финансовите услуги трябва да влизат в подготвяното търговско споразумение.Мей увери, че е близо до договаряне с ЕС на условията, при които ще се осъществи Брекзит.Мей съобщи, че след Брекзит Великобритания иска да остане част от Европейската агенция по лекарствата, Европейската агенция по химикалите и Европейската агенция за авиационна безопасност. Но тя подчерта, че Обединеното кралство няма да бъде част от единния цифров пазар.Речта на Мей продължи около час. ", "date": "2018.03.02", "title": "Мей обяви пет принципа за отношенията с ЕС след Брекзит"}
{"url": "https://news.bg/health/szo-podkrepya-zdravnata-reforma-u-nas.html", "text": "Световната здравна организация (СЗО) ще подкрепи здравната реформа в България. Това увери Генералният директор на СЗО - Тедрос Аданом Гебрейесус. България си сътрудничи с организацията от момента на нейното създаване в рамките на двугодишни споразумения. Такова е подписано в началото на тази година и ще продължи до 2019 г.Министърът на здравеопазването Кирил Ананиев отбеляза, че в България се провежда реформа на здравната система и ние трябва да продължим да работим в сътрудничество по този въпрос и със СЗО. Генералният директор на СЗО заяви, че организацията подкрепя реформата, в която основните елементи са здравното осигуряване и първичната помощ. Той коментира, че България в момента председателства Съвета на ЕС и целта на посещението му е да засили сътрудничеството между ЕС и Световната здравна организация. Гебрейесус отбеляза, че по време на председателството страната ни има много приоритети, но два от тях са свързани с храненето и затлъстяването и също така и с достъпа до лекарства.Той увери, че приоритетите за СЗО и за България са едни и същи. \"Нашето сътрудничество ще се развива въз основа на приоритетите, посочени в това споразумение - подкрепа за България в реформата на здравното осигуряване и също така в първичната помощ. Ще имаме сътрудничество по лечението на заразни, незаразни болести и микробна резистентност\", каза още той.На въпрос, свързан със заболяването морбили, председателят на СЗО коментира, че през 2016 г. в Европа е имало около 5 000 случая, а през 2017 г. те са достигнали 21 хиляди. Страни като Франция, Германия, Италия и България са били засегнати. А броят на смъртните случаи също не е малък - 35 за Европа.\"Това е неприемливо. Проблемът е, че някои семейства отказват да ваксинират децата си. Ваксините се употребяват от няколко десетилетия, имат своето положително действие и с тяхна помощ сме намалили детската смъртност в световен мащаб\", заяви генералният директор на СЗО.Той бе категоричен, че е необходимо да се повиши информираността, така че семействата да разберат предимствата на имунизацията. В Италия правителството направи ваксинирането задължително, посочи той и изтъкна, че тук не става дума само за морбили, а за отказа на родителите да поставят ваксини на децата си.", "date": "2018.03.02", "title": "СЗО подкрепя здравната реформа у нас"}
{"url": "https://news.bg/world/blokiraha-tsentara-na-shveytsarskata-stolitsa-zaradi-bombena-zaplaha.html", "text": "Швейцарската полиция е отцепила район около централна гара в столицата Берн, поради бомбена заплаха, съобщава \"Ройтерс\".\"Задържахме един човек и сега извършваме по-нататъшни проверки\", коментира местната полиция.Градският транспорт е пренасочен, но полицията допълва, че железопътният транспорт не е засегнат.Районът около \"Хейлигейсткирше\" или Църквата на Светия Дух ще остане временно затворен от съображения за сигурност, съобщава полицията.", "date": "2018.03.02", "title": "Блокираха центъра на швейцарската столица заради бомбена заплаха"}
{"url": "https://news.bg/crime/sred-zalovenite-na-kulata-migranti-imalo-5-zheni-i-7-detsa.html", "text": "Сред заловените на ГКПП \"Кулата\" нелегални мигранти е имло 5 жени и 7 непълнолетни деца, съобщи МВР. Общият брой на мигрантите - 41 души. Те заявяват пред властите, че са от различни националности, които ще бъдат уточнени допълнително в процеса на разследването.Припомняме, по-рано днес от пресцентъра на МВР заявиха за news.bg, че на границата ни с Гърция при ГКПП \"Кулата\" голям брой мигранти са открити в ТИР с румънска регистрация, идващ от Атина и пътуващ за Букурещ.Стана ясно още, че проверката на ТИР-а е била осъществена около 10 часа днес. На граничния пункт пристигнал за влизане в страната ни товарен автомобил с румънска регистрация. Тогава граничните полицаи поискали извършването на проверка с рентген, при която било установено, че в товарното помещение има хора.Последвала физическа проверка на камиона от екип за противодействие на контрабандата и нелегалната миграция. Мигрантите били в товарния отсек, зад шофьорската кабина.По случая е уведомена Районната прокуратура в Петрич. Водачът на камиона е 50-годишен румънски гражданин. Той е задържан в Граничното полицейско управление в южния град заедно с пълнолетните незаконни мигранти, срещу които ще бъдат образувани досъдебни производства. Децата и жените са настанени в специализирано помещение.", "date": "2018.03.02", "title": "Сред заловените на \"Кулата\" мигранти имало 5 жени и 7 деца"}
{"url": "https://news.bg/economics/bsk-protiv-pribarzani-dogovorenosti-za-sotsialniya-damping-v-es.html", "text": "Българската стопанска камара - БСК декларира своето категорично несъгласие, опасения и дълбока загриженост за прибързана и необмислена договореност в рамките на т. нар. \"Триалог\" за промени в Директивата за командированите работници - \"социалния дъмпинг\".БСК изразява пълна подкрепа на официалните негативни позиции на най-представителната организация на бизнеса и индустрията в ЕС - BussinessЕurope.Предварителната договореност между Българското председателство на Съвета на ЕС, ЕК и ЕП, се основава на принципа \"Еднакво заплащане за една и съща работа на едно и също място\", вместо върху обективния и икономически справедлив пазарен принцип \"Еднакво заплащане за една и съща работа на едно и също място, създаващи една и съща добавена стойност\", смятат БСК.Според БСК, постигнатата договореност игнорира по недопустим начин съществените разлики в произведената крайна добавена стойност, произтичащи от различното място във веригите на добавената стойност и доставки на основните контрагенти, подизпълнители и доставчици на стоки и услуги, агенции за временна работа и др., както и широкото действие на каскадни, доминирани и подчинени договорни отношения между различните участници в Единния европейски пазар.Ограничаването на срока за командироване на работници до 12 месеца с възможност да се удължава до 18 месеца категорично не отговаря на интересите на предприятията в ЕС, на необходимостта от подобряване на конкурентостта в условията на изостряща се глобална конкуренция и нелоялни търговски практики, инициирани от трети държави, допълват БСК.Те считат, че практически се подлага на забрана дългосрочната мобилност на работната сила в индустрията, бизнес услугите и т. нар. аутсорсване на дейности и функции, извършвани от командировани работници, като не се отчита обстоятелството, че недекларираният труд и нарушенията на трудовото и осигурително законодателство в тези сектори имат изключително ограничен, маргинален характер.БСК смята, че бизнесът и заетостта на предприятия от Източна Европа, командироващи работници за извършване на дейности и услуги в държавите-членки на ЕС, се поставя под неоправдан риск, като допълнително се насърчава емиграцията на квалифицирана работна сила, блокират се възможности за натрупване на липсващи практически умения, усвояване на съвременни бизнес модели, подобряване на конкурентостта на местните предприятия и сектори, както и за ускоряване на конвергенцията в производителността и доходите.", "date": "2018.03.02", "title": "БСК против прибързани договорености за \"социалния дъмпинг\" в ЕС"}
{"url": "https://news.bg/politics/pametnikat-na-shipka-veche-e-publichno-darzhavna-sobstvenost.html", "text": "Паметникът на връх Шипка вече има акт за публично-държавна собственост от 12 февруари 2018 г. Това заяви пред БНТ д-р Чавдар Ангелов, директор Национален парк - музей \"Шипка-Бузлуджа\".Актът за собственост дава възможност още тази година да се помисли сериозно за изработване на един цялостен проект за консервация и реставрация.Предвижда се и осветяване на фасадaта на паметника, така че да се вижда отдалеч.Припомняме, на  на Националния музей \"Шипка - Бузлуджа\", Националния исторически музей и Националната галерия за чуждестранно изкуство да продължи да се осъществява от Министерството на вътрешните работи в рамките на определената му обща численост и бюджет. Повод за това решение бяха  в Паметника на свободата на връх Шипка.", "date": "2018.03.02", "title": "Паметникът на Шипка вече е публично-държавна собственост"}
{"url": "https://news.bg/world/izraelskata-politsiya-razpita-netanyahu-za-koruptsiya.html", "text": "Премиерът на Израел Бенямин Нетаняху и съпругата му Сара бяха разпитани от израелската полиция като част от разследване на корупционен случай, свързан с най-голямата телекомуникационна компания в страната, съобщават местни медии.Според израелска телевизия следователи са забелязани да влизат в резиденцията на Нетаняху, където те са разпитали премиера, докато Сара е била разпитана на друга локация.Така за първи път Нетаняху е разпитан от полицията във връзка \"Случай 4000\". Смята, че се компанията Bezeq положително е отразявала премиера в новинарския сайт Walla в замяна на сделка за стотици милиони долари. През януари двама съветници на Нетаняху бяха арестувани от властите във връзка със случая.През миналия месец израелската полиция препоръча да бъдат повдигнати обвинения срещу министър-председателя във връзка с други два корупционни случая. Полицията твърди, че има достатъчно доказателства, че Нетаняху е действал \"срещу обществените интереси\".Първият случай, наречен \"Случай 1000\", е свързан с получаване на подаръци от милиардери в замяна на услуги, а вторият - \"Случай 2000\", се отнася до преговори между Нетаняху и издател на вестник за оказване на влияние на медийния пазар.", "date": "2018.03.02", "title": "Израелската полиция разпита Нетаняху за корупция"}
{"url": "https://news.bg/society/vlastta-si-spomni-za-rodinata-prevarnata-v-strana.html", "text": "\"Днес повече от всякога ни трябва Дрангов - да ни научи да обичаме България, защото във времето родината сме я превърнали в страна. Днес ни трябва Дрангов да ни даде национални идеали, за които си заслужава да живеем и да мрем. Днес ни трябват неговите думи, че животът не се мери с години и с дължини, а с подвиг и дела.\". Това каза председателят на парламента Цвета Караянчева в тържественото си слово по време на официалната церемония по откриването на паметника на полковник Борис Дрангов, останал в историята като един от най-обичаните военни пълководци, командир на 5-ти Македонски полк, 1-ва пехотна софийска дивизия, почитан с чешми и песни.Емблематични остават думите на войниците за него: \"Има Дрангов - има хляб\".\"Съдбата и историята на българската армия са написани с много кръв на воини, загинали на бойните полета за отечеството. Един от тях с военния си нож издълбава в скалите при Беласица думите: \"Аз служих при Дрангов\". Това казва много, това казва почит и уважение към човека и командира\", заяви още Цвета Караянчева.По повод откриването на паметника председателят на парламента посочи, че този паметник винаги ще ни напомня да обичаме България, да бъдем горди българи. Караянчева разказа и че в община Кирково, област Кърджали, има село, кръстено на полковник Дрангов. Тя подари на началника на Военна Академия \"Георги Стойков Раковски\" гилза с пръст от паметника в селото.Председателят на парламента призова такава пръст да бъде донесена и от другите две села с паметници на полковник Дрангов в Благоевградско и Пловдивско.\"Донесете пръст и я поставете в нозете на този голям българин\", заяви Караянчева.\"Всички вие тук, офицери, сержанти, военни, генерали бъдете горди, с високо вдигнати глави казвайте: ние сме потомци на Дрангов. Този паметник винаги ще ни напомня да обичаме България, да бъдем горди българи. Поклон пред паметта на полковник Дрангов. Поклон пред паметта на всички, които са служили при него\", заяви Караянчева.Тържествено слово произнесе и президентът Румен Радев. Той припомни пламенните нравствени напътствия на полковник Дрангов към неговите войници: \"В смъртта няма нищо страшно, защото е сладко да се мре за България\" и \"България има нужда от сърцати юнаци и честолюбиви войници, които не от смърт, а от позор се боят.\"Президентът Румен Радев отбеляза, че полковник Дрангов е блестящ стратег и пълководец, изключителен оратор и педагог полковник Дрангов се превръща в еталон за родолюбие, за храброст и мъжество, за висок морал. По думите му той е олицетворение на силния, непреклонен, борбен дух на българина. \"Той е лидерът, когото българският войник следва с безрезервна отдаденост и без страх навсякъде\", заяви Румен Радев.Министърът на отбраната Красимир Каракачанов отбеляза, че няма нищо случайно в живота на полковник Дрангов.\"Роден на 3-ти март - датата, на която за десетилетия напред се разписва българския национален идеал. Няма нищо случайно в неговия живот, защото той го посвещава именно на този идеал - освобождение на останалите под робство Македония и Тракия и обединението на всички български земи\", каза Каракачанов. \"Роден в един от тези градове, останали под робство след Берлинския конгрес - хубавият български град Скопие. Отдава живота си на тази освободителна кауза не само като български воин, но и като войвода на четите на Българската македоно-одринска революционна организация. Участва в две въстания - Горноджумайското в 1902 г. Илинденско-Преображенското 1903 г. и три войни Балканската, Междусъюзническата и Първа световна и загива на фронта като доблестен офицер и командир, който винаги казва на своите войници - след мен и тръгва в атака. Така изправен на окопа загива\", отбеляза Каракачанов.Военният министър отбеляза, че и днес в Скопие се пее песента \"С нас е подполковник Дрангов\".Отец Борис Дрангов - внук и потомък на полковник Дрангов, припомни приноса на полк. Дрангов за развитие на военното дело и книгата му \"Юнаци - изпълнете клетвата\", в която разработва задълженията на военния - любов към Бога, любов към царя, любов към войника и човека.", "date": "2018.03.02", "title": "Властта си спомни за родината, превърната в страна"}
{"url": "https://news.bg/int-politics/targovska-voyna-shte-e-ot-polza-za-sasht-dovolen-tramp.html", "text": "Американският президент Доналд Тръмп подчерта, че \"търговска война\" може да бъде от полза за САЩ след обявеното вчера от него решение да наложи вносни мита върху стоманата и алуминия.\"Когато една страна (САЩ) губи много милиарди долари в търговията с практически всяка страна, с която прави бизнес, търговските войни са добри и лесни за спечелване. Например, когато сме назад със 100 млрд. долара с определена страна и те са доволни, не търгуваме повече - ние печелим много. Лесно е\", написа Тръмп в профила си в \"Туитър\".Вчера Тръмп се зарече да възстанови американската стоманодобивна и алуминиева индустрия с налагането на 25 процента мито за внос на стомана и 10 процента мито за внос на алуминий.Междувременно Германия отхвърли решението на Тръмп.\"Федералното правителство отхвърля такива мита... проблемът с глобалния свръхкапацитет в стоманодобивния и алуминиевия сектор не може да бъде разрешен чрез тази едностранна мярка от страна на САЩ\", подчерта говорителят на германското правителство Щефен Зайберт в Берлин.\"Тези мита ще окажат болезнено въздействие върху международната търговия на нашата стоманодобивна и алуминиева индустрия\", добави той.Въпреки че Германия ще следи \"много внимателно\" подробностите около американските мита, когато те бъдат публикувани през следващата седмица и тяхното влияние върху германската икономика, посочи Зайберт, от Европейската комисия зависи да определи отговора на Европейския съюз спрямо действията на САЩ.", "date": "2018.03.02", "title": "Търговска война ще е от полза за САЩ, доволен Тръмп"}
{"url": "https://news.bg/society/knsb-i-kt-podkrepa-iskat-darzhaven-kontrol-v-energetikata.html", "text": "Във връзка с продажбата на ЧЕЗ България, КНСБ и КТ \"Подкрепа\" считат, че пълната липса на прозрачност около сделката и недоказания опит на кандидат-собственика на компанията основателно създават съмнения за стабилността на енергийната система в страната и съответно на националната сигурност.Оставките в ключова сфера като енергетиката водят до несигурност и неяснота за бъдещето на целия отрасъл. Енергийните федерации и ръководствата на КНСБ и КТ \"Подкрепа\" коментират, че още през 2004 година са изразили ясно своята позиция срещу приватизацията на енергоразпределителните дружества и са обявили, че държавата трябва да има контрол върху каквито и да е сделки с критична енергийна инфраструктура, независимо от собствеността.Допълват, че тогава са заявили, че електрическата енергия е жизнено необходима услуга за потребителите, тя трябва да бъде достъпна за всеки и само държавата може да гарантира сигурност и устойчивост на доставките.Към купувача тогава са поставени конкретни условия: Наличие на собствен капитал от 700 млн. Евро; Продажби от последната година над 7 000 гигаватчаса; Висок кредитен рейтинг; Пряка собственост на големи енергийни дружества.Двата синдиката поставят и допълнителни изисквания, касаещи хиляди работещи в дружествата, които залягат в специална стратегия за приватизацията на ЕРП-тата, приети от парламента на България. Тези изисквания гарантират тогава социален пакет за работещите в отрасъла.Синдикатите обясняват, че от предишните изисквания няма нито едно, предявено към купувача. Няма упълномощен държавен орган, включително и КЕВР, няма дори законодателна възможност, някой да провери предварително кандидата за собственик на енергийното дружество и да гарантира изпълнението на строги критерии, които да гарантират сигурност на доставките.Според КНСБ и КТ \"Подкрепа\", на дебата в парламента институциите ясно казват, че не могат да предприемат каквото и да е действия преди приключването на сделката.Допълват, че безконтролна сделка за активите на ЧЕЗ, с неясен собственик и финансиране, би изложила на риск 3 млн. българи, които са потребители на услугата, не гарантира доходите, работните места и безопасните и здравословни условия на труд на работещите в дружеството. Под въпрос е цялостният контрол, ценообразуването, което има висока социална чувствителност и устойчивостта на българската икономика, развитието на индустрията и националната сигурност.КНСБ и КТ \"Подкрепа\" призовават:Ръководствата на КНСБ и КТ \"Подкрепа\" декларират, че ще следят отблизо сделката за продажбата на акциите на ЧЕЗ България с оглед гарантирането на интересите и правата, както на работещите в дружеството, така и на потребителите на електрическа енергия в страната.Припомняме, в четвъртък премиерът Бойко Борисов и купувачът на ЧЕЗ Гинка Върбакова се срещнаха в сградата на Министерския съвет. На срещата . На брифинг след срещата Върбакова, обясни, че е склонна да допусне държавата в сделката за ЧЕЗ. Припомняме, днес Томислав Дончев посочи, че за да се изясни скандалът за електроразпределителното дружество, е добре всички водещи политици да излязат и да кажат дали са имали пряко участие с някои от другите кандидати в сделката.Вицепремиерът нарече, като уточни, че по ирония на съдбата тя нямала никакво отношение по сделката за ЧЕЗ, независимо, че е била енергиен министър.Припомняме, по време на заседанието на Комисията по енергетика и комисията по контрол на службите лидерът на БСП Корнелия Нинова също изрази съмнение, че банката е ангажирана по сделката. Тя намекна, че според документа от чешката страна, който, се посочвало нещо друго относно ББР.Министърът на финансите . България има и пари, и воля, за да се включи в купуването на ЕРП-то.Паралелно с това лидерът на социалистите Корнелия Нинова обяви, че за внасяне на колективен иск в български или чешки съд.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова.  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че . Впоследствие от правителствения пресцентър съобщиха, че чешкият премиер е обещал съдействие, ако България прояви желание да участва в сделката.", "date": "2018.03.02", "title": "КНСБ и КТ \"Подкрепа\" искат държавен контрол в енергетиката"}
{"url": "https://news.bg/crime/razkriha-danachni-izmami-v-golemi-razmeri-vav-velingrad.html", "text": "В хода на специализирани проверки властите са установили данъчна измама в големи размери във Велинград. Извършени са ревизии на две фирми, занимаващи се с обработка на дървесина в града.В двата промишлено-складови обекта на едната фирма проверяващите са установили разлика от над 1 000 кубика дървесина между нанесеното по документи и реалната наличност. В рамките на проверката е изяснено, че продукцията е реализирана, но за това не са издадени необходимите финансовово-счетоводни документи. Вследствие на това са укрити данъчни задължения с големи размери.По случая е образувано досъдебно производство. Пловдивските инспектори от НАП са запечатали единия от обектите на дружеството. Предстои щателна данъчна ревизия. Служителите на областната инспекция по труда са констатирали, че на работа са били наети непълнолетни лица, за което е образувано полицейско производство. Съставени са и актове и за установена липса на редовни трудови договори на десет работниците във фирмата.Съвместната проверка във втората фирма, специализирана в преработката на дървесина и производството на пелети, дала почти аналогична картина, съобщи МВР. Установена е липса на близо 350 тона готова продукция, която в действителност е реализирана на пазара без документи, като по този начин за избегнати данъчни задължения в големи размери.По случая е започнато производство и предстои пълна данъчна ревизия. Инспекторите \"Държавен противопожарен контрол\" при РСПБЗН-Велинград са съставили акт и предписания за констатирани нередности, свързани с пожарната безопасност на сградите и производствените процеси.Разследващите ще проверяват и за евентуална свързаност между двете фирми.Работата и по двата случая продължава под наблюдението на Окръжната прокуратура в Пазарджик и Районната прокуратура във Велинград.В специализираните проверки са участвали служители на сектор \"Противодействие на икономическата престъпност\" в ОДМВР-Пазарджик, инспектори от ТДНАП-Пловдив, от Изпълнителната агенция по горите, от Областната инспекция по труда, както и служители на РСПБЗН-Велинград. Извършени са ревизии на две фирми с дейност - обработка на дървесина във Велинград.", "date": "2018.03.02", "title": "Разкриха данъчни измами в големи размери във Велинград"}
{"url": "https://news.bg/education/severozapadat-praznuva-3-mart-i-tunel-pod-petrohan.html", "text": "Вместо пореден протест видинчани ще празнуват 3-ти март. Това стана ясно от думите на Росица Кирова от Инициативния комитет за изграждане на магистрала до Видин и тунел под Петрохан след среща с министър-председателя Бойко Борисов.След срещата с премиера протестиращите граждани обявиха, че са доволни от навременната намеса на министър-председателя и обявеният за 3-ти март протест, ще се случи във формата на събитие - честване на 3-ти март.Кирова отчете, че гражданското общество във Видин е постигнало своите искания - решение на Министерския съвет за изграждане на въпросния участък, който е част от транспортен коридор № 4 - ще има още следващата сряда. Поетапното изграждане на магистралата от Видин до Ботевград ще бъде подробно разписано като етапи и финансиране в проект на решение на Министерски съвет.\"Аз се радвам от това, което се случи. Не защото утре щях да бъда отново на улицата - аз пак ще бъда там с всички колеги, с които пътувахме от Видин. Радвам се, защото е важно за целия регион и за българския северозапад\", заяви Кирова.Министърът на регионалното развитие и благоустройството Николай Нанков обяви че в момента се извършват геоложките проучвания на Петрохан. По отношение на тези два стратегически важни проекта - коридор №4 от Ботевград до Видин по протежение на трасето по път Е-79 и тунела под Петрохан, няма разминаване с исканията на гражданите. Те винаги са били приоритет за правителството на Бойко Борисов.Нанков коментира, че досега обещанията за Северозапада са били повече от действията. \"След изграждането на Дунав мост 2 на Видин - вместо да реши проблема на северозапад, той го задълбочи от гледна точка на транспортната достъпност, на придвижване. Както се казва - пътят отесня\", коментира Нанков.По думите му в сряда ще бъде взето решението с конкретни срокове и ангажименти, които ще бъдат индикативни, но решението ще даде яснота в какви времеви рамки ще бъде приключен проекта. Цялостното приключване на пътя ще е до 2022 г. в най-тежките участъци след края на 2020 г.За Петрохан той коментира, че до края на тази година трябва да са готови с геоложките проучвания и веднага ще възложат прединвестиционен анализ. \"Петрохан ще е един от първите проекти, който ще се реализира под формата на публично-частно партньорство\", каза още регионалният министър Николай Нанков.", "date": "2018.03.02", "title": "Северозападът празнува 3 март и тунел под Петрохан"}
{"url": "https://news.bg/crime/zadarzhaha-37-migranti-v-rumanski-tir.html", "text": "Граничните полицаи задържаха 37 нелегални мигранти на ГКПП \"Кулата\".Мигрантите се придвижвали в ТИР с румънска регистрация, който се движел от Атина за Букурещ, съобщиха за news.bg от пресцентъра на МВР.ТИР-ът влизал в България от Гърция, когато е бил проверен.По случая е образувано досъдебно производство.", "date": "2018.03.02", "title": "Задържаха 37 мигранти в румънски ТИР"}
{"url": "https://news.bg/int-politics/tramp-i-merkel-skastriha-rusiya-i-siriya.html", "text": "Германският канцлер Ангела Меркел е разговаряла с американския президент Доналд Тръмп за положението в Сирия и обявените вчера от руския президент Владимир Путин нови оръжейни системи, съобщава \"Асошиейтед прес\".От кабинета на Меркел уточниха, че двамата са говорили снощи, като са се съгласили, че сирийските правителствени сили и техните руски и ирански съюзници трябва да спазват резолюцията на Съвета за сигурност на ООН за спиране на огъня в Сирия.Меркел и Тръмп са призовали Русия да прекрати участието си в бомбардирането на контролираните от бунтовниците предградия на Дамаск, известни като Източна Гута. Те са настояли, че правителството на сирийския президент Башар Асад трябва да бъде държано отговорно за използването на химически оръжия, атаки срещу цивилни и хуманитарната блокада.От кабинета на Меркел допълниха, че двамата лидери са изразили тревога във връзка с разкритите вчера от руския президент Владимир Путин нови оръжейни системи \"и техните отрицателни последици за международните усилия относно контрола върху оръжията\".", "date": "2018.03.02", "title": "Тръмп и Меркел скастриха Русия и Сирия"}
{"url": "https://news.bg/politics/deputatite-davat-srok-na-kabineta-do-yuni-da-kazhe-za-aets-belene.html", "text": "Заради социалистите енергийният министър в оставка Теменужка Петкова си прекъсна отпуска и дойде в Народното събрание, за да дебатират развитието на ядрената енергетика у нас.Според Таско Ерменков няма по-устойчива технология за генериране и доставка на беземисионна енергия. Развитието на ядрената енергетика е безалтернативно, според червения депутат. Няма начин един такъв стратегически сектор да е разделен по политически пристрастия, по мнението на Ерменков.Червените дават едномесечен срок Министерство на енергетиката и Министерски съвет да внесат конкретно предложение за бъдещето на АЕЦ \"Белене\" и какво ще е бъдещето на пасивите и активите на проекта.Делян Добрев от ГЕРБ дава друг срок -до 30.06.2018.Атанас Костадинов констатира, че управляващи и опозиция са узрели по темата. Нямате време за губене, подчерта той. Все още страната ни е от големите замърсители със серен диоксид и парникови газове. Можем леко изстрадано да постигнем решение, смята червеният депутат.От ГЕРБ поясниха, че днес не се взема решение да се строи или не втора ядрена централа. По-скоро кабинетът трябвало да каже какво ще се случи с оборудването на АЕЦ \"Белене\". Иначе червените бяха склонни да отстъпят от срока.Рамадан Аталай от ДПС призова да не се избързва. Нека стъпка по стъпка да знаем какво ще правим с енергетиката, настоя той. Имало алтернатива на ядрената енергетиката. Не сме с пулса на времето, притеснен е Аталай.Валентин Николов от ГЕРБ пък припомни, че според нормативните актове, трябвало да строим седми блок на АЕЦ \"Козлодуй\".Министърът в оставка Теменужка Петкова взе думата. Тя заяви, че е доволна за консенсуса в енергетиката. Правителството работело в интерес на българските граждани за сектора и втората атомна централа. Това е нашето верую, каза Петкова.Трябва да знаем какво имаме, подчерта тя. Важният въпрос бил как ще се върви напред. Това са важни решения, убедена е тя.Предложението на ГЕРБ мина в пленарна зала и беше гласувано със 137 гласа \"за\".Припомняме, темата за проекта АЕЦ \"Белене\" стана отново актуална, след като от Българска академия на науките изготвиха по поръчка на БЕХ доклад за изготвяне на Национална стратегия в областта на енергетиката с фокус върху електроенергетиката. , след изрично разрешение от БЕХ (като поръчител), но дори и това не намали споровете за целесъобразността на изграждането на нова ядрена централа.От , тъй като по договор той е поръчителят. Призивът от БАН дойде след като изтече междинен доклад в публичното пространство, според който проектът на АЕЦ \"Белене\" е финансово нежизнеспособен. От там тръгнаха и спекулации, че властта и управляващите подлагат на натиск академията да обявят ползата от изграждането на проекта.На 16 ноември 2017 г. се състоя и представянето на . Това резюме дава вариант за реализация на АЕЦ \"Белене\", но при условие, че бъдат постигнати параметрите на финансовите анализи.  и 90 варианта, които той дава.След това пет  от енергийния министър Теменужка Петкова да публикува доклада на БАН.Въпреки че в публичното пространство продължава да се говори преди всичко за или против проекта \"Белене\", акцент в дейността и думите на министър Теменужка Петкова в последните месеци е проблемът , което е изготвено от Русия по договор и .Според Теменужка Петкова не се изключва възможността и Русия да бъде привлечена за , чието строителство беше замразено през 2013 г. Конкретни преговори по този въпрос не са водени. През октомври миналата година премиерът Бойко Борисов се срещна с представители на руската държавна компания \"Росатом\".До този момент министър Петкова наблягаше на тезата, че за реализиране на проекта трябва  и държавата не може да се включи в проекта и той да се осъществи с държавни гаранции.Само преди дни премиерът , който да се осъществи с европейско финансиране. ", "date": "2018.03.02", "title": "Депутатите дават срок на кабинета до юни да каже за АЕЦ \"Белене\""}
{"url": "https://news.bg/world/zapadni-medii-nepobedimata-raketa-na-putin-e-nasochena-kam-bezzashtitnite-sasht.html", "text": "Руското предизвикателство е реалистично, необходимо е да бъде прието много сериозно.До това заключение достигат западните медии, анализирали военната част от посланието на руския лидер Владимир Путин пред Федералното събрание, пише вестник \"Взгляд\".Според изданието американските потребители в социалните мрежи се шегуват, но Държавният департамент е разтревожен от \"видеоанимацията с ядрена атака срещу САЩ\".Западните медии са \"шокирани\" от демонстрацията на новите руски оръжия, които Путин разкри по време на посланието пред парламента. Няколко издания се съмняват дали Русия наистина притежава подобни оръжия, въпреки че в интервю за NBC Владимир Путин разсея такива съмнения.Речта на Путин представлява \"рязко усилване на напрежението\" между Изтока и Запада, пише вестник \"Вашингтон пост\" в своя публикация.Вестник \"Уолстрийт джърнъл\" подчертава, че няма нито един независим коментар за правдивостта на заявеното от Путин, касаещо новите оръжия.Водещите американски издания се опитват да действат в същия дух като Държавния департамент, но не толкова последователно. Говорител на департамента подчерта, че Путин е показал само \"видеоанимация\" и е потвърдил, това което правителството на САЩ знае отдавна.Тъй като няма независима информация за разработването на такива технологии, експертите по оръжия са шокирани.\"Вашингтон пост\" нарече речта на Путин \"послание към Вашингтон във връзка с неотдавна обявените от администрацията на Тръмп планове за разработване на нови ядрени оръжия\".\"Непобедимата\" ракета на Путин е насочена към уязвимите точки на САЩ, пише \"Ню Йорк таймс\".Руснаците си задаваха въпроси преди речта на Путин за това, което той планира в последния си мандат и те получиха отговор: Русия отново ще се превърне в суперсила, констатира изданието.\"\", отбелязва \"Блумбърг\" и подчертава, че във Вашингтон посланието е чуто.Не по-малко бурни са коментарите и в Лондон.Виждаме засилване на заплахата за нашия начин на живот. Москва избра пътя на ескалацията и провокацията. Великобритания не може да отслаби защитата си, обяви военният министър Гавин Уилямсън.Според \"Индипендънт\" риториката на Путин рязко се различава от \"хвалебствената\" реч на Доналд Тръмп за размера и възможностите на ядрения арсенал на САЩ.Британското издание Express излезе със заглавие \"Путинското оръжие на Страшния съд\".Но не всички читатели в САЩ и Великобритания са съгласни с призива на медиите да се \"спре Русия\". Според РИА \"Новости\" пример за това са форумите на американските медии Time и Fox News и британския вестник \"Дейли мейл\", където читатели пишат, че ядрените оръжия на Русия и КНДР се възприемат като лоши, а на САЩ и Великобритания за отбрана.В Германия наблюдатели отбелязват, че противоракетните комплекси на САЩ вероятно ще бъдат безполезни срещу новите супероръжия на Русия.\"Дойче веле\" пише, позовавайки се на политолози, че адресът е бил към Запада. С използваната \"грозна риторика\" Путин се опитва да подтикне Запада към преговори и да приеме Москва като равноправен партньор.Френското издание Le Figaro пише, че Путин напомнил за \"непобедимия и отмъстителен военачалник с хегемонистични наклонности\". Le Monde обяснява на читателите си, че патриотичната тирада още повече ще увеличили шансовете на Путин на президентските избори на 18 март.Испанското издание El Pais анализира, напомняйки за действията на Русия в Сирия, Украйна, Прибалтика и \"намесата в демократичния процес на Запад\", че руското предизвикателство е реално и трябва да бъде взето сериозно.", "date": "2018.03.02", "title": "Западни медии: Непобедимата ракета на Путин е насочена към беззащитните САЩ"}
{"url": "https://news.bg/crime/prokuraturata-proveryava-dali-na-plazha-na-slanchev-bryag-ima-chastni-imoti.html", "text": "Върховната административна прокуратура (ВАП) се самосезира по медийни публикации, които цитират министъра на туризма Николина Ангелкова, че на плажа на \"Слънчев бряг\" има имоти - частна собственост. Информацията е от ВАП.Мотивите да започне проверка на тези данни са, че крайбрежната плажна ивица, като обособена територия, съставена от отделни морски плажове, представляваща част от морския бряг към прилежащата му акватория, е изключителна държавна собственост. Това е по силата на чл.18, ал.1 от Конституцията и чл.6, ал.1, ал.2 и ал.3 от Закона за устройство на Черноморското крайбрежие /ЗУЧК/.Според Закона за държавната собственост /ЗДС/ се касае за публична собственост, като според чл.69, ал.1 от същия закон актовете за държавна собственост, се съставят в два екземпляра от звено \"Държавна собственост\" на Министерството на регионалното развитие и благоустройството /МРРБ/. Територията на морския плаж е публична държавна собственост.Крайбрежната плажна ивица попада в охранителна зона \"А\", в която режимът на особена териториално-устройствена защита е стриктен - чл.9 и чл.10 от Закона за устройство на черноморското крайбрежие (ЗУЧК).От ВАП са преценили, че трябва да организират защитата на публичната държавна собственост. Те са потърсили и съдействието на регионалния министър, тъй като ведомството му е отговорно за територията на плажовете.Срокът на проверката на ВАП, в която трябва да се даде информация за взетите решения и предприетите действия е до 16 април 2018 г.", "date": "2018.03.02", "title": "Прокуратурата проверява дали на плажа на \"Слънчев бряг\" има частни имоти"}
{"url": "https://news.bg/int-politics/publikuvaha-pismo-na-yanukovich-kam-putin-s-molba-za-namesa-ot-2014-godina.html", "text": "Публикувано е писмо на бившия президент на Украйна Виктор Янукович към Владимир Путин от през март 2014 г., съобщава РТ.\"Като официално избран президент на Украйна, декларирам. Събитията в Майдан, незаконното завладяване на властта в Киев, доведоха до това, че Украйна е на ръба на гражданска война. Страната е в хаос и анархия, животът, сигурността и човешките права, особено в югоизточната част на страната и Крим са заплашени\", се казва в писмото.Също така се допълва, че \"под влияние на западните страни има открит терор и насилие, хората са преследвани по политически и езикови причини\".\"В тази връзка се обръщам към руския президент Владимир Путин с искане да се използват въоръжените сили на Руската федерация за възстановяване на върховенството на закона, мира, реда, стабилността и защита на населението на Украйна\", се посочва в текста.На 22 февруари са публикувани и пълните текстове на писмата на Янукович и към световните лидери. В писма до лидерите на Германия, Франция и Полша, ръководителите на няколко международни организации (Съвета на Европа, ПАСЕ, Европейски парламент), както и руският и американският президенти, Янукович разказа за събитията от 2014 г. Майдан и предложеното решение на конфликта в Украйна.Публикуваме пълният текст на писмо на Виктор Янукович към Путин без превод и без редакторска намеса, в което представя своите възгледи за събитията в Майдан през 2014 г.:", "date": "2018.03.02", "title": "Публикуваха писмо на Янукович към Путин с молба за намеса от 2014 година"}
{"url": "https://news.bg/int-politics/sasht-testvat-svrahzvukovi-orazhiya-dogodina.html", "text": "Пентагонът обяви, че работи в областта на свръхзвуковите технологии. Изпитанията на оръжия от този тип ще започнат през 2019 г.\"Ние разбираме, че се конкурираме със страни като Русия и Китай\", заявил директорът на Службата за напреднали изследователски проекти (DARPA) Стивън Уокър.Той отбелязал, че с разработката на свръхзвукови оръжия вече няколко години се занимава неговата служба съвместно с военновъздушните сили, НАСА, сухопътните и военноморските сили. По думите му, тази задача била приоритетна.От ведомството още през есента са поискали да бъде увеличен бюджетът за научни изследвания в тази област, добави Уокър.Вчера руският президент Владимир Путин в обръщението си пред горната камара на руския парламент представи най-новите видове руски оръжия, които нямат аналози в света.Американските военни незабавно реагираха на речта на Путин. Началникът на стратегическото командване на американските въоръжени сили (ядрените оръжия) ген. Джон Хайтън заяви, че страната трябва да разработи система от космически базирани радари, за да се противопостави на свръхзвукови оръжия.", "date": "2018.03.02", "title": "САЩ тестват свръхзвукови оръжия догодина"}
{"url": "https://news.bg/politics/patriotite-sas-zakonodatelni-promeni-za-kevr.html", "text": "Патриотите внасят предложение за законодателни промени за Комисията по енергийно и водно регулиране (КЕВР). В законодателния орган дойде и вицепремиерът Красимир Каракачанов, който не иска оставката на енергийния министър Теменужка Петкова.Не виждам никакви основания оставката на Теменужка Петкова да бъде приета, категоричен е воеводата. \"Тя направи прибързан акт да подаде оставка в знак да поеме отговорност за нещо, за което не носи такава\", коментира Каракачанов. Не виждам защо Теменужка Петкова трябва да бъде жертвана, изтъкна военният министър.Иначе патриотите въвеждат ново правомощие за КЕВР - да одобрява всички сделки по разпореждане с дялове и акции на търговски дружества, които са носители на лиценз за пренос или разпространение на електрическа, топлинна и газова енергия.\"КЕВР ще иска становище и от ДАНС, и от други институции. На база на тях и на преценка до колко новият собственик е способен да обезпечи съществуването на дружеството, неговото стабилно развитие и инвестициите, които изисква, ще се взема решение дали да одобри прехвърлянето на дяловете\", обясни Искрен Веселинов.Ще се търси подкрепата на герберите за тези законодателни предложения.Повод за тези предложения е скандалът с продажбата на  енергоразпределителното дружество ЧЕЗ на \"Инерком\".Припомняме, премиерът Бойко Борисов е разговарял с чешкия си колега за възможността за придобиване на електроразпределителното дружество на ЧЕЗ от държавата. Това става ясно от изявление на чешкия премиер Андрей Бабиш, препратено до БНР от чешката правителствена пресслужба.Като \"съвсем общ\" определиха интереса на българския премиер Бойко Борисов при разговора с чешкия му колега Андрей Бабиш. Чешкият премиер го е препратил към ръководството на ЧЕЗ, след като е подчертал, че сделката с \"Инерком\" е приключена.В четвъртък премиерът Бойко Борисов и купувачът на ЧЕЗ Гинка Върбакова се срещнаха в сградата на Министерския съвет. На срещата . На брифинг след срещата Върбакова, обясни, че е склонна да допусне държавата в сделката за ЧЕЗ. Тя отказа да даде информация за банките, които финансират сделката, позовавайки се на конфиденциална информация.По-късно по време на съвместно заседание на комисиите за енергетика и за контрол на спецслужбите собственикът на дружеството \"Инерком\" Гинка Върбакова, което има одобрение за покупка на активите на ЧЕЗ в България обвини политиците в интриги и се закани да съди всеки, който уронва престижа й.По време на заседанието ръководителят на Българската банка за развитие отрече неговата банка да има интерес към сделката. Това е второто отричане, макар че според чешки медии ББР има участие в сделката.В  от 25 февруари, неделя, ръководството на ББР потвърди официално, че банката не е одобрявала кредитиране и не е издавала банкова гаранция в сделката по продажбата на активите на ЧЕЗ и покупката им от страна на българската компания \"Инерком\".Според информация от чешки медии обаче .По време на заседанието на Комисията по енергетика и комисията по контрол на службите лидерът на БСП Корнелия Нинова също изрази съмнение, че банката е ангажирана по сделката. Тя намекна, че според документа от чешката страна, който, се посочвало нещо друго относно ББР.Министърът на финансите . България има и пари, и воля, за да се включи в купуването на ЕРП-то.Паралелно с това лидерът на социалистите Корнелия Нинова обяви, че за внасяне на колективен иск в български или чешки съд.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова.  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че . Впоследствие от правителствения пресцентър съобщиха, че чешкият премиер е обещал съдействие, ако България прояви желание да участва в сделката.", "date": "2018.03.02", "title": "Патриотите със законодателни промени за КЕВР"}
{"url": "https://news.bg/world/posolstvoto-na-frantsiya-v-burkina-faso-podlozheno-na-ataka.html", "text": "Френското посолство в столицата на Буркина Фасо Уагадугу съобщи, че е подложено на атака и призова гражданите си да останат там, където са в момента, информира \"Ройтерс\".Посолството на Франция и френският институт са под атака. Скрийте се там, където се намирате в момента, се казва в съобщение на мисията във \"Фейсбук\".Френски представител в Париж потвърди, че срещу дипломатическата мисия е организирано нападение, както и срещу армейския щаб на Буркина Фасо.Френският посланик обяви, че в центъра на столицата е имало експлозия след извършена терористична атака.Не е ясно към момента кой стои зад нападението, но през последните години Буркина Фасо и западноафрикански държави са атакувани от свързани с \"Ал Кайда\" и ДАЕШ (\"Ислямска държава\") екстремисти.Според свидетел маскирани мъже с раници са атакували армейския щаб малко преди експлозията.По-късно стана ясно, че ситуацията в посолството на Франция и института в столицата на Буркина Фасо е под контрол. Четирима нападатели са неутрализирани.", "date": "2018.03.02", "title": "Посолството на Франция в Буркина Фасо подложено на атака"}
{"url": "https://news.bg/crime/vazrastna-zhena-dade-nad-10-000-lv-na-alo-izmamnitsi.html", "text": "Ало-измамниците задигнаха над 10 000 лева от възрастна жена в Хасково. Измамата била по схемата \"съдействие на полицията\".79-годишната жена получила обаждане от мним полицай и веднага отговорила на инструкциите му. Тя изтеглила наличните си 10 000 лв. и 1 000 долара. Заедно с парите жената взела и златните си накити и ги оставила на стълбичките на улица \"Аида\" в областния град.След известно време жената разбрала, че е измамена. От срам обаче тя отказала да се прибере вкъщи. Роднините на жената изпратили сигнал, че тя липсва, а полицаите от Районното управление в града започват издирване.След повече от 5 часа издирвателни действия жената е открита и върната при семейството си.По случая е образуване досъдебно производство. Разследването продължава.", "date": "2018.03.02", "title": "Възрастна жена даде над 10 000 лв. на ало-измамници"}
{"url": "https://news.bg/world/osem-ubiti-i-13-raneni-turski-voynitsi-pri-sblasatsi-v-siriya.html", "text": "Осем турски войници са били убити и още 13 са били ранени при сблъсъци в северозападния сирийски анклав Африн, обявиха от турските въоръжени сили.Турските военни заявиха, че ранените войници са били бързо евакуирани, за да получат лечение. Засега няма повече подробности за събитията.Това е един от най-кръвопролитните дни за турските войници от началото на операцията на Турция, която тя предприе в Африн на 20 януари срещу подкрепяните от САЩ \"Отряди за защита на народа\" на сирийските кюрди, които Анкара разглежда като терористична групировка, свързана с Кюрдската работническа партия (ПКК), която води въоръжен бунт срещу турската държава от повече от три десетилетия.Междувременно от Сирийския център за наблюдение на правата на човека обявиха, че турските военновъздушни сили са ударили две позиции на проправителствените сирийски бойци, разположени през миналата седмица в Африн, избивайки и ранявайки множество бойци.Бомбардировките са били извършени в село Джамаа, като са загинали 17 проправителствени бойци.Турските военни заявиха, че турски хеликоптери ATAK са ударили района в западната част на Африн, избивайки 9 \"терористи\". Не е ясно дали тези удари са отмъщение за убитите осем турски войници.От началото на операцията под наслов \"Маслинова клонка\" Турция превзе 115 \"стратегически точки\" и 87 села, както твърдят турските държавни медии, изтиквайки кюрдските бойци от района, който се намира в близост до турската граница.", "date": "2018.03.02", "title": "Осем убити и 13 ранени турски войници при сблъсъци в Сирия"}
{"url": "https://news.bg/crime/nad-150-nadzirateli-protestiraha-pred-loveshkiya-zatvor.html", "text": "Над 150 надзиратели се събраха в петък пред вратите на Ловешкия затвор. Те настояват за по-високи заплати, по-добри условия на труд и с настояване да се реши проблемът с липсата на кадри в системата на затворите и следствените арести, съобщиха от Синдиката на служителите в затворите.Протестиращите определиха случващото се като \"игра на нерви\". Те се заканиха да не отстъпят докато не бъдат изпълнени техните искания.Мероприятието е прелюдия към втория национален протест на служителите в затворите в България, който ще се проведе на 10 март, увериха от Синдиката. Той ще е под надслов \"Европа и за нас\" и ще протече като митинг-шествие, което ще премине от площада пред Министерството на правосъдието през Министерство на финансите до сградата на Министерския съвет.Преди два дни с надежда, че ще \"пробудят съвестта\" на правосъдния министър Цецка Цачева от Синдикат на служителите в затворите й изпратиха \"Приказка за стълбата\" на Христо Смирненски.В същото време синдикалистите настояха и за писмен отговор на въпроса получавали ли са и в какви размери допълнителни бонуси членовете на политическия кабинет на Министерство на правосъдието за 2017 г.Протестите на надзиратели и съдебна охрана продължават в цялата страна втори месец.В следващите дни до 10 март митинги ще има пред затворите във Варна и в Пазарджик. На 7 март, когато е професионалният празник на ГД \"Охрана\", ще има демонстрации пред всички сгради на съдилищата в цялата страна.", "date": "2018.03.02", "title": "Над 150 надзиратели протестираха пред Ловешкия затвор"}
{"url": "https://news.bg/world/armen-sarkisyan-e-noviyat-prezident-na-armeniya.html", "text": "Националното събрание на Армения избра за президент кандидата на Републиканската партия Армен Саркисян, съобщава \"Новости-Армения\".90 депутати са гласували в подкрепа на Саркисян, а 10 - против. Така Саркисян е четвъртият президент на страната.Отбелязва се, че за първи път президентът е избран от депутатите след прехода в страната към парламентарна форма на управление.Настоящият президент е Серж Саркисян, който ръководи страната от 2008 г.Армен Саркисян е бивш посланик на Армения в Лондон. През 1996-1997 г. заема длъжността премиер на страната. Той бе единственият кандидат за тази длъжност. Кандидатурата му беше подкрепена от Републиканската партия и Арменската революционна федерация.Според новата конституция на държавата президентът се избира от парламента за един 7-годишен мандат. Пълномощията на Серж Саркисян изтичат на 9 април.", "date": "2018.03.02", "title": "Армен Саркисян е новият президент на Армения"}
{"url": "https://news.bg/comments/komunizmat-se-zavrashta-spete-spokoyno-detsa.html", "text": "Публикуваме коментара ПР специалиста Любомир Аламанов от фейсбук профила му без редакторска намеса.В безумния фарс с ЧЕЗ, който се разиграва пред очите ни, има толкова много димки, политически глупости и популизъм, че се изпуска най-важното. Началото и краят.Началото на драмата. ЧЕЗ се опитва година и половина да избяга от България. Ама толкова отчаяно, че е готова на всякаква оферта, само и само да се махне. По причини, които не ги крие: лоша съдебна система и политически натиск. Държавна или частна, хубава или лоша, ЧЕЗ е голяма компания. С влияние в Европа. Сега инвестира в Германия. И в много други страни. Бяга само от България. Заради лоша съдебна система и политически натиск. Преди това само Албания е развалила договора си с ЧЕЗ. Компанията отказва да се поддаде на изнудване на тамошните политици.Та, това е началото. Крупна европейска компания бяга от държавата ни. Заедно с много други големи европейски компании. Сещате ли се това какви знаци изпраща на всички потенциални инвеститори, фондове, фирми или който и да е луд, който случайно си е помислил да работи в България?Краят на драмата. На срещата с Гинка Върбакова Борисов поискал държавата да има контролен дял в бизнеса на ЧЕЗ. Кратко и ясно. Официално правителствено искане за национализация.Ами ако утре двама служители подадат оплакване, че сте им забавили заплатите и държавата поиска 1/3 от фирмата, за да гарантира правата? Към това ли се движим? Национално отговорна национализация с цел стабилност?Да повторим жизнения цикъл: В началото съсипваш съдебната система и оказваш политически натиск, а на финала, като изгониш европейските компании, принудително национализираш.Казвах ви аз преди две години, че се надига пълзяща рекомунизация. Мразя да съм прав за подобни неща...Че комунистите, уффф, сори, социалистите де, искат национализация, е разбираемо. Че патриотите искат да изгонят всичко европейско, също е ясно. Че герб го предлагат, е, нали, всички са комунисти... :)Не разбирам само, толкова ли не остана поне една наистина про-европейска политическа сила?Комунизмът се завръща. Спете спокойно деца. :)Хубава вечер! :)", "date": "2018.03.02", "title": "Комунизмът се завръща. Спете спокойно деца..."}
{"url": "https://news.bg/crime/valentin-radev-savetva-prestapnitsite-da-svikvat-zashtoto-shte-gi-hvashtat.html", "text": "Силовият министър Валентин Радев се похвали, че са заловени извършителите на поредното посегателство над банкомат.\"Нямат връзка с другите групи\", информира той медиите. Извършителите са познати на службите. Задържани са след преследване.\"Търсим парите\", посочи МВР шефът. Иначе и по задържаните има следи от взривения банкомат.По думите на Радев арестуваните не били от най-големите престъпници, но имат криминално минало. \"Добре, че ги хванахме, да свикват така и всички останали, че рано или късно ще ги хванем\", закани се той. щели да паднат в капана на служителите на реда.Припомняме, разбиването на банкомати стана често срещано явление у нас.В началото на месец ноември банкомат беше взривен в Сепарева баня. След обира беше предприета  за залавянето на извършителите, но те успяха да се укрият в гората над Боснек. На 22 януари .Не отдавна бяха разбити  и в с. Баня. Тогава вътрешният министър Валентин Радев отчете общо 5 разбити банкомата за 2017 г. С последните две престъпления, разбитите банкомати за изминалата година станаха 9. В края на 2017 година, на 28 декември, крадци опитаха да разбият .В началото на 2018 година, на 15 януари, София отново съмна с .Опит за разбиването на банкомат имаше и вчера - 1 март. 22-годишен мъж се .", "date": "2018.03.02", "title": "Валентин Радев съветва престъпниците да свикват, защото ще ги хващат"}
{"url": "https://news.bg/education/898-uchilishta-zatvoreni-i-dnes-zaradi-studa.html", "text": "В 898 училища в страната в петък няма да има занятия, съобщиха от Министерството на образованието и науката.Причината са неблагоприятни метеорологични условия и влошена пътна обстановка в страната. Информацията за училищата, където има \"дървена ваканция\" е обобщена към 11 часа на 2 март 2018 г.Най-много - 122 училища, са затворени в област Варна. 89 училища не учат в област Стара Загора. В област Плевен са затворени 83 училища, в област Велико Търново - 77, и в област Русе - 70 училища.Само в едно училище в област Видин, в 2 училища в област Пазарджик и в 5 училища в област Ямбол няма да се провеждат днес учебни занятия.В останалите области броят на затворените училища са:", "date": "2018.03.02", "title": "898 училища затворени и днес заради студа"}
{"url": "https://news.bg/entertainment/v-devnya-priyutiha-premraznal-frenski-avantyurist-obikalyasht-evropa-s-velosiped.html", "text": "Българи приютиха премръзнал авантюрист от Франция, обикалящ Европа с велосипед, съобщи bTV.25-годишният французин Александър Хагенмюлер прави документален филм колаж за аматьори музиканти в Европа. Той обикаля Стария континент с велосипед.Александър се намирал във Варна. От там той тръгнал за Сливен в минусовите температури, но попаднал в премеждие - в Девня колелото му отказало заради студа. \"Не бях планирал да идвам в този град, но стана проблем с колелото - заради студа, спирачките и скоростите отказаха и нямаше как да продължа\", обясни туристът.Премръзналият френски турист намира спасителна спирка в автосервиз в Девня. Там той разбрал и че пътищата в страната са затворени заради тежките атмосферни условия.Собственикът на автосервиза Йордан Янев разказа, че французинът бил много скромен. \"Размразихме колелото, той си натовари отново дисагите, беше готов да тръгва, казахме му, че няма как да стане, почерпихме го с домашно вино и суджук да се стопли\", обяснява домакинът.Велосипедистът споделил също, че има дневен бюджет от по 5 евро. Поради това той не можел да си позволи хотел и помолил собственика на сервиза да разпъне палатката си в сервиза за през нощта. Вместо това обаче от общината му осигурили подслон и обиколка на забележителностите в Девня. Мъжът е бил настанен в кризисния център, където получил храна от домашния социален патронаж.Александър признал, че и друг път е прави щуротии. Той обаче обяснил, че няма проблем със студа, защото е от Елзас.След като посрещне националния ни празник тук, приключенецът ще продължи към Румъния.", "date": "2018.03.02", "title": "В Девня приютиха премръзнал френски авантюрист, обикалящ Европа с велосипед"}
{"url": "https://news.bg/world/kitay-obmislya-dali-da-otgovori-na-mitata-na-tramp.html", "text": "След като заплаши с ответни мерки, ако президентът на САЩ наложи търговски мита, китайските лидери трябва да решат дали вдигнатите от Доналд Тръмп тарифи върху вноса на стомана и алуминий са оправдани за започване на търговска война, която може да засегне достъпа до един от най-големите пазари за Китай, съобщава АП.Вчера стана ясно, че САЩ планират да наложат 25% мито върху вноса на стомана и 10% върху вноса на алуминий. Регистриран е спад на азиатските пазари на фона на коментарите за \"търговска война\".В същото време Китай призова САЩ да покажат \"сдържаност\" по отношение на протекционистката политика в търговията, информира АФП.През февруари търговското министерство на Китай призова САЩ да прекратят прекомерния протекционизъм при търговията на стомана. Пекин подчерта също, че ще се противопостави на американската политика, наричайки я \"неразумна\".Китайските лидери ще решат дали да подкрепят заплахите с действия, въпреки че има риск да ограничат достъпа си до пазара на САЩ.Според експерти Китай ще отговори, защото не иска да бъде възприеман като слаб, но като цяло ще е въздържано, тъй като не иска да бъде възприеман като страна, която възпрепятства международната търговска система.Пекин обвинява администрацията на Тръмп, че подкопава световните регулации в търговията.Япония и Южна Корея, съюзници на САЩ и големи износители на стомана и алуминий, заявиха, че ще поискат да бъдат изключени от вдигането на митата, което Тръмп оправдава на база национална сигурност.", "date": "2018.03.02", "title": "Китай обмисля дали да отговори на митата на Тръмп"}
{"url": "https://news.bg/int-politics/lavrov-obshtoto-nasledstvo-na-rusiya-i-balgariya-e-v-osnovata-na-nashata-druzhba.html", "text": "Културните и духовни ценности, които обединяват Русия и България и сега са в основата на дружеските отношения между двете страни. Това заяви министърът на външните работи Сергей Лавров в петък по време на церемонията при откриване на изложба, посветена на честването на 140-та годишнина на освобождението на България от турското робство, съобщи ТАСС.\"Убеден съм, че руско-българското братство, общото културно и духовно наследство не са повредени от изпитанията на времето. Те са фундамент за развитието на нашите двустранни отношения, за нашето сътрудничество във всички области: политиката, икономиката, туризма, културата\", заяви той.\"В историческите отношения между нашите две страни за нашите народи Руско-турската война от 1877-1878 г. играе особена роля. Дружбата на нашите две страни бе скрепена с кръв, пролята в името на справедливостта\".\"Сега отдаваме дължимото на българските опълченци, които рамо до рамо се сражаваха в тежките условия за независимостта на българската нация\", допълни министърът.Посланикът на България в Руската федерация Бойко Коцев заяви в своята реч, че руско-българските отношения \"имат общи исторически, културни и духовни връзки. Съхраняването на нашата обща история е наш дълг и първостепенна задача\", подчерта дипломатът.Руско-турската война от 1877-1878 г. - е война между Руската империя и съюзните й балкански държави от една страна и Османската империя от друга.По време на обсадата и освобождаването на българския град Плевен, която е продължила ото 19 юли до 10 декември 1877 г., са загинали над 30 000 руски воини, български опълченци, войници от седем държави, участвали в Освободителната коалиция. В област Плевен има 166 паметника и гробни места от Руско-турската война.", "date": "2018.03.02", "title": "Лавров: Общото наследство на Русия и България е в основата на нашата дружба"}
{"url": "https://news.bg/int-politics/kitay-plashi-s-voyna-zaradi-podkrepata-na-sasht-kam-tayvan.html", "text": "Китайските държавни медии предупредиха, че страната може да влезе във война заради Тайван, ако САЩ приеме закон, насърчаващ по-близки американски отношения с автономния остров, към който Пекин има териториални претенции, съобщава \"Ройтерс\".Законодателството, което се нуждае само от подписа на американския президент Доналд Тръмп, за да се превърне в закон, определя, че американската политика трябва да бъде такава, че да позволява на американски официални лица на всички равнища да пътуват до Тайван, за да се срещат с тайванските си колеги, разрешава на високопоставени тайвански официални лица да влизат в САЩ и да се срещат с американски длъжностни лица.Пекин разглежда демократичен Тайван като непокорна провинция и неразделна част от \"единен Китай\", който не отговаря на изискванията за отношения между две държави, като никога не се е отказвал от употребата на сила, за да постави острова под свой контрол.В редакционна статия с категоричен тон, официозът China Daily подчертава, че ако законопроектът се превърне в закон, това само ще насърчи тайванския президент Цай Ингвен да продължи да отстоява суверенитета на острова.\"След като САЩ са обвързани от вътрешното право да действат в интерес на острова в този случай, това само би дало основание на наблюдението, че слизането в ада е лесно\", се подчертава многозначително в редакционната статия.Враждебността на Китай към Тайван нарасна след избора на Цай Ингвен за президент през 2016 г. Пекин се съмнява, че Цай се стреми към обявяване на официална независимост, прекрачвайки червената линия за лидерите на Комунистическата партия в Пекин, въпреки че лидерът на Тайван увери, че иска да поддържа статуквото и се ангажира да гарантира мир.Тайван приветства американското законодателство.Говорейки в столицата Тайпе, тайванският премиер Уилям Лай заяви, че САЩ са солиден съюзник на Тайван и изрази дълбоката си благодарност за приетото законодателство.Във втора редакционна статия, многотиражният китайски официоз Global Times подчертава, че Китай може да \"предприеме целенасочени мерки срещу силите, борещи се за независимост на Тайван\".\"Военно погледнато, силата на Народната освободителна армия промени из основи военната и политическата ситуация в протока\", се посочва в статията, като се има предвид тесният воден път, който разделя Тайван от неговия гигантски съсед.\"Благодарение на бързия си растеж континентален Китай вече си гарантира несравнима стратегическа инициатива в тайванския проток\", се допълва в материала.", "date": "2018.03.02", "title": "Китай плаши с война заради подкрепата на САЩ към Тайван"}
{"url": "https://news.bg/world/predpazlivo-shte-reagirame-na-provokatsiite-na-turtsiya-obyavi-armiyata-na-gartsiya.html", "text": "Началникът на армията на Гърция обяви, че въоръжените сили ще реагират предпазливо на провокациите на Турция, пише \"Катимерини\".\"\", каза Евангелос Апостолакис на икономически форум.Той добави, че гръцката армия е създала силна ос на сътрудничество за сигурност и стабилност в региона.Според него източната част на Средиземно море остава най-деликатният регион на планетата заради хроничните кризи в Сирия и Либия, различни граждански конфликти, и заради нелегалната имиграция.Гърция е стълб в полза на мира и стабилността, насърчава сътрудничество между държавите в региона на базата на международното право, подчерта Апостолакис.Междувременно гръцкият вестник пише, че двама гръцки войници са задържани от турската армия в четвъртък сутринта, след като инцидентно са прекосили общата граница при Еврос. Те инцидентно са влезли на турска територия при патрулиране, което е било по време на буря.", "date": "2018.03.02", "title": "Предпазливо ще реагираме на провокациите на Турция, обяви армията на Гърция"}
{"url": "https://news.bg/regions/opasnost-ot-poleditsi-v-tsyalata-strana-prez-uikenda.html", "text": "Агенция \"Пътна инфраструктура\" призова шофьорите да карат изключително внимателно през следващите няколко дни, защото се очаква рязка промяна в метеорологичните условия и има опасност от поледици.Водачите трябва да не правят резки маневри, както и да карат със съобразена скорост.Настилките в страната се обработват постоянно, уверяват от пътната агенция. Въпреки това АПИ и \"Пътна полиция\" ще спират движението на всички превозни средства в участъците с опасност от поледици, за да гарантират безопасността на хората.", "date": "2018.03.02", "title": "Опасност от поледици в цялата страна през уикенда"}
{"url": "https://news.bg/politics/korneliya-ninova-uveryava-che-bsp-lobira-samo-za-darzhavata-i-naroda.html", "text": "Всички от БСП декларираме, че стоим зад един единствен купувач - българската държава. Това коментира в кулоарите на парламента лидерът на БСП Корнелия Нинова за сагата с електроразпределителното дружество ЧЕЗ.Лобираме българската държава, българското правителство да изкупи активите на ЧЕЗ в България, допълни тя.Иначе соцводачът нападна кабинета и герберите, питайки кога са узрели за идеята държавата да има дял в сделката.Държавата трябва да изкупи ЧЕЗ, настоява тя. Кабинетът се изплаши, защото видя, че далаверата няма да мине. Това е победа на народа, доволна е Нинова.Тя не иска държавата да има само контролен пакет, защото така става съдружник на Гинка от Пазарджик, на няколко банки и офшорки. Не сме съгласни, заяви лидерът на червените.БСП няма нищо общо с тази сделка, изтъкна отново Корнелия Нинова и пак обвини Бойко Борисов, че ни забъркал в международен скандал. Да си поемат отговорността, настоя тя. Проблемът е Бойко Борисов и правителството, смята тя.Кабинетът опропастява европредседателството. На вчерашното изслушване службите опровергаха Борисов. Няколко доклада са предадени на Министерски съвет, но правителството и Борисов са си затворили очите, категорична е Нинова.Припомняме, в четвъртък премиерът Бойко Борисов и купувачът на ЧЕЗ Гинка Върбакова се срещнаха в сградата на Министерския съвет. На срещата . На брифинг след срещата Върбакова, обясни, че е склонна да допусне държавата в сделката за ЧЕЗ. Тя отказа да даде информация за банките, които финансират сделката, позовавайки се на конфиденциална информация.По-късно по време на съвместно заседание на комисиите за енергетика и за контрол на спецслужбите собственикът на дружеството \"Инерком\" Гинка Върбакова обвини политиците в интриги и се закани да съди всеки, който уронва престижа й.По време на заседанието ръководителят на Българската банка за развитие отрече неговата банка да има интерес към сделката. Това е второто отричане, макар че според чешки медии ББР има участие в сделката.В  от 25 февруари, неделя, ръководството на ББР потвърди официално, че банката не е одобрявала кредитиране и не е издавала банкова гаранция в сделката по продажбата на активите на ЧЕЗ и покупката им от страна на българската компания \"Инерком\".Според информация от чешки медии обаче .По време на заседанието на Комисията по енергетика и комисията по контрол на службите лидерът на БСП Корнелия Нинова също изрази съмнение, че банката е ангажирана по сделката. Тя намекна, че според документа от чешката страна, който, се посочвало нещо друго относно ББР.Министърът на финансите . България има и пари, и воля, за да се включи в купуването на ЕРП-то.Паралелно с това лидерът на социалистите Корнелия Нинова обяви, че за внасяне на колективен иск в български или чешки съд.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова.  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че . Впоследствие от правителствения пресцентър съобщиха, че чешкият премиер е обещал съдействие, ако България прояви желание да участва в сделката.", "date": "2018.03.02", "title": "Корнелия Нинова уверява, че БСП лобира само за държавата и народа"}
{"url": "https://news.bg/world/v-germaniya-hvanaha-mozaka-na-kokainoviya-kanal-arzhentina-rusiya.html", "text": "Германската полиция съобщи, че е арестувала Андрей Ковалчук, който се предполага, че е \"мозъкът\" на операцията за пренасяне на кокаин от руското посолство в Аржентина до Москва, съобщава АФП.\"Силите в Берлин арестуваха Ковалчук. Сега той е в ареста\", каза говорител на полицията.Прокурори в германската столица уточниха, че 49-годишният руски гражданин е задържан като част от подето от Москва международно разследване.\"\", отбелязва държавното обвинение в \"Туитър\".През миналата седмица аржентинската полиция съобщи, че е иззела 400 килограма кокаин за 62 милиона долара от тайник в куфари в училището на руското посолство.Външното министерство на Русия уточнява, че наркотикът е разкрит след съвместни действия на руските и аржентинските власти.", "date": "2018.03.02", "title": "В Германия хванаха “мозъка” на кокаиновия канал Аржентина-Русия"}
{"url": "https://news.bg/crime/nyama-osnovaniya-za-uvolnenieto-na-direktora-na-bolnitsata-vav-vratsa.html", "text": "Районният съд във Враца остави директорът на болницата в Враца Орлин Цветков на поста му, предаде БНТ.Съдът отхвърли искането на прокуратурата за отстраняването му от длъжност с мотивите, че по време на досъдебното производство за длъжностно присвояване на 32 хиляди лева от здравното заведение не са намерени доказателства, че директорът е оказвал влияние върху свидетелите и няма предпоставки това да се случва и в бъдеще.През предходния месец Цветков подаде предизвестие за напускане на работа, което трябва да се гласува на събрание на акционерите.Междувременно стана ясно, че цялата сума от 32 хиляди лева вече е възстановена по сметката на болницата.Според прокуратурата цялото обвинение по случая с врачанската болница трябва да се преквалифицира за злоупотреба.Защитата е категорична, че ще обжалва решението на съда.", "date": "2018.03.02", "title": "Няма основания за уволнението на директора на болницата във Враца"}
{"url": "https://news.bg/int-politics/hakerskata-ataka-sreshtu-germanskoto-pravitelstvo-prodalzhava.html", "text": "Хакерската атака срещу компютрите на германското правителство продължава, предаде Дойче веле с позоваване на Армин Шустер - председател на комисията по контрол върху дейността на спецслужбите към Бундестага.Предполага се, зад атаката стои хакерската група АРТ28, известна още с названието Fancy Bear и с връзките си с руските спецслужби.Смята се, че хакерите са проникнали в мрежите на външното министерство и на министерството на отбраната, като са внедрили вредоносен софтуер и са похитили документи.Членовете на комисията са изразили недоволството си от това, че са разбрали за атаката от публикация на агенция dpa, а не от службите.Според агенцията, спецслужбите са установили хакерската намеса през декември миналата година. Специалистите не изключват възможността тя да е продължила през цялата 2017 г.", "date": "2018.03.02", "title": "Хакерската атака срещу германското правителство продължава"}
{"url": "https://news.bg/int-politics/ukrayna-predupredi-es-za-risk-ot-defitsit-na-gaz-zaradi-provokatsiya-na-gazprom.html", "text": "Украйна предупреди ЕС за риск от кризисна ситуация в газовите доставки заради действията на \"Газпром\", предаде агенция \"Униан\".Киев е отправил нота за прилагане на механизма за ранно предупреждение за кризисни ситуации в енергетиката с цел да се осигури транзитирането на газ през Украйна към ЕС. Повод за това е решението на руския монополист \"Газпром\" да намали налягането на входа в украинската газопреносна система.Украинската страна инициира тристранни преговори във формат Украйна-ЕС-Русия за осигуряване на стабилността на газовите доставки, съобщи Елена Зеркал - заместник-министър на външните работи на Украйна по евроинтеграцията.Тя посочи, че \"Газпром\" отказва да се съобрази с решението на Стокхолмския арбитраж, който наложи глоба на руската компания заради неизпълнение на доставките.\"Газпром\" за пореден път доказа своята некоректност. И, както винаги, се опитва да хвърли вината върху Украйна. Няма да стане.\" - заяви Зеркал.\"Историята от 2009 г. няма да се повтори. Споразумението за асоцииране, реформата на газовия пазар окончателно промениха парадигмата на отношенията с Русия в газовата сфера. Шантажът вече не работи.\" - допълва заместничката на външния министър.", "date": "2018.03.02", "title": "Украйна предупреди ЕС за риск от дефицит на газ заради провокация на „Газпром“"}
{"url": "https://news.bg/int-politics/tramp-vavezhda-mita-varhu-vnosa-na-stomana-i-aluminiy.html", "text": "Американският президент Доналд Тръмп обяви, че през идната седмица ще подпише директива за въвеждане на нови мита за вноса на стомана и алуминий, предаде Би Би Си. Най-засегнати от подобна мярка ще бъдат Китай и Канада.По думите на Тръмп, върху вноса на стомана ще бъде въведено мито от 25%, а върху този на алуминий - 10%.В социалната мрежа Twitter той обяви, че САЩ страдат от несправедливост при търговията. Новината за намеренията му по отношение на митата обаче веднага доведе до срив на американските фондови пазари. Индексът Доу Джонс отбеляза спад с повече от 2%.Вносът на стомана в САЩ е четири пъти по-голям от износа, като американската промишленост използва стомана, произвеждана в над 100 държави.След изявлението на Тръмп акциите на американските производители на стомана рязко поскъпнаха.Очаква се остра реакция от страна на Китай. Някои експерти изказват опасения, че може да последва нова търговска война.От ЕС вече се чуха остри реакции по отношение на решението на американския президент.", "date": "2018.03.02", "title": "Тръмп въвежда мита върху вноса на стомана и алуминий"}
{"url": "https://news.bg/int-politics/puchdemon-ottegli-kandidaturata-si-za-premier-na-kataluniya.html", "text": "Бившият лидер на Каталуния Карлес Пучдемон се отказа от амбициите отново да бъде премиер на автономната област, предаде Би Би Си.Той обяви, че се оттегля в полза на обвинения в сепаратизъм Жорди Санчес, който се намира в испански затвор.Самият Пучдемон, който се укрива в Белгия от испанското правосъдие, също е застрашен от затвор, ако се върне в Испания, за да застане начело на автономната област.След като стана ясно, че ако не иска да попадне под ударите на закона, връщането му в страната е невъзможно, той обяви, че смята да управлява дистанционно. Кандидатурата му обаче доведе до блокиране на процеса по съставяне на правителство.Обявявайки оттеглянето си Пучдемон заяви, че това е единствената възможност да се отключи политическият процес.Междувременно испанският премиер Мариано Рахой заяви, че възможно най-скоро трябва да бъде избран премиер на Каталуния, но ще бъде голяма грешка, ако той е от средите на тези политици, които имат проблеми с правосъдието.", "date": "2018.03.02", "title": "Пучдемон оттегли кандидатурата си за премиер на Каталуния"}
{"url": "https://news.bg/bulgaria/snyag-poleditsi-po-patishtata-zatvoreni-prohodi.html", "text": "Пътищата са предимно заснежени, на много места заледени, Троянският и Дюлинският проход са затворени.Над страната вали дъжд и сняг, температурите са в интервала от -11° до 0°.Дъжд вали в района на гр. Благоевград и на магистрала \"Тракия\" в частта на област София.Сняг вали в проходите Пределъ /обл. Благоевград/, Ришки, Обзорски, Айтоски /обл. Бургас/, Шипка и Републиката /обл. Стара Загора/, както и в областите Варна, Велико Търново, Враца, Добрич, Монтана, високите части на област Пазарджик, областите Плевен, Разград, Русе, Сливен, Смолян, Търговище и Шумен.Видимостта е намалена до 200 метра поради мъгла в района на гр. Кнежа.Слаб вятър има в областите Видин, Добрич, Смолян, Хасково и Шумен.За тържествата на връх \"Шипка\" по случай Националния празник на Република България от 20 ч. на 02.03.2018 г до 18 ч. на 03.03.2018 г. ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - Шипка - Казанлък.Както всяка година транзитният трафик ще се насочва по път II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно.Шофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.За област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково - Проход на Републиката - Велико Търново и обратно, като пренасочването ще става при пътен възел \"Мъглиж\" (път I-5 с път I-6).Ограничението в движението през Шипченския проход не важи за организирания междуградски автобусен транспорт.Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.- Айтоски- отворен за всички МПС;- Дюлински - забранен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Твърдишки - забранен за МПС над 10 т;- Троянски - затворен за всички МПС;- Върбишки - затворен за всички МПС;- Златишки - затворен за всички МПС;- Вратник - забранен за МПС над 10 т;- Пампорово - забранен за МПС над 3,5 т;- Петрохан - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.: няма ограничения. няма ограничения. няма ограничения. няма ограничения. няма ограничения. няма ограничения.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: - Ограничено е движението за МПС над 3,5 т по път I-9 Дуранкулак - Шабла поради силен вятър и снегонавявания.- Ограничено е движението за МПС над 12 т по път I-9 Шабла - Варна поради снегонавявания.- Временно е ограничено движението на всички МПС поради силен вятър и снегонавявания по:- Временно е ограничено движението на МПС над 10 т по път III-908 Варовник - Вълчаново ханче поради силен вятър и снегонавявания;:- Ограничено е движението по път III-407 Павел - Совата за МПС над 12 т. поради снегонавяване.- Ограничено е движението за всички МПС по път III-358 Шипково - Рибарица, поради снегонавявания.- Движението по път III-861 Югово - Лъки се осъществява задължително с вериги за всички МПС поради снегонавявания.- Движението по път III-8611 Белица - Загражден се осъществява задължително с вериги за всички МПС снегонавявания.- Ограничено е движението за МПС над 12 т по път III-205 Исперих - Стефан Караджа снегонавявания.- Временно е ограничено движението за всички МПС поради снегонавявания по:- Временно е ограничено движението на МПС над 3,5 т поради снегонавявания по:- Ограничено е движението за МПС над 12 т по път II-23 Русе - Кубрат поради снегонавявания.- Ограничено е движението на всички МПС по път III-205 Тутракан - Исперих поради снегонавявания. Обходен маршрут: Царев дол - Черногор - Главиница - Исперих.- Ограничено е движението на МПС над 3,5 т поради снегонавявания по:Ограничава се движението за МПС над 12 т по път II-71 Силистра - Добрич поради снегонавявания.- Движението по път II-37 граница ОПУ Пазарджик - Барутин е забранено за МПС над 12 т с ремаркета и полуремаркета;- Движението по път ІІІ-861 гр. Лъки - местност \"Момина вода\" от км 31+040 до км 36+000 е задължително за всички МПС да се движат с вериги, а автомобилите с маса над 12 т. без ремаркета и полуремаркета- Движението по път III-8631 Момчиловци - проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги. ", "date": "2018.03.02", "title": "Сняг, поледици по пътищата, затворени проходи"}
{"url": "https://news.bg/crime/gonka-mezhdu-politsiya-i-avtodzhambazi-v-sofiya-sled-kato-vzriviha-bankomat.html", "text": "Банкомат е бил взривен рано тази сутрин в кв. \"Илиянци\" в София, съобщава БНР. Сигнал е подаден около 5:15 часа.Петима души са задържани след преследване от полицията. Сред арестуваните имало известни автокрадци, познати на МВР.Взривеният от бандата банкомат се намира на бул. \"Рожен\" 36. Полицията е причакала извършителите, които са се опитали да избягат. След преследване по улиците на София петимата мъже са се опитали да поемат в посока Ихтиман и Елин Пелин, но екипи на СДВР и отряда \"Кобра\" са ги арестували в Ихтиман.Сред задържаните има известни в криминалните среди имена у нас. В миналото те са били свързани с автокражби. За момента не е ясна взетата сума от петимата мъже.Според БНР в устройството не е имало много пари.", "date": "2018.03.02", "title": "Гонка между полиция и автоджамбази в София след като взривиха банкомат"}
{"url": "https://news.bg/int-politics/rusiya-e-opitala-da-se-namesi-i-na-energiyniya-pazar-v-sasht.html", "text": "Комисията по наука и технологии към Камарата на представителите в американския конгрес публикува доклад за руски опит за намеса на енергийния пазар в САЩ, предадоха информационните агенции.Става дума за провокативни и манипулативни съобщения в социалните мрежи.\"Американският народ заслужава да знае, че тези съобщения в социалните мрежи са плод на работата на чужди власти, които се опитват да подкопаят вътрешната ни енергийна политика\", заяви републиканецът Ламар Смит, който е председател на комисията.С постингите си руските тролове са се опитали да повлияят на мнението на американците за тръбопроводите, изкопаемите горива, фракинга и промените в климата, посочва Смит.Крайната цел на тези кампании е отслабване на американския енергиен пазар, който е конкурент на руския на световния пазар.През периода 2015-2017 г. в социалните мрежи са публикувани до 10 хиляди постинга, съдържащи преднамерени манипулации, се казва в документа.", "date": "2018.03.02", "title": "Русия е опитала да се намеси и на енергийния пазар в САЩ"}
{"url": "https://news.bg/int-politics/sasht-skochi-na-putin-rusiya-narushava-dogovora-za-yadrenite-sili-sas-sreden-obseg.html", "text": "Държавният департамент на САЩ обвини Русия в разработването на дестабилизиращи световното статукво ядрени оръжия в нарушение на договорните си задължения.Реакцията на САЩ е по повод вчерашното обръщение на руския президент Владимир Путин пред горната камара на руския президент, в която разкри, че Русия разполага с нови ядрени оръжия, припомня \"Ройтерс\".Говорителката на Държавния департамент Хедър Науърт заяви, че речта на Путин е показала, че Русия е нарушила задълженията си по Договора за ядрените сили със среден обсег от 1987 г. Тя също така разкритикува анимирания видеоклип, излъчен по време на изказването на Путин, изтъквайки, че той изглежда е изобразил нападение срещу САЩ.\"Със сигурност беше жалко да наблюдаваме видео анимация, която изобразява ядрена атака срещу САЩ\", подчерта Науърт по време на пресконференция, като допълни: \"Ние не разглеждаме това като поведение на отговорен международен играч.\"", "date": "2018.03.02", "title": "САЩ скочи на Путин: Русия нарушава договора за ядрените сили със среден обсег"}
{"url": "https://news.bg/crime/gorya-hotel-v-troyanskiya-kurort-chiflik.html", "text": "Пожар в хотел в троянския курорт \"Чифлик\" принуди петдесет гости да се евакуират. Посетителите на хотел \"Балкан\" е трябвало да се изнесат, съобщиха от МВР - Ловеч.Сигнал за пожара е бил подаден около 19 часа на 1 март. Няма пострадали. Пламъците са унищожили голяма част от покривната конструкция на сградата. Долните етажи са останали невредими. Четири екипа на пожарната са се включили в гасенето, уточниха от bTV.Огънят е локализиран. Причините за инцидента се изясняват. Образувано е досъдебно производство.", "date": "2018.03.02", "title": "Горя хотел в троянския курорт \"Чифлик\""}
{"url": "https://news.bg/int-politics/shte-otgovorim-na-nespravedlivite-mita-na-sasht-zakani-se-bryuksel.html", "text": "Председателят на Европейската комисия Жан-Клод Юнкер излезе с изявление в отговор на плановете на американския президент Доналд Тръмп да наложи мита върху вноса на стомана и алуминий, наричайки мерките \"крещяща намеса\" и се зарече да въведе \"съвместими със Световната търговска организация (СТО) контрамерки срещу САЩ за ребалансиране на положението\", съобщава \"Франс прес\".\"Протекционизмът не може да бъде отговор на нашия общ проблем в стоманодобивния сектор\", отбеляза Юнкер.Еврокомисарят по търговията Сесилия Малмстрьом коментира, че митата ще имат \"негативно въздействие върху трансатлантическите отношения и върху световните пазари\". По думите ѝ, решението на проблемите в стоманодобивния и алуминиевия сектор трябва да се търси многостранно, а провеждането на консултации със САЩ по този въпрос са необходими възможно най-скоро. Вчера Тръмп обяви налагането на допълнителни вносни мита в размер на 25 процента за стоманата и 10 процента за алуминий, за да помогне на възстановяването на местната индустрия и прекратяването на \"несправедливата търговия и лошата политика със страни от целия свят\".", "date": "2018.03.02", "title": "Ще отговорим на \"несправедливите\" мита на САЩ, закани се Брюксел"}
{"url": "https://news.bg/economics/za-shefa-na-komiteta-na-golemite-yazoviri-riskovete-sa-v-malkite-yazoviri.html", "text": "Проблемът на язовирната система в България са малките язовири. Това заяви пред БНР председателят на Българския национален комитет по големите язовири проф. Димитър Тошев.\"Там изискванията са били по-ниски и нямат експлоатационен персонал. Има оператори, но понякога един оператор има по 90 язовира. Той не може да огрее навсякъде. Необходимо е  като за тази цел трябват компетентни кадри и веднага опираме до там от къде да вземем тези кадри\", заяви проф. Тошев.По думите му няма желаещи да работят тази дейност. Причината за това е говоренето през последните години само против язовирите. Това работи против интереса на младежта към тези специалности, обясни председателя на Българския национален комитет по големите язовири.Не може да се посочи точна бройка на язовирите в страната, тъй като са регистрирани и много несъществуващи обекти, посочи още проф. Тошев.\"Има язовири, които се водят на хартия, а всъщност е една дига, която е разкъсана и няма вода, няма нищо - една гола поляна\", допълни той.Припомняме, преди ден от регионалното министерство разпоредиха проверка за състоянието на язовирите. В четвъртък от МОСВ обявиха, че осем язовира са запълнени над 90%.\"С тези няколкодневни ниски температури се създават условия за замръзване на някои водни огледала и при стоплянето на времето, падне и дъжд, би се получила приливна вълна\", обясни проф. Тошев.Председателят на Българския национален комитет по големите язовири заяви, че е дадено като предписание от МОСВ очакването в петък вечер да се достигне жълтия праг на река Черна в Родопите.\"Това не се случва, защото температурите са все още много ниски и истинското снеготопене все още не е започнало\", заяви заместник областният управител на Област Смолян Адриан Петров.Петров увери, че всички превантивни мерки вече са взети. \"Още в края на есента бяха сформирани няколко комисии и групи, които направиха оглед на речните корита на територията на областта, както и оглед на всички водни обекти. Има проблеми на места, където бреговете са проявени и е необходимо там да бъдат насочени усилията през тази и следващите години - да се търси финансиране, с което да бъдат изградени стабилни подпорни стени. Знаем кои са тези места, кандидатствали сме за финансиране. След 2015 година сме доста подготвени по тази тема\", обясни зам.-областният на Смолян.Петров обясни, че през последните две години е направен указател с имената на собствениците на язовирите и координатите им. \"Ние имаме представа за това кои са собствениците и кои са ползвателите на тези съоръжения и имаме контакти с тях\", увери Адриан Петров.", "date": "2018.03.02", "title": "За шефа на комитета на големите язовири рисковете са в малките язовири "}
{"url": "https://news.bg/int-politics/sasht-obyaviha-za-vits-ideyata-na-rusiya-za-humanitarni-koridori-v-siriya.html", "text": "Предложенията на Русия за хуманитарни коридори за евакуация на хора от бунтовническия анклав Източна Гута в Сирия са \"виц\", а хората се страхуват да ги използват от страх от насилие, заточение или смърт. Това коментираха от Държавния департамент на САЩ, цитирани от \"Ройтерс\".\"Идеята, че Русия призовава за така наречения хуманитарен коридор, искам да бъда ясна, е виц\", настоя говорителката на Държавния департамент Хедър Науърт по време на пресконференция.Местните хора се страхуват да използват такива коридори, защото биха могли да бъдат взети против волята им на военна служба в силите на сирийския президент Башар Асад, никога да не се завърнат в домовете си или да бъдат убити, допълни говорителката на Държавния департамент.", "date": "2018.03.02", "title": "САЩ обявиха за \"виц\" идеята на Русия за хуманитарни коридори в Сирия"}
{"url": "https://news.bg/politics/donchev-zashtiti-ginka-popadnala-v-okoto-na-politicheskiya-tsiklon.html", "text": "Не мога да говоря от нейно име. Предполагам, че става въпрос за чисто емоционална реакция на човек предприемач, който е попаднал в окото на политическия циклон.Това коментира в ефира на Нова телевизия вицепремиерът Томислав Дончев на въпрос жертва ли е Гинка Върбакова на политически шантаж.Дончев посочи, че за да се изясни скандалът за електроразпределителното дружество, е добре всички водещи политици да излязат и да кажат дали са имали пряко участие с някои от другите кандидати в сделката.Вицепремиерът нарече оставката на колежката си Теменужка Петкова \"морален акт\", като уточни, че по ирония на съдбата тя нямала никакво отношение по сделката за ЧЕЗ, независимо, че е била енергиен министър.Той допълни, че държавата не е оторизирана да говори от името на Гинка Върбакова, а тя ще си води предварителен разговор с продавача.\"Нейният дял при придобиване на ЧЕЗ трябва да е 67%, а този за държавата 34%\", посочи Дончев и допълни, че трябва да се сондират мнения на чешката страна каква е позицията, желанието и нагласата им и след това разговорите на ниво детайли могат да продължат.Дончев каза още, че в началните процедури при придобиване на ЧЕЗ са посочени банкови институции, които са били склонни да отпуснат кредит за финализирането на операцията, но това е доказателство от първоначален етап от процедурата.На въпрос стана ли ясно кой участва с гаранции и кредити, Дончев каза: \"И да е станало ясно, не очаквайте от мен да ви го декларирам и възпроизведа публично.\"Той допълни, че от разговора, който се проведе вчера, е станало ясно откъде ще се ползва банково финансиране.Той добави, че \"Инерком\" ще участва с 20-30% собствен капитал, а за останалото ще се разчита на банково финансиране.Дончев завърши с това, че в момента държавата няма механизъм, по който да стопира сделката за електроразпределителното дружество.", "date": "2018.03.02", "title": "Дончев защити Гинка, попаднала в окото на политическия циклон"}
{"url": "https://news.bg/regions/otpadat-ogranicheniyata-za-dvizhenie-po-patya-dobrich-obrochishte.html", "text": "Шофьорите да се движат с повишено внимание и съобразена скорост в участъка от км 339 до км 341 в посока Бургас на АМ \"Тракия\". Причината за тази препоръка е катастрофа, съобщиха от АПИ.Отпадат ограниченията за движение по път II-71 Добрич - Оброчище, съобщиха от агенция \"Пътна инфраструктура\". Ограничено е движението за МПС над 12 т по път III-906 Каблешково - Бургас поради стеснен габарит.Временно е ограничено движението на товарни автомобили над 12 тона през проход Предел поради обилен снеговалеж и снегопочистване. Временно ограничение на движението за камиони над 12 тона има по път II-86 Велинград - Якоруда. Причината е снегопочистване.Възстановено е движението за всички ​автомобили по път ІІІ-2302 Червена ​в​ода - Семерджиево - Ветово - Сеново и по път III-202 Русе - Цар Калоян - Щръклево - Кацелово - Опака - Попово.Временно е ограничено движението по път III-906 село Лъка - град Каблешково поради снегопочистванеВъзстановено е движението по път III-2102 Сливо поле - Борисово - Черешово.", "date": "2018.03.02", "title": "Отпадат ограниченията за движение по пътя Добрич - Оброчище"}
{"url": "https://news.bg/politics/savsem-obsht-bil-interesat-na-borisov-za-chez-pri-razgovora-mu-s-babish.html", "text": "Премиерът Бойко Борисов е разговарял с чешкия си колега за възможността за придобиване на електроразпределителното дружество на ЧЕЗ от държавата. Това става ясно от изявление на чешкия премиер Андрей Бабиш, препратено до БНР от чешката правителствена пресслужба.Като \"съвсем общ\" определиха интереса на българския премиер Бойко Борисов при разговора с чешкия му колега Андрей Бабиш.Чешкият премиер го е препратил към ръководството на ЧЕЗ, след като е подчертал, че сделката с \"Инерком\" е приключена.Припомняме, в четвъртък премиерът Бойко Борисов и купувачът на ЧЕЗ Гинка Върбакова се срещнаха в сградата на Министерския съвет. На срещата . На брифинг след срещата Върбакова, обясни, че е склонна да допусне държавата в сделката за ЧЕЗ. Тя отказа да даде информация за банките, които финансират сделката, позовавайки се на конфиденциална информация.По-късно по време на съвместно заседание на комисиите за енергетика и за контрол на спецслужбите собственикът на дружеството \"Инерком\" Гинка Върбакова, което има одобрение за покупка на активите на ЧЕЗ в България обвини политиците в интриги и се закани да съди всеки, който уронва престижа й.По време на заседанието ръководителят на Българската банка за развитие отрече неговата банка да има интерес към сделката. Това е второто отричане, макар че според чешки медии ББР има участие в сделката.В  от 25 февруари, неделя, ръководството на ББР потвърди официално, че банката не е одобрявала кредитиране и не е издавала банкова гаранция в сделката по продажбата на активите на ЧЕЗ и покупката им от страна на българската компания \"Инерком\".Според информация от чешки медии обаче .По време на заседанието на Комисията по енергетика и комисията по контрол на службите лидерът на БСП Корнелия Нинова също изрази съмнение, че банката е ангажирана по сделката. Тя намекна, че според документа от чешката страна, който, се посочвало нещо друго относно ББР.Министърът на финансите . България има и пари, и воля, за да се включи в купуването на ЕРП-то.Паралелно с това лидерът на социалистите Корнелия Нинова обяви, че за внасяне на колективен иск в български или чешки съд.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова.  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че . Впоследствие от правителствения пресцентър съобщиха, че чешкият премиер е обещал съдействие, ако България прояви желание да участва в сделката.", "date": "2018.03.02", "title": "\"Съвсем общ\" бил интересът на Борисов за ЧЕЗ при разговора му с Бабиш"}
{"url": "https://news.bg/int-politics/sasht-otivat-na-voyna-sas-severna-koreya-ako-razraboti-yadreni-orazhiya.html", "text": "Ако Северна Корея успешно произведе ядрена ракета, способна да удари САЩ, администрацията на американския президент Доналд Тръмп ще обмисли провеждането на военни действия срещу Пхенян, съобщава CNN, позовавайки се на висши американски държавни служители в областта на националната сигурност, които смятат, че въоръжена с ядрени оръжия Северна Корея представлява неприемлив риск за САЩ.Американските власти се опасяват, че ако Северна Корея се превърне в пълномащабна ядрена сила, тя може да започне да споделя ядрената си технология със страни като Иран, Пакистан и Либия и по този начин да увеличи ядрената заплаха и да застраши интересите на САЩ.\"Всички щети, които биха дошли от една война, ще си заслужават по отношение на дългосрочната стабилност и националната сигурност\", коментира сенатор Линдзи Греъм пред CNN.", "date": "2018.03.02", "title": "САЩ отиват на война със Северна Корея, ако разработи ядрени оръжия"}
{"url": "https://news.bg/weather/ryazko-zatoplyane-dazhd-i-opasni-poleditsi.html", "text": "Времето днес е облачно, но температурите тръгват рязко нагоре след арктическите студове, които сковаха страната през последните дни.Валежите от сняг в западните и северните райони ще преминават в дъжд, което ще създаде условия за опасни заледявания. В останалата част от страната също се очаква слаб дъжд.Жълт код за поледици е обявен за цялата страна без крайните южни райони. Незасегнати от опасното явление ще бъдат само 5 области: Благоевград, Смолян, Кърджали, Ямбол, Бургас.В източните райони и по долината на река Струма ще духа слаб до умерен южен вятър. В Дунавската равнина и Тракийската низина вятърът ще бъде слаб, от изток и североизток.Максималните температури в Северна България и Тракийската низина ще са между -3 и 2 градуса, а в останалите райони - в интервала 3-8 градуса.Минималните температури в по-голямата част от страната са между -9 и -6 градуса. По-високи са по Черноморието и крайните южни райони: между -3 и 0.", "date": "2018.03.02", "title": "Рязко затопляне, дъжд и опасни поледици"}
{"url": "https://news.bg/int-politics/borisov-v-delfi-svarzanostta-e-zalog-za-badeshteto-na-balkanite.html", "text": "Eвропейската комисия има готовност да отпусне 1 милиард евро за подготовката на инфраструктурните проекти на Балканите. Това заяви премиерът Бойко Борисов при откриването на икономическия форум в гръцкия Делфи.Форумът събра за трета поредна година политици, икономисти и експерти, които ще дискутират новите глобални икономически тенденции и политическите възможности за добро управление.\"Можем да говорим за едно хибридно финансиране, 1 милиард евро трябват, работещи системи. Трябва да можем да направим процеса необратим и от заден двор да станем едно спокойно място.\" - заяви Борисов.В речта си той акцентира върху значението на свързаността между страните от ЕС и Западните Балкани. Българският премиер подчерта, че ако се реализират проектите за коридорите №4, №8 и №10, Дунавската стратегия, както и свързването на пристанищата Солун-Кавала-Александруполис-Бургас-Варна-Русе, Балканите ще бъдат едно от най-конкурентноспособните места в света.\"Такава природа, такава красота, такава история, такова средище за бизнес, туризъм, иновации... А и когато паралелно изградим дигиталната свързаност ще дадем - убеден съм, огромно бъдеще за Балканите.\" - увери Борисов.Той информира участниците във форума за проведените срещи в Лондон с Европейската банка за възстановяване и развитие, в София - със Световната банка, в Брюксел - с Европейската инвестиционна банка, където вече са се обсъждали възможностите за финансиране на проектите.Българският министър-председател призова процесът по приобщаването на Западните Балкани да стане необратим и от източник на няколко войни, регионът да стане едно спокойно, европейско място за живеене.\"Длъжни сме да го направим сега, защото иначе ще отчитаме ръст на младежката безработица и липса на добре квалифицирана работна ръка\", посочи той и допълни, че темата трябва да остане на дневен ред в Европа и след края на Българското председателство на Съвета на ЕС.Той напомни, че България и Гърция са под натиск от мигрантска вълна, като подчерта, че затова споразумението с Турция трябва да продължи.Ресорният еврокомисар Димитрис Аврамопулос на свой ред призова към съвместни усилия.\"Нашият регион се намира в огнище на нестабилност. Ето защо трябва да работим заедно. Трябва да работим срещу популизма и ксенофобията.\" - апелира той.Предвижда се на 26 март във Варна да се проведе среща между европейски представители и турския президент Реджеп Ердоган. Дали срещата действително ще се състои, ще бъде решено три дни преди това.", "date": "2018.03.02", "title": "Борисов в Делфи: Свързаността е залог за бъдещето на Балканите"}
{"url": "https://news.bg/press/darzhavata-iska-uchastie-v-chez-zaev-se-nadyava-na-sdelka-za-imeto-na-makedoniya-do-yuni-dvoyno-poveche-pari-v-byudzheta-na-nzok-za-dalgove-kam-kliniki-v-es.html", "text": "Сделката за ЧЕЗ продължава да е най-широко отразяваната тема във всекидневниците.\"Дали днес опозицията не обслужва някои от кандидатите, участвали в това съревнование?\" - с този въпрос лидерът на парламентарната група на ГЕРБ Цветан Цветанов се обърна към представителите на БСП по време на съвместното заседание на парламентарните комисии по енергетика и за контрол на службите, които обсъдиха сделката за придобиване на активите на чешката компания ЧЕЗ в България от българското дружество \"Инерком България\" на Гинка Върбакова. Преди това в изявление пред депутатите самата Върбакова посочи, че около сделката се е развила политическа интрига заради атака от конкуренти, \"които искат да провалят сделката и да я обърнат в своя полза, но не по законов ред или чрез откритото и прозрачно конкурентно състезание, а чрез оказване на политически натиск в България и в Чехия\". Лидерът на БСП Корнелия Нинова репликира Цветанов с настояването да посочи незабавно и поименно чии интереси смята, че БСП защитава. \"Тези обвинения, които ръсите постоянно, отново ще ви заведат в Страсбург, където ще ви осъдим. Чии интереси, на какъв купувач? Искаме поименно кои са гадовете, които ще свалят правителството\", заяви Нинова и напусна залата. В отговор на въпрос от депутати на БСП за обрата в позицията на премиера Бойко Борисов, който днес поиска държавата да се включи в сделката като съсобственик, енергийният министър в оставка Теменужка Петкова отговори, че \"ескалацията на изкуствено напрежение доведе до промяна в позицията му\". Според нея \"напрежението ескалира до застрашителни размери\" и \"отговорен държавник като премиера Борисов нямаше друг полезен ход освен да проведе разговори за контролно участие в тази сделка\"...\" - в. \"Дневник\".\"Хаосът около продажбата на седемте български поделения на ЧЕЗ на скромната фирма \"Инерком\" се задълбочи, финалът му не се вижда, но е сигурно, че ще струва скъпо на всички българи. След като почти седмица твърдеше, че държавата не може да се намеси в сделка между две частни фирми, и след като в сряда беше шокиран кой стои зад избрания вече купувач и се зарече да направи всичко възможно, за да попречи на продажбата, вчера премиерът Бойко Борисов за пореден път преобърна позицията си. Той предложи държавата да стане съдружник с \"Инерком\" или направо да изкупи всички активи на ЧЕЗ у нас. Премиерът най-напред е опитал да прокара идеята си чрез чешкия си колега Андрей Бабиш. В сряда вечерта му се обадил с молба за съдействие за разговори с ръководството на ЧЕЗ, в случай че българската държава реши да предприеме действия за закупуване на дейността на електроразпределителното дружество в страната ни. Чешкият премиер обаче му обърнал внимание, че договорите вече са подписани. Затова се наложи Борисов да преговаря със собственичката на \"Инерком - България\" Гинка Върбакова, от която бурно се възмущаваше ден по-рано. Дамата бе привикана в Министерския съвет за разговор с премиера и част от министрите. \"Обсъдихме обстановката, която се създаде със сключването на сделката за ЧЕЗ. Водихме разговори, че премиерът желае да има пълен контрол върху сделката, която сключваме, и върху компанията, която ще придобием\", каза след срещата Върбакова. Притесненията на Борисов били как ще се гарантира сигурността на крайния потребител. \"Ако това ще успокои крайните потребители, да, склонна съм държавата да има участие в сделката, склонна съм да прехвърля договора си, стига продавачът да е съгласен\", заяви Върбакова. И допълни, че заминава за Чехия, за да запознае продавача с обстановката и да води разговори за промени в подписания предварителен договор... Какво ще бъде евентуалното участие на държавата и как то ще бъде финансирано, не се разбра. Горанов обясни, че разговорите са на твърде предварителен етап, но държавата би искала най-малко контролен дял. \"Държавата има възможността през една или друга форма - било през средства от бюджета или частно придобиване през някоя от енергийните компании, да влезе в подобна сделка. Тук говорим за една сделка, подготвяна извън държавата между частни субекти, и сме в деликатна ситуация\", каза още финансовият министър. Възможностите са \"Инерком\" да купи акциите на ЧЕЗ и след това да ги продаде на държавата или фирмата да бъде директно заместена в сделката, примерно от БЕХ. На изслушването в парламента обаче Върбакова спомена, че в предварителния договор има дългосрочна забрана за прехвърлянето на акциите. Това означава, че ако държавата държи на този вариант, ще трябва да плати и голяма неустойка към и без това високата цена от 320 млн. евро. Вторият вариант е още по-сложен, защото на практика означава процедурата по продажбата на активите на ЧЕЗ да започне отначало. Не е ясно откъде ще дойдат парите за покупката. Държавните енергийни фирми са в лошо състояние и очевидно ще се наложи бюджетът, т.е. всички българи, да плати за национализацията на ЧЕЗ. \"В момента, в който имаме позицията на чешката страна, ще бъдете уведомени\", каза Горанов. Томислав Дончев бе още по-лаконичен: \"Всичко е ясно\"...\"\" - в. \"Сега\".\"43-годишната Гинка от Пазарджик, която купува ЧЕЗ, попита как 28-годишна дама от Крушовица (Корнелия) е купила \"Техноимпекс\" Г-жа Върбакова остана в парламента над 4 часа, ще съди всеки, който я сатанизирал и говорел чудовищни лъжи за сделката Гинка Върбакова се появи в парламента около 14,12 часа в елегантен синьо-сив тоалет. Влезе в зала \"Изток\" под погледите на десетки депутати и камери и небрежно свали връхната си дреха, привличайки мъжките погледи със стилна черна рокля с дълбоко деколте и къси ръкави. Преди да седне на определения за нея стол, кандидат-собственичката на активите на ЧЕЗ у нас се размина с министъра на енергетиката. Нямаше дружеско ръкостискане, но фотографите запечатаха това фатално 20-годишно приятелство, което коства оставката на Теменужка Петкова. Делян Добрев, председателят на енергийната комисия, който покани купувача на ЧЕЗ в парламента, даде думата на Гинка Върбакова. Тя получи 5 минути да се представи, но говори много, много дълго. Не успя да стигне до края, спряха я на най-интересното - финансирането на покупката на ЧЕЗ. Опита се да даде думата на консултанта си, но Румен Гечев от БСП се възмути като каква Върбакова опитва да ръководи заседанието. После се изказваха всички останали. Тя слушаше, записваше, коментираше на ухо със своите консултанти. Така повече от 4 часа. Върбакова отговори на десетина въпроси, които идваха главно от опозицията. Елена Йончева я попита дали съпругът ѝ се е срещал с Бойко Борисов, след като Върбакова призна, че се е запознала с премиера едва в четвъртък сутрин. След 18,30 часа депутатите засекретиха заседанието, за да чуят най-притеснителната за тях част от историята на Гинка Върбакова - откъде идва финансирането, както и конфиденциална информация от службите за сделката с ЧЕЗ...\" - в. \"24 часа\".\"Никой от правителството не знаеше какъв ще бъде изходът от сделката. Разполагахме с публичната информация от медиите. Това каза министърът на енергетиката в оставка Теменужка Петкова на съвместното заседание на комисиите по енергетика и контрол над службите. \"В информацията от институциите не става ясно какво ще реши чешката държава за продажбата на своя актив\", посочи тя. \"Ние не продаваме нищо, чешката държава продава\", коментира Теменужка Петкова. \"Правителството няма никаква опция за участие в тази сделка и това се доказа по безспорен начин\", изтъкна министърът. \"През 2004 година ПП ГЕРБ не е съществувала, моля да не ни карате да се чувстваме виновни и да даваме отговори за приватизацията, които вие знаете\", се обърна Теменужка Петкова към БСП. Според нея сделката за ЧЕЗ е станала причина за невероятно напрежение, което е силно преувеличено. \"За да може да се потуши напрежението един отговорен държавник, какъвто е Бойко Борисов нямаше друг полезен ход, освен да се опита да проведе разговори за възможността българската държава да има контролно участие по отношение на активите на ЧЕЗ\", каза още министърът. На отговор защо е подала оставка, тя отвърна: \"За всички стана ясно каква е причината да депозирам оставката си. Въпрос на решение на премиера Бойко Борисов и на коалиционните партньори е какво ще се случи оттук нататък\", заяви тя. \"Почтен човек съм, през целия си живот съм работила в интереса на държавата\", изтъкна Теменужка Петкова. \"След като стана ясно коя е компанията мое задължение беше да кажа, че познавам тези хора\", коментира министърът. \"Тези отношения трябва да бъдат изчистени, това е пътят\", каза още тя.\" - в. \"Стандарт\".\"Огромната част от българите са против случващото се с ЧЕЗ и искат по-ефективна намеса на държавата. Общественият отзвук е мащабен. Българите не възприемат добре действията на властта до този момент. Това са част от изводите от експресен, независим от външно финансиране, телефонен сондаж на \"Галъп интернешънъл\", проведен сред 800 души на възраст 18 г.+ по специална панелна методика, която осигурява максимална надеждност на данните. Сондажът е проведен на 28 февруари и 1 март. Максималното стандартно отклонение е ± 3.5 при 50% дялове. На практика цялото общество вече знае за скандала около ЧЕЗ. 93% от запитаните твърдят, че са чули. 72% от чулите намират идеята за тази сделка за ненормална и неприемлива, а само 16% намират случващото се за нормално и приемливо. Останалите не могат да преценят. Общественото мнение явно еднозначно се противопоставя на случващото се. Затова и българите обвиняват правителството - мнозинство от 61% казват, че министърът е допуснал грешка, а мнозинство от 56% намират, че премиерът Борисов е допуснал грешка. Голямата част от тези отговори са автоматични и хората закономерно търсят вината у ресорния министър. За това спомогна и бързата оставка на министър Петкова, първоначално възприета от Борисов.\" - в. \"Стандарт\".Европейското бъдеще на Балканите също е сред актуалните теми на петъчните вестници.\"Министър-председателят Бойко Борисов проведе двустранна среща с председателя на Европейската комисия Жан-Клод Юнкер, чиято балканска обиколка приключва днес в София. Двамата оглавяват среща с лидерите на страните от Западните Балкани в българската столица, съобщиха от пресслужбата на кабинета. Жан-Клод Юнкер използва случая да поздрави премиера Борисов за ясното и целенасочено фокусиране на Българското председателство на Съвета на ЕС. Борисов и Юнкер отбелязаха важността на срещата в резиденция \"Бояна\", която само дни след форума на Европейската банка за възстановяване и развитие в Лондон събира отново лидерите на Западните Балкани. \"Регионът е неделима част от Европа и включването им в общото европейско пространство на сигурност и икономическо развитие е от стратегическо значение за трайната стабилност на целия Европейски съюз\", каза министър-председателят Бойко Борисов. Двамата отбелязаха решителните действия и силна политическа воля от страна на правителствата на страните от региона за постигане на видим напредък по пътя към членство в ЕС. Премиерът Борисов акцентира върху необходимостта от съдействие от ЕК за проектите за инфраструктурна и дигитална свързаност. \"Изграждането на стратегически инфраструктурни обекти ще повиши свободния търговски обмен, инвестициите, конкурентоспособността и движението на капитали, а сътрудничеството в областта на образованието и културата ще гарантира помирението, добросъседството и утвърждаването на ценностната система на ЕС сред обществата, и най-вече сред младото поколение в региона\", подчерта министър-председателят пред Жан-Клод Юнкер...\" - в. \"24 часа\".\"Българите помним доброто и не забравяме, че преди 15 години в Солун беше даден път на България и на Румъния към ЕС\", каза премиерът Бойко Борисов при откриването на Третия Делфийски икономически форум в Гърция, съобщи БТА. \"Сега, ние в София, играем същата роля за страните от Западните Балкани\", посочи той. \"В България външният дълг е 26 - 27 процента, имаме бюджетен излишък, както и голям фискален резерв. Опитваме се да покажем, че една южна държава, бивш член Източния блок, може да бъде дисциплинирана и да изпълнява Маастрихтските критерии\", каза българският премиер. Борисов каза, че не харесва термина Западни Балкани, защото Балканите са едни. \"В региона трябва да се изгражда инфраструктура - пътища, жп и интернет трасета, каза Борисов... Искаме да направим процеса необратим и от \"барутен погреб\" на Европа да направим Балканите в спокойно място за живеене\", каза Борисов. \"На срещи през последната дни виждаме подкрепа за инфраструктурните проекти от страна на Европейската банка за възстановяване и развитие, Световната банка и на Европейската инвестиционна банка. Финансирането на тези проекти обаче ще е хибридно, председателят на ЕК Жан-Клод Юнкер обеща един милиард евро за подготовката на тези проекти. Иначе ще има ръст на младежката безработица и \"износ на мозъците\", тук ще останат нискоквалифицирани хора, а популистките парти ще дойдат на власт\", каза Борисов. Той и Юнкер имаха среща по-рано днес в София. Важни са и мерките срещу мигрантската вълна, защото хората от нашите страни се страхуват от нея и то с основание, каза Борисов. Той подчерта, че споразумението на ЕС с Турция за бежанците трябва да остане. На 26 март във Варна ще се срещнем с президента на Турция Реджеп Ердоган и ще обсъдим охраната на границите, допълни Борисов...\" - в. \"Дневник\".\"Премиерът подробно описа коридорите №4, №8 и №10, както и интерконекторните връзки между България и Гърция. \"Ако осъществим тези проекти, Балканите ще са едно от най-конкурентните места в света.\" Премиерът обясни, че за инфраструктурните проекти имаме вече имаме подкрепата на Световната банка, на Европейската инвестиционна банка и ЕБВР... Искаме да направим процеса необратим и от барутен погреб да превърнем Балканите в спокойно място за живеене\", каза още Борисов...\" - в. \"Труд\".\"Целта ни е преди срещата на Европейския съюз през юни, на която очакваме да получим дата за начало на преговори за присъединяване, проблемът с името на Македония да бъде решен. Това заяви македонският премиер Зоран Заев след среща в София с лидерите на Западните Балкани, председателя на Европейската комисия Жан-Клод Юнкер и премиера Бойко Борисов. Това не означава, че не можем да решим въпроса и през март, колкото по-рано, толкова по-добре, допълни Заев. По думите му проблемът за името съществува от много години и не е лесен, но сега шансовете за решаването му са най-добри. Той отказа да влезе в подробности за преговорите, но подчерта, че трябва да се избере позиция, която ще потвърди факта, че Република Македония е част от историческа Македония, и изрази надежда, че всеки ще потвърди фактите и ще зачита достойнството на партньорите и съседите си. \"Знаете, че премиерът Бойко Борисов е практичен човек, иска да разговаря за конкретни проекти и пари. Това зависи от подготвеността на региона. Република Македония е подготвена с проектите си\", каза още Заев. По думите му Македония дава приоритет на коридор номер 8. Той подчерта, че България отделя голямо внимание на съседите си и показва сериозно лидерство в европейската интеграция на Западните Балкани. Заев каза, че Македония ще продължи да работи със съседните страни, за да покаже Балканите като хубаво място, което може да даде много на европейското семейство. Няма от какво да се плашат, допълни Заев.\" - в. \"Дневник\".Здравеопазването също остава във фокуса на всекидневниците:\"Общопрактикуващи лекари излязоха на протест заради лошите условия на работа и увеличаващата се административна тежест. В София лекари се събраха пред сградата на Министерството на здравеопазването. В тяхна подкрепа днес с декларации се включиха и медици от страната, а лекари в Павликени, Русе, Варна, Перник, Сандански, Пещера и Калояново спряха работа между 12 и 13 часа. Според тях е налице дългогодишна тенденция към ограничаване на правата им да оказват медицинска помощ в съответствие с квалификацията си. Медиците се обявиха освен срещу увеличаващата се бюрокрация и срещу неадекватното финансиране на първичната извънболнична медицинска помощ, както и срещу задължението да извършват социална дейност. Те изтъкват, че Министерството на здравеопазването не спазва ангажимента си за изплащане на разликата в потребителската такса на пенсионерите, че липсва какъвто и да е хонорар за извършваните в полза на пациентите диагностика и лечение на остри заболявания, което е над 70% от дейността на личните лекари, както и че непрекъснато се разширява пакетът здравни дейности, който следва да бъде изпълняван от тях без адекватно финансово обезпечение. Общопрактикуващите лекари настояват освободените от потребителска такса да започнат да я плащат в пълния ѝ размер, а самата такса да бъде обвързана с минималната работна заплата. Те искат и да отпадне задължението им за описване на касовите бележки за получените от тях суми. Медиците се обявиха и изискването личният лекар да бъде на разположение 24 часа и предлагат промяна на извършване на тези услуги. Няма как сега да се обсъжда промяна при потребителските такси В отговор на протестиращите от Министерството на здравеопазването заявиха, че на този етап не може да се дискутира промяна на размера на потребителската такса, защото това предполага актуализация на държавния бюджет. Няма как и тепърва да се отправя предложение за отпадане на отчетността чрез касови бележки, посочват от ведомството. От там припомниха, че се работи по информационна здравна система, която се очаква да заработи тази година. След въвеждането ѝ ще се облекчи бюрокрацията по отношение издаването на рецепти и направления, поддържането на регистри и отчитането, коментира заместник здравният министър Жени Начева. Тя пое ангажимент да се анализират възможностите облекчаване на отчитането на лекарите към районните здравни каси, ктм здравните инспекции и други институции. Здравното ведомство изтъква, че за 2018 г. най-голям ръст има в бюджета за здравеопазване, като най-голямо е увеличението за общопрактикуващите лекари и препратиха дебата по Националния рамков договор към лекарското съсловие, чийто представител по закон е Българският лекарски съюз. В Министерството на здравеопазването е създадена работна група, която да анализира възможностите за отпадане на изискването общопрактикуващият лекар да бъде на разположение 24 часа. Обмисля се вариантът за структуриране на мрежа от изпълнители на неотложна медицинска помощ на географски принцип, която да обезпечи 24-часовия достъп до първична медицинска помощ.\" - в. \"Дневник\".\"За 2019 г. се предвиждат двойно повече пари в бюджета на здравната каса за разплащане на дълговете към клиниките в ЕС, обяви министър Кирил Ананиев пред здравната комисия в парламента. За тази година за целта са предвидени едва 73 млн. лв., а за момента дълговете са за 271 млн. лв., 133 млн. лв. от които просрочени. Това предизвика скандал, който за малко не попречи на подписването на рамковия договор между касата и лекарския съюз, с който да се осигури ръст на цените на половината клинични пътеки. Ананиев твърди, че въпреки дълговете проблем с лечението на българи в ЕС няма, освен това са сключени споразумения за разсрочено плащане с касите в Германия и Австрия, на които България дължи най-много пари. \"До средата на май тази година ще бъде изработен погасителен план. Амбицията на здравното министерство е да бъде изготвена тригодишна бюджетна прогноза за разплащането на тези задължения\", каза Ананиев. Той допълни, че догодина ще бъде заделен по-голям ресурс по това перо - най-вероятно двойно по-голям от заложения за тази година, и така според него дълговете ще бъдат разплатени в рамките на 2-3 години. Здравният министър обясни още, че до края на март ще бъдат изработени нови правила за финансово управление и контрол в НЗОК. Пред депутатите той се извини, че \"заради оперативни грешки на администрацията на касата е създаден такъв скандал\"...\" - в. \"Сега\".", "date": "2018.03.02", "title": "Държавата иска участие в ЧЕЗ, Заев се надява на сделка за името на Македония до юни, двойно повече пари в бюджета на НЗОК за дългове към клиники в ЕС…"}
{"url": "https://news.bg/int-politics/sasht-davat-na-ukrayna-210-protivotankovi-kompleksa-javelin.html", "text": "Американският държавен департамент одобри доставка на противотанкови комплекси Javelin за Украйна, предадоха информационните агенции.Киев може да получи 210 комплекса. Новината е огласена от представители на Пентагона.\"Системите Javelin ще помогнат на Украйна да защити своя суверенитет и териториалната си цялост\", се казва в изявление на Пентагона.Теоретично доставката на противотанковите комплекси може да бъде блокирана от Конгреса в рамките на 30 дни, напомня агенция AP. Според анализаторите, конгресмените ще одобрят решението за подпомагане на Украйна с такава техника.През декември 2017 година администрацията на Доналд Тръмп одобри първите доставки на оръжия за украинската армия. Още тогава се появиха предположения, че в бъдеще Украйна може да получи и комплекси Javelin.", "date": "2018.03.02", "title": "САЩ дават на Украйна 210 противотанкови комплекса Javelin"}
{"url": "https://news.bg/politics/ne-moga-da-vdigna-zaplatite-na-nadziratelite-hvarli-karpata-tsacheva.html", "text": "Правосъдният министър Цецка Цачева е притеснена, че ведомството ѝ не може да удовлетвори исканията на надзирателите.Усилията за подобряване на условията в затворите трябва да вървят успоредно с тези за подобряване на условията на труд за работещите там, заяви тя по време на парламентарния контрол.Тя споделя притесненията относно невъзможността на министерството и правителството да отговорят на исканията в пълен обем, поставени от синдикатите на служителите в затворите.По думите ѝ, от пет месеца се води диалог със служителите в затворите. На този етап онова, което е осигурено със Закона за държавния бюджет, е 5% увеличение на възнаграждението от 1 януари 2018 година, изтъкна Цецка Цачева.Правителството чрез финансовия министър проявило желание за още 5% на тези досега. Надзирателите обаче искат 20%.Не мога да удовлетворя исканията за по-високи възнаграждения, \"хвърли кърпата\" Цачева.Малко по-късно Цачева трябваше да отговаря на още един въпрос по темата и в отговора си тя обяви, че следващият протест на служителите в затворите ще бъде на 10 март.Тяхно право е, изтъкна тя. Това, което съм направила след протеста пред Министерството на правосъдието, е да информирам министъра на финансите, като съм споделила, че на този етап синдикатите отказват да приемат предлаганото им увеличение, обясни министърът.Отново тя посочи, че през тази година няма как това да се случи, защото и в МВР няма подобен ръст на заплатите.", "date": "2018.03.02", "title": "Не мога да вдигна заплатите на надзирателите, \"хвърли кърпата\" Цачева"}
{"url": "https://news.bg/finance/firmite-bez-deynost-prez-2017-g-ne-sa-dlazhni-da-podavat-danachna-deklaratsiya.html", "text": "Фирмите и юридическите лица, които през 2017 г. не са имали дейност, не са длъжни да подават годишна данъчна декларация според Закона за счетоводството, съобщиха от НАП.Според анализ на НАП тази мярка ще спести разходи за преводи, транспорт, заплати на служители на близо 200 000 фирми, които досега изпращаха в НАП своите декларации без да имат дейност.До 2 април 2018 г. трябва да подадат данъчните си декларации дружествата, които са имали дейност през 2017 г. (31 март е в събота.). С тази декларация се подава и годишен отчет за дейността. В същия срок трябва да се плати и дължимият корпоративен данък, след приспадането на направените авансови вноски.Плащането на задължението към хазната може да стане във всяка банка с попълване на вносна бележка за плащане към бюджета. Други варианти за плащане са с пощенски запис или чрез интернет.Данъчната декларация се подава по електронен път (чрез интернет с електронен подпис).Фирмите, пропуснали да подадат декларация, могат да бъдат глобени до 500 лева за юридическото лице и 200 лева за управителя на фирмата.Повече информация за попълването и подаване на декларацията за облагане с корпоративни данъци може да се получи на телефона за информация на НАП 0700 18 700 на цената на градски разговор.", "date": "2018.03.02", "title": "Фирмите без дейност през 2017 г. не са длъжни да подават данъчна декларация"}
{"url": "https://news.bg/disasters/24-zaginali-pri-pozhar-v-azerbaydzhan.html", "text": "24 души са загинали при пожар в Център за лечение на наркозависими в азербайджанската столица Баку, съобщиха от Главната прокуратура, цитирани от световните осведомителни агенции.Телевизионни кадри показаха пламъци, изскачащи през прозорците на едноетажните сгради на центъра.Четирима пострадали са били откарани за лечение в болница, като междувременно пожарът е бил потушен. 31 души са били спасени по време на инцидента.Точната причина за пожара не е известна засега, но се предполага, че става въпрос за проблем в електрическата мрежа.Президентът на Азербайджан Илхам Алиев е посетил мястото.", "date": "2018.03.02", "title": "24 загинали при пожар в Азербайджан"}
{"url": "https://news.bg/politics/obrazovatelen-skandal-si-spretnaha-ot-bsp-i-mon.html", "text": "Образователен скандал в пленарна зала си спретнаха депутати от БСП и министърът на образованието и науката Красимир Вълчев по време на петъчния парламентарен контрол.Народният представител Драгомир Стойнев \"захапа\" просветния министър Красимир Вълчев, разкривайки партийна връзка на негов служител с ГЕРБ. Социалистът започна с лек финт: \"Във вашия екип има човек, който се представя за един от най-големите ви съветници - Лиляна Друмева\", започна Стойнев. Според него тя е доста противоречива личност. Той информира, че Друмева е председател на Съюза на репресираните. Организацията й скочи за оставката на Валери Жаблянов и дори представители на репресираните бяха в парламента.Тази г-жа е била на 14-то място в депутатската листа, тази жена е там, защото досега е подкрепяла ГЕРБ и е част от него, нападна червеният депутат. Той настоя Вълчев да каже какви са нейните качества и с какво го е впечатлила.Друмева е част от моя екип, назначена е на половин щат, обясни Вълчев. Имате основание да се съмнявате за участието й в политически събития, но аз я познавам като професионалист, работил съм с нея близо 4 г. в министерството, призна просветният министър. Друмева има качества да бъде член на политическия кабинет, увери Вълчев.Само не я пращайте в Шумен, преди четвърт век тя е изгонена оттам, с решение на общинския съвет, всички директори и учители са се подписали за нейното отстраняване, не се даде Драгомир Стойнев. По мнението му тази дама е доста противоречива личност.Има конфликт, защото тя влияе на учебната програма по история, това са отворени рани, смята червеният депутат. Тази жена няма място във вашия политически отбор, но вие сте млад, енергичен човек, който трябва и може да чува и едната и другата страна, посочи социалистът.Драгомир Стойнев смята, че Съюзът на репресираните се явява организация на ГЕРБ. Тя има съмнителни качества, поинтересувайте се, мисля, че е време да дадете шанс на някой млад, енергичен човек като вас, настоя социалистът.", "date": "2018.03.02", "title": "Образователен скандал си спретнаха от БСП и МОН"}
{"url": "https://news.bg/crime/otkriha-trup-varhu-kapak-na-kola-v-plovdiv.html", "text": "Откриха труп на мъж върху капак на автомобил в Пловдив.Мъжът е на видима възраст около 40 години. Той е намерен в близост до Областната управа в Пловдив. По първоначални данни на Нова по тялото му са забелязани прободни рани от нож, а в близост до трупа имало и нож. По-късно обаче Нова съобщи, че мъжът е бил разтрелян от собственика на автомобила, защото крадял фарове. Охранителните камери в района заснели престъплението.Пред БНР старши комисар Атанас Илков уточни, че властите работят по установяването на самоличността на жертвата. Мъжът е бил забелязан от прозорец, след което в полицията е постъпил сигнал. На място е изпратен екип на \"Спешна помощ\", който констатира смъртта. \"Започнали сме процесуалните действия с огледа. Работим за \"убийство\". На този етап подробности относно настъпването на смъртта ще ги спестим, с оглед на това да не опорочаваме по-нататъшните процесуални действия, които предстоят\", заяви още Илков.Областният управител на Пловдив Здравко Димитров обясни, че е видял тялото му от своя кабинет. \"Облегнат на капака! Отгоре, от стаята ми се виждаше! Всичко е заснето\", обясни той. По думите на Димитров полицията вече гледа записите от охранителните камери. ", "date": "2018.03.02", "title": "Откриха труп върху капак на кола в Пловдив"}
{"url": "https://news.bg/world/tayani-prie-pokanata-na-berluskoni-za-premier-na-italiya.html", "text": "Председателят на Европейския парламент Антонио Таяни се съгласи да бъде кандидата за премиер на \"Форца Италия\", информира \"Политико\".Таяни разкри, че е приел поканата на Силвио Берлускони.Благодаря на президента Берлускони за акта му на уважение към мен, написа Таяни в \"Туитър\" и подчерта, че е готов да служи на Италия. Берлускони приветства решението на Таяни.Берлускони е бил премиер на Италия четири пъти, но в момента му е забранено да заема държавен пост заради влязла в сила присъда за данъчни измами през 2013 г.Социологическо проучване от 16 февруари показва, че дясноцентристите ще спечелят най-много места на изборите в неделя, но не и за мнозинство.64-годишният Таяни, активист в подкрепа на монархията през миналото, който е помогнал на Берлускони да сформира \"Форца Италия\" през 1994 г., се е доказал като един от най-лоялните приближени на бившия премиер през последните повече от две десетилетия.", "date": "2018.03.02", "title": "Таяни прие поканата на Берлускони за премиер на Италия"}
{"url": "https://news.bg/economics/normalizira-se-dvizhenieto-na-vlakovete-uveryavat-ot-bdzh.html", "text": "Постепенно се нормализира движението на влаковете в страната въпреки усложнената зимна обстановка. Всички бързи влакове се движат по разписание, съобщиха от БДЖ.В участъците Добрич-Кардам и Самуил-Силистра все още няма превоз с пътнически композиции. Отменени са и някои пътнически влакове в участъците Бургас-Сливен, Бургас-Карнобат, Карлово-Сливен, Стара Загора-Карлово.Към настоящия момент всички други влакове пътуват нормално, като се забелязват минимални закъснения, най-сериозните от които са в рамките на 30-40 минути.Пътниците могат да получат актуална информация за движението на влаковете от служителите на гишетата \"Информация\" и билетните каси в съответните железопътни гари, както и на националния информационен телефон 0700 10 200.", "date": "2018.03.02", "title": "Нормализира се движението на влаковете, уверяват от БДЖ"}
{"url": "https://news.bg/int-politics/rusiya-otmenya-strategicheski-pregovori-s-nepriyatelskite-sasht.html", "text": "Русия отмени стратегическите преговори със САЩ, насрочени за този месец, след като делегация на Вашингтон безцеремонно отказа съвместна среща по киберсигурността между двете страни. Това обяви посланикът на Русия в САЩ, цитиран от ТАСС.Анатолий Антонов подчерта, че оттеглянето в последния момент на Вашингтон от преговорите в Женева е \"неприятелска стъпка, която създаде впечатлението, че е предварително планирана и води до по-нататъшно влошаване на двустранните отношения\".Поради тази причина Русия намира за \"невъзможно\" да продължи с подготовката на среща, насрочена за 6 и 7 март във Виена, целяща да се обърне внимание на стратегическата стабилност и на проблемите в двустранните отношения между двете страни.Този ход идва, след като Вашингтон обвинява Москва, че открито нарушава договорите от времето на Студената война чрез разработването на ново поколение \"непобедими\" свръхзвукови оръжия и подводници, както ги нарече руският президент Владимир Путин в речта си вчера пред горната камара на руския парламент.В отделно изявление във \"Фейсбук\" Антонов отхвърли обвиненията на Държавния департамент на САЩ.\"Ще подчертая още веднъж, че Русия не е нарушила нито едно споразумение за контрол и неразпространение на оръжията, докато развива своя ядрен потенциал\", изтъкна руският посланик в САЩ.\"Изглежда, че Държавният департамент не познава много добре същността на въпроса\", добави той, заявявайки, че никое от оръжията, споменати в обагрената с тежка военна реторика реч на Путин, не е обхванато от договори между САЩ и бившия Съветски съюз.", "date": "2018.03.02", "title": "Русия отменя стратегически преговори с \"неприятелските\" САЩ"}
{"url": "https://news.bg/world/moskva-s-novite-orazhiya-ne-vlizame-v-gonka-a-prosto-poddarzhame-yadreniya-paritet.html", "text": "Посланието на президента на Русия Владимир Путин пред Федералното събрание не носи милитаристичен характер, а представяне на нови видове оръжия, които ще гарантират поддържането на ядрения паритет в света. Това увери говорителят на Кремъл Дмитрий Песков, цитиран от ТАСС.По думите му Русия няма да участва в нова въоръжена надпревара. Той подчерта, че действията на Русия са в отговор на решението на САЩ да излязат от Договора за ограничаване на системите за противоракетна отбрана и да създадат глобална система за ПРО, която е способна да наруши стратегическия паритет, ядрения паритет и фактически да неутрализира стратегическите сили на Москва.Според Песков предоставените по време на посланието на Путин нови оръжия имат за цел да гарантират поддържането на стратегическия паритет, тъй като е в интерес на целия свят и на стабилността.Русия няма да влезе във въоръжена надпревара, подчерта говорителят на Кремъл.Песков каза още, че новите оръжия не нарушават ядрения паритет в света.По-рано днес говорителят на руското външно министерство Мария Захарова заяви, че Русия ще направи всичко за недопускане на военен сблъсък със САЩ, информира ТАСС.", "date": "2018.03.02", "title": "Москва: С новите оръжия не влизаме в гонка, а просто поддържаме ядрения паритет"}
{"url": "https://news.bg/int-politics/kadirov-predlaga-da-krastyat-novata-ruska-krilata-raketa-palmira.html", "text": "Ръководителят на Чечня Рамзан Кадиров предлага да кръстят новата руска ракета \"Палмира\" в чест на войниците, загинали в Сирия, съобщава \"Тасс\".По-рано Путин в обръщение до Федералното събрание предложи гражданите да изберат име за новите стратегически оръжия, включително и крилатите ракети.\"Искам да предложа свой вариант ... да кръстим ракетата в чест на нашите момчета, които загинаха в Сирия. В чест на пилота и герой на Русия Роман Филипов, който се взриви, заобиколен от терористи ... В чест на лейтенанта от силите за специални операции Александър Прохоренко, който се изправи срещу стрелящите, след като бе заобиколен от терористи и в чест на подполковник Олег Пешков, чийто самолет бе свален от турските ВВС\", пише Кадиров.Според ръководителя на Чечня, победата на Русия в Палмира е повратна точка в борбата срещу \"Ислямска държава\". \"Нашият президент е роден в Санкт Петербург, а този град се нарича \"Северна Палмира\". Според мен, името \"Палмира\" за тази ракета пази в себе си имената на всички онези, които безкористно се бориха срещу злото\", коментира Кадиров.", "date": "2018.03.02", "title": "Кадиров предлага да кръстят новата руска крилата ракета - \"Палмира\""}
{"url": "https://news.bg/energy/rekapitulatsiyata-na-valeri-simeonov-za-skandala-chez.html", "text": "Вицепремиерът Валери Симеонов публикува в своя Фейсбук профил личното си мнение за скандала \"ЧЕЗ\". Според него, сделката е нагласена, но законна.Рекапитулацията на Валери Симеонов е: Върбакови - доволни; Банката - доволна; Клиентите на тази цена на тока - доволни; ЧЕЗ - доволен; При получаване на дялове - и държавата доволна; Корнелия - недоволна.Според Симеонов, за сложните проблеми обикновено обясненията са прости и това се отнася за цялата \"мистерия\" около придобиването на дружествата на ЧЕЗ България от доскоро непознатата Върбакова.Публикуваме пълният текст, без редакторска намеса, на изразеното в социалната мрежа мнение на Валери Симеонов:Припомняме, в четвъртък премиерът Бойко Борисов и купувачът на ЧЕЗ Гинка Върбакова се срещнаха в сградата на Министерския съвет. На срещата . На брифинг след срещата Върбакова, обясни, че е склонна да допусне държавата в сделката за ЧЕЗ.Припомняме, днес Томислав Дончев посочи, че за да се изясни скандалът за електроразпределителното дружество, е добре всички водещи политици да излязат и да кажат дали са имали пряко участие с някои от другите кандидати в сделката.Вицепремиерът нарече, като уточни, че по ирония на съдбата тя нямала никакво отношение по сделката за ЧЕЗ, независимо, че е била енергиен министър.Припомняме, по време на заседанието на Комисията по енергетика и комисията по контрол на службите лидерът на БСП Корнелия Нинова също изрази съмнение, че банката е ангажирана по сделката. Тя намекна, че според документа от чешката страна, който, се посочвало нещо друго относно ББР.Министърът на финансите . България има и пари, и воля, за да се включи в купуването на ЕРП-то.Паралелно с това лидерът на социалистите Корнелия Нинова обяви, че за внасяне на колективен иск в български или чешки съд.На 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова.  по отношение на сделката и по-точно спрямо това дали купувачът има опит и може да осигури поддръжката на ЕРП на една трета от България.От интервю на Гинка Върбакова стана ясно, че  (КЕВР).  от шефа на Комисията Иван Иванов.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че . Впоследствие от правителствения пресцентър съобщиха, че чешкият премиер е обещал съдействие, ако България прояви желание да участва в сделката. ", "date": "2018.03.02", "title": "Рекапитулацията на Валери Симеонов за скандала \"ЧЕЗ\""}
{"url": "https://news.bg/crime/razkriha-narkooranzheriya-v-samokovsko.html", "text": "С операция на \"Криминална полиция\" и \"Разследване на общата престъпност\" в Главната дирекция \"Национална полиция\" разкриха наркоооранжерия след претърсване на вилна зона \"Ярема\", Самоковска община.На адрес, ползван от 42-годишния Д.А., е открито помещение, пригодено за отглеждане на марихуана. Намерено е голямо количество зелена листна маса, както и суха растителна маса, поставена в буркани. Иззето е и модерно оборудване за отглеждане на марихуаната - лампи, вентилатори, трансформатори за електроенергия и три електронни везни.По случая е образувано досъдебно производство за извършено престъпление. Материалите са докладвани на наблюдаващия прокурор от Софийската окръжна прокуратура и под негово ръководство продължават активните действия по разследването.", "date": "2018.03.02", "title": "Разкриха наркооранжерия в Самоковско"}
{"url": "https://news.bg/society/chetiri-lapi-iskat-ostavki-v-babh-zaradi-nezakonnoto-klane-na-ptitsi.html", "text": "От организацията \"Четири лапи\" настояват за оставки в Българската агенция по безопасност на храните (БАБХ) заради незаконното клане на птици в столичния зоопарк.Организацията излезе с позиция, в която са категорични, че инспекторите на агенцията са превишили правомощията си изземайки и умъртвявайки близо 130 екзотични птици, настанени в столичния зоопарк, заради съмнения за птичи грип. Инспекторите нарушили и определение на Административен съд - София, който е постановил спиране на заповедта за умъртвяване на птиците.\"Четири лапи\" изразяват и сериозни съмнения относно достоверността на пробите за птичи грип. За всички тези нарушения от организацията вече са подали сигнал до прокуратурата.Организацията стартира  с искане към министъра на земеделието и горите Румен Порожанов. Искането е за оставка на изпълнителния директор на агенцията по безопасност на храните д-р Дамян Илиев. Според представители на \"Четири лапи\" некомпетентните и арогантни действия на инспекторите от Областна дирекция по безопасност на храните са недопустими за представители на държавна институция. От \"Четири лапи\" са категорични и че не за първи път служители на Българска агенция по безопасност на храните умъртвяват напълно здрави животни в нарушение на действащите законови разпоредби, като припомнят случай от края на 2016 г., когато от агенцията иззеха заради липса на документи при транспорт и умъртвиха четири спасени от клане коня и две кучета.Припомняме, , превозвани в лоши условия и без необходимите ветеринарномедицински документи. Става въпрос за над 100 екзотични птици, както и мечета и алпаки. Още на същия ден с разпореждане на Регионална инспекция по околна среда и води в Монтана животните са настанени в Зоологическа градина - София в качеството й на спасителен център, с цел определяне на видовия състав поради основателни предположения, че сред животните има и такива, защитени от Вашингтонската конвенция.На 23 февруари инспектори от софийската БАБХ посещават зоопарка и обявяват, че имат заповед птиците да бъдат умъртвени, тъй като вероятно произхождат от страна от ЕС, в която има регистрирани случаи на птичи грип. Служителите на агенцията обаче не са допуснати в карантинното помещение в зоопарка, където са настанени птиците, а още същия ден към Административен съд - София е подадено искане за спиране на изпълнение на заповедта за умъртвяване.Междувременно е открит собственикът на животните, който показва документи за покупката им от Унгария - страна, в която няма случаи на птичи грип от есента на миналата година. В края на работния ден на 23 февруари до ОДБХ-София по факс е изпратено определението на Административния съд, с което се спира изпълнението на заповедта за умъртвяване на птиците.На 26 февруари, понеделник, екип от трима инспектори на Областна дирекция по безопасност на храните - гр. София, ръководен от началника на отдел \"Здравеопазване на животните\" д-р Емил Славев, отново посещава зоопарка и след изключително арогантно поведение иззема настанените там 124 бр. птици от различни видове. След изземането на птиците от столичния зоопарк, те са откарани в животновъден обект в радомирското село Владимир и са , което се предполага, че трябва да е хуманно.На 27 февруари в зоопарка е извършена нова проверка от инспектори на ОДБХ-София и е връчено предписание за отстраняване на административни нарушения. Малко по-късно на сайта на Българска агенция по безопасност на храните е публикувана информация, че , заради положителна проба за птичи грип у две от умъртвените птици. Пробите са били взети от 4 от животните след тяхното умъртвяване, като положителният резултат е обявен доста преди изтичане на обичайния срок за получаване на анализ. До края на деня не е връчена заповед за поставяне на зоопарка под карантина, такава пристига едва в края на следващия ден. Същевременно от Министерство на земеделието и храните обявяват, че  на граждани и неправителствени организации.", "date": "2018.03.02", "title": "\"Четири лапи\" искат оставки в БАБХ заради незаконното клане на птици"}
{"url": "https://news.bg/world/polsha-tvardi-che-germaniya-tryabva-da-plati-reparatsii-v-razmer-na-usd850-mlrd.html", "text": "Варшава има право да поиска репарации от Германия в размер на 850 милиарда долара заради разрушенията и убийствата по време на Втората световна война.Това заяви полски депутат, който се занимава с въпроса по изплащането на репарации, информира \"Ройтерс\".Управляващата партия \"Право и справедливост\" възроди въпроса за военните репарации в момент, когато израелски политици обвиняват Полша, че се опитва да замаже ролята на поляците в германските военни престъпления срещу евреите по време на конфликта.Миналата година германски правни експерти в парламента обявиха, че Варшава няма право да иска военни репарации от Берлин.Полското правителство не е отправяло директни искания към Германия, но казусът може да доведе до напрежение между двете държави, коментират анализатори. Германия е най-големият търговски партньор на Полша и Варшава е най-големият реципиент на евросредства.\"Говорим за много големи, но оправдани суми за военни престъпления, за унищожаване на градове, за изгубения демографски потенциал на страната ни\", каза пред Polsat News Аркадиуш Муларчик, председател на парламентарната комисия за репарациите.По думите му стойността на репарациите от Германия може да достигне 850 милиарда долара, но тези числа могат да бъдат променени, тъй като по-късно тази година ще бъдат направени нови изчисления.Депутатът подчерта, че Полша никога не е получавала репарации от Германия.Въпросът за репарациите усложнява дипломатическата работа на Полша с Берлин, казаха двама източници от външното министерство пред \"Ройтерс\".\"Връзките ни с Германия могат да бъдат по-добри и това не ни помага\", подчерта единият източник.", "date": "2018.03.02", "title": "Полша твърди, че Германия трябва да плати репарации в размер на $850 млрд. "}
{"url": "https://news.bg/int-politics/sasht-i-frantsiya-nyama-da-pozvolyat-beznakazanost-za-himicheskite-orazhiya-na-siriya.html", "text": "Френският президент Еманюел Макрон и американският му колега Доналд Тръмп се зарекоха, че няма да има \"безнаказаност\" в случай на по-нататъшно използване на химически оръжия в Сирия. Двамата държавни глави са разговаряли по телефона, съобщава \"Франс прес\".Двамата лидери също така са призовали Русия да окаже \"максимален натиск\" върху съюзника си Дамаск да се ангажира с примирието, изискано от Съвета за сигурност на ООН, предупреждавайки за все по-тежката хуманитарна криза в раздираната от война Сирия.Макрон \"подчерта, че ще има категорична реакция в случай на доказано използване на химически оръжия, което води до смърт на цивилни, в тясно сътрудничество с нашите американски съюзници\", се посочва в изявление на Елисейския дворец.\"Франция и САЩ няма да толерират безнаказаност\", подчертали Тръмп и Макрон.Нарастващият натиск върху Дамаск и неговия ключов съюзник Москва идва след новите информации през миналия уикенд за предполагаемо използване на хлор в опустошения бунтовнически анклав Източна Гута.Франция многократно предупреди, че доказателства за по-нататъшна употреба на химическо оръжие в Сирия е \"червена линия\", която би предизвикала френски удари в бруталния 7-годишен конфликт, в който са замесени чужди сили от Русия до Турция.Вашингтон поиска от Съвета за сигурност на ООН да започне ново разследване на атаките с химически оръжия, за които сирийският режим многократно е отричал да носи отговорност. В Източна Гута бяха убити стотици цивилни, откакто сирийската армия започна нови въздушни удари на 18 февруари в опит да изкорени ислямистките бунтовнически групировки, предизвиквайки глобално възмущение.5-часовата ежедневна \"хуманитарна пауза\", обявена от Москва в понеделник, доведе до намаляване на бомбардировките, но тя далеч не изпълни резолюцията на ООН за прекратяване на огъня.Макрон и Тръмп са обещали да \"работят заедно, за да позволят изпълняването на резолюцията, което да позволи спиране на огъня, доставка на хуманитарна помощ и евакуация на пострадалите\", се уточнява в изявлението на Елисейския дворец.Съветът за сигурност ще проведе извънредно заседание за Източна Гута по-късно днес, след като десетки камиони с хуманитарна помощ не успяха да достигнат до 400 хил. страдащи цивилни през вчерашния ден.Хуманитарни работници предупредиха за големи проблеми с медицинските услуги в анклава и спешната нужда от евакуиране на много болни и ранени.", "date": "2018.03.02", "title": "САЩ и Франция няма да позволят безнаказаност за химическите оръжия на Сирия"}
{"url": "https://news.bg/world/tramp-ne-iska-kontrol-nad-orazhiyata-obyavi-glavniyat-lobist-na-orazheynata-asotsiatsiya.html", "text": "Главният лобист на Националната оръжейна асоциация на САЩ твърди, че президентът Доналд Тръмп е променил позицията си за налагане на контрол над оръжията, пише \"Гардиън\".Ден по-рано държавният глава каза на среща със законодатели, че подкрепя по-големи проверки на купувачите на оръжие.Но Крис Кокс използва \"Туитър\", за да обяви, че се е срещнал с Тръмп и вицепрезидента Майк Пенс.Те \"не искат контрол над оръжията\", написа Кокс.По-късно американският лидер използва социалната мрежа, за да потвърди, че е провел \"страхотна\" среща с асоциацията в Овалния кабинет, но не каза дали си е променил позицията.В сряда президентът призова законодателите да не се страхуват от асоциацията. Той говори в подкрепа на закон за разширяване проверката на миналото на купувачите на оръжие, както и други мерки за контрол. С изказването си Тръмп шокира съюзниците и опонентите си.В САЩ се възобнови националният дебат за оръжията след стрелбата в училище във Флорида, при която загинаха 17 души.Националната оръжейна асоциация отпусна повече от 30 милиона долара за кампанията на Тръмп за президент. Коментарите на президента за по-голям контрол вбесиха някои членове на асоциацията.Всяка дума беше предателство, каза член на организацията.", "date": "2018.03.02", "title": "Тръмп не иска контрол над оръжията, обяви главният лобист на оръжейната асоциация"}
{"url": "https://news.bg/society/balgariya-e-na-5-to-myastoto-po-dyal-na-vazrastovo-naselenie-v-sveta.html", "text": "След 30 години на двама работещи ще се пада един пенсионер. Такова е предвиждането на Евростат за 2060 г. у нас. Към настоящия момент съотношението е 4 към 1, посочи бившия социален министър и председател на Балканския институт на труда и социалната политика Иван Нейков по време на кръгла маса в Министерството на труда и социалната политика, на която се обсъждаха възможностите пред възрастното население в страната.Нейков посочи, че 21 век е век на кризи - на климата, на финансите, на демографията.Според друго демографско изследване - това на ООН, България е с най-висок дял на възрастово население в света. Нейков поясни, че страната ни се нарежда на пето място, като пред нея са Япония, Германия, Швеция и Италия.Той изтъкна и проблемите, на които трябва да обърне внимание България по отношение на интеграцията на възрастните хора, които са свързани с намаляването на физическия и трудовия капацитет, отсъствие от работа по болест. Като трети проблем той посочи трудовите злополуки и допълни, че възрастните хора стават по-рядко жертва на инциденти, отколкото по- младите им колеги.Не маловажни са обаче и личностните промени, свързани с възрастта.Иван Нейков призова да се развива капацитета на възрастните хора, включително и с .\"Всеобщото твърдение, че възрастните хора трябва да си стоят вкъщи, защото изяждат хляба на младите, не помага на никого, нито на работодателите, нито на работниците\", заяви още Нейков.Той посочи още, че предизвикателства има пред всеки един от нас, защото трябва да се преодолеят предразсъдъците по отношение на мненията за възрастните хора.\"Възрастният човек не е аутсайдер, а според експертите, възрастните хора са петролът на работната сила в България\", допълни Нейков.Отношение по темата за активния и пълноценен живот на възрастните хора в България взе и председателя на Съюза на българските учители (СБУ) Янка Такева. Тя призова за кампания за формиране на положителни нагласи към възрастните хора. Такева предложи да се разработи и брошура в тази посока, включително и тя да се разпространява сред учениците.Според Такева трябва да се промени \"обърнатата ценностна система вътре в семейството\" по отношение на възрастните хора.Такева изяви желание занапред да се създаде и политика за промяна на социалната политика на държавата, с помощта на която да се въведат механизми за ангажираност на възрастните хора.Янка Такева поиска и да се разработи нова пенсионна система от страна на държавата.", "date": "2018.03.02", "title": "България е на 5-то мястото по дял на възрастово население в света"}
{"url": "https://news.bg/world/zadarzhanite-ot-turtsiya-dvama-gratski-voynitsi-sa-obvineni-v-shpionazh.html", "text": "Турция арестувала двамата гръцки войници заради шпионаж, съобщава \"Дейли сабах\".Припомняме, по-рано стана ясно, че двама гръцки войници са задържани от турската армия в четвъртък сутринта, след като инцидентно са прекосили общата граница при Еврос. Те инцидентно са влезли на турска територия при патрулиране, което е било по време на буря.Турски съд постанови да останат в ареста. Те са обвинени във военен шпионаж и нарушаване на държавната граница. Съдът нареди да се разследва откритата в гръцките войници \"дигитална информация\". По-рано прокуратурата поиска от съда войниците да бъдат оставени в ареста, тъй като са навлезли в забранена военна зона.Говорител на гръцкото правителство обяви, че очакват Анкара бързо да ги върне.Границата е стриктно охранявана от двете държави заради мигрантския поток, залял Европа през 2015 г.Гърция и Турция разведриха отношенията след президентската визита в Атина през миналата година, но през последните месеци няколко инцидента в Егейско море покачиха напрежението.", "date": "2018.03.02", "title": "Задържаните от Турция двама гръцки войници са обвинени в шпионаж"}
{"url": "https://news.bg/politics/abv-pravitelstvoto-upravlyava-darzhavata-po-losho-ot-malko-eood.html", "text": "Събитията около сделката между ЧЕЗ и \"Инерком\" поставят под съмнение не само ефективното функциониране, но работата на българските институции изобщо според позицията на ПП АБВ по относно продажбата на активите на ЧЕЗ у нас.Според АБВ казусът с придобиването на активите на ЧЕЗ е еманация на модела на управление от 2009 г. насам. \"Еманация на един уродлив модел, при който публични блага/права/ресурси биват най-нагло подарявани с активното (съ)участие на управляващите на престъпни клептократи, които се крият зад подставени лица\", посочват от партията в позицията си и добавят, че сделката по продажбата на електроразпределителното дружество създава усещането за силно ерозирала държавност.И според АБВ сделката се извършва от подставено лице.Важните въпроси - защо въпреки привидната международна легитимация на премиера \"успехите\" му се измерват в поредната фамилиарна снимка, а видими резултати и подкрепа за приоритетни проекти липсват; защо ключови важни инвеститори в бизнеса, икономиката и медиите напускат България; защо след 2007 г. държавата няма подобен важен напредък и успех?Покупката на \"ЧЕЗ България\" също така била поредната от множество скандални и безобразни сделки на прехода, сравнима в същността си с продажбата на БГА \"Балкан\", \"Булгартабак\", \"Кремиковци\", Дипломатически клуб \"Бояна\", казусът с природен парк \"Пирин\" и ред други.\"Съдбата на 3 милиона души, които са близо половината от населението на България, не може да стане заложник в частни, в случая некомпетентни, ръце\", добавят от партията.Според АБВ е много притеснително и това, че правителството неколкократно сменя позициите по казуса - до вчера премиерът Борисов обяснявал как държавата не можела да се меси в сделки между частни субекти, че нямала място в енергетиката, че била лош стопанин, че нямало пари и други, а сега обръщал позицията си на 180 градуса, влизайки в директно противоречие със самия себе си.\"Този хаотичен подход, тази реактивност и очевидна липса на контрол над ситуацията, води до един основен извод - смяната на позицията му е продиктувана само и единствено от инстинкт за самосъхранение, а не от трезва преценка на обстоятелствата и реален стремеж да се намери решение в полза на България. Така не се управлява държава, така не се управлява дори малко ЕООД!\"От партията добавят още, че винаги са били за активна и енергетиката, но не може \"ортаци на държавата по въпроси, засягащи националната сигурност, да са нестратегически инвеститори, без необходимата експертиза, зад които стои незнайно !\"От АБВ призовават:", "date": "2018.03.02", "title": "АБВ: Правителството управлява държавата по-лошо от малко ЕООД"}
{"url": "https://news.bg/int-politics/moldova-gruziya-i-ukrayna-kritikuvat-rusko-voenno-prisastvie.html", "text": "Лидери от Молдова, Украйна и Грузия критикуват присъствието на руски военни в техните страни, заявявайки, че дестабилизират трите бивши съветски републики, съобщава \"Уошингтън поуст\".Парламентарни говорители от трите страни в съвместно изявление коментират, че са \"дълбоко загрижени относно руските войски\" в Молдова \"и руската окупация и други форми на военна намеса\" в части от Грузия и Украйна.Изявлението е след еднодневна конференция по сигурността в столицата на Молдова в Кишинев и изразява недоволство от \"координираната външна подкрепа за сепаратистки движения\" и действия в социални мрежи, за дискредитиране на проевропейските им правителства.Правителствата им трябва да подобрят способността си да противодействат на хибридни атаки и призовават Европейския съюз и САЩ за подкрепа.Русия има 1,000 войници и 500 миротворци, разположени в проруската отцепническа република Транс-Днестър, която е в Източна Молдова.Русия и Грузия се сблъскаха за кратко през 2008 г., което доведе до обявяването на независимост на два отцепнически грузински района, Южна Осетия и Абхазия. Оттогава Русия подкрепя регионите както от финансова, така и от военна гледна точка.Украйна е в конфликт с подкрепяни от Русия сепаратисти в Източна Украйна от април 2014 г.Молдова, Украйна и Грузия подписват споразумения за асоцииране с Европейския съюз през 2014 г. на фона на остри критики от страна на Русия. Днес трите страни потвърждават своя ангажимент към ЕС, като го нарекоха \"най-ефективният инструмент за гарантиране на просперитет, сигурност и стабилно и демократично развитие в дългосрочен план за нашите страни\".Споразуменията улесняват търговското и политическото сътрудничество и позволяват на гражданите да пътуват без визи в блока.", "date": "2018.03.02", "title": "Молдова, Грузия и Украйна критикуват руско военно присъствие"}
