{"url": "https://news.bg/int-politics/avstriyski-zhurnalist-vbesi-putin-ulichi-go-v-lazha.html", "text": "През 2014 г. беше свален полет MH17 над Украйна, загинаха 290 души. Международната следствена комисия заяви преди няколко дни, че самолетът е свален от ракетна система на руската армия, че това е бил конвой от Русия, който е пристигнал при сепаратистите в Източна Украйна. Има видео, има телефонни разговори и десетки свидетели. Вие вече година твърдите, че това не отговаря на истината, но практически никой не вярва на думите ви. може би след толкова години следва да признаете, че сепаратистите в Източна Украйна са използвали руско оръжие, за да извършат това ужасно престъпление.Искам да отбележа, че и двете страни в конфликта - и украинската армия, и дори украинските националистически батальони, които не се подчиняват на никого, освен на лидерите си, и донбаската милиция, въоръжените формирования на Донбас - те всички използват оръжие съветско и руско производство. Всички. И едната, и другата страна имат оръжия, включително всякакви различни комплекси: и стрелково оръжие, и авиация, и комплекси за борба с авиацията. Всичко това руско производство.Но сега вече всички знаят точно за каква ракета става дума - ракета от комплекс \"Бук\". Била е бригада на руската армия от Курск. Установено е със сигурност, но въпреки това отричате. Не трябва ли да признаете, че ракетата действително е руска? Не трябва ли да официално признаете, че Русия е въоръжавала бунтовниците в Източна Украйна?Ако имате търпение да ме чуете докрай, ще узнаете моята гледна точка по този въпрос, става ли? Та вече казах, че и двете страни използват оръжие руско производство, и на въоръжение в руската армия има точно такива системи, за каквито говорят експертите, произведени вероятно в Съветския съюз или в Русия. Това първо. Второ, не допускат руски експерти до разследването, не се приемат нашите аргументи, никой не иска да ни слуша в тази комисия. И обратно, украинската страна, която е заинтересована от резултатите на това разследване, е допусната до това разследване. А тя като минимум носи отговорност за това, че в нарушение на международните правила на Международната организация за гражданска авиация не е забранила преминаването над зоната на конфликта...Но какъв интерес имат Холандия, Австралия или Малайзия да стоварят вината върху Русия, ако ракетата не е била руска, на руските въоръжени сили?Не, ние не мислим така, нашата гледна точка е друга. Вие сега изброихте страните, които като чели смятат, че това е руска ракета и че Русия има общо с тази ужасна трагедия. Трябва да ви разочаровам и да ви огорча. Съвсем наскоро официални лица от Малайзия заявиха ,че не виждат руска следа в това ужасно трагично събитие, че нямат доказателства за руско участие.Много хора не вярват на руските аргументи. Преди години в Крим вие твърдяхте, че знаменитите \"зелени човечета\", бойците в зелени униформи без отличителни знаци, са местни сили за самоотбрана. След време изведнъж се изясни, че са били представители на руската армия, макар че го отричахте. Защо да ви вярваме сега?Там винаги е имало руска армия. Искам, разбирате ли, да не повтаряте някои неща механично, а да вникнете в това, което е ставало. В Крим винаги е имало руска армия. Там имаше наш военен контингент.Секунда, дайте ми да кажа! Вие искате през цялото време да задавате въпроси или искате да чуете отговорите ми?И първото, което правихме, когато започнаха събитията в Украйна... А за какви събития става дума? Сега аз ще кажа, а вие ще кажете дали е така или не е. Това е въоръжен антиконституционен преврат и завземане на властта. Да или не? Вие можете ли да им кажете?Не съм експерт по украинската конституция.Няма нужда да сте специалист по Украйна, трябва да сте просто специалист по право, по конституционно право на която и да е страна.Бих искал да говорим не за украинската политика, а по-скоро за руската. Хайде да ви попитам по друг начин - какво трябва да стане, за да върне Русия Крим на Украйна?Не, не може да има такива условия.", "date": "2018.06.05", "title": "Австрийски журналист вбеси Путин – уличи го в лъжа"}
{"url": "https://news.bg/world/sasht-nastoyavat-nato-da-sdarzha-rusiya-sas-strategiyata-30-30-30-30.html", "text": "САЩ притискат европейските си съюзници да подготвят повече батальони на НАТО, кораби и самолети за бой, обявиха официални представители, цитирани от \"Ройтерс\".Агенцията коментира, че искането на Вашингтон е с цел засилване възможностите на НАТО за сдържане на потенциална руска атака.Военният министър на САЩ Джим Матис ще търси принципно споразумение за плана в Брюксел в четвъртък, когато ще се проведе среща на военните министри на страните членки. Матис ще настоява за полагане на основите, за да получат одобрението на лидерите на държавите на срещата на върха през юли, съобщиха четирима представители и дипломати от САЩ и НАТО.В плана е заложено изискването НАТО да има 30 батальона, 30 ескадрили и 30 бойни кораба като разрушители, които да може да разгърне в рамките на 30 дни при възникване на криза. Но в предложението не се посочва конкретен брой войници или краен срок за изпълнение на стратегията.Батальонът в НАТО варира от 600 до 1000 войници.Искането е предизвикателство за европейските правителства, тъй като те отдавна имат проблеми с хеликоптерите и самолетите заради липса на резервни части. Отделно президентът на САЩ Доналд Тръмп пришпорва европейските си съюзници да увеличат разходите за отбрана.\"Имаме противник (Русия), който бързо може да се придвижи при сухопътна атака в Прибалтика и Полша\", каза високопоставен дипломат на НАТО.Нямаме удобството мобилизацията да се осъществи в рамките на месеци, добави дипломатът и разкри, че идеята на САЩ е известна като 30-30-30-30.Американски източник заяви, че инициативата е предимно за сдържане на Русия, което в съответствие с Националната стратегия за отбрана на Пентагона за 2018 г., в която Москва се обвинява, че се опитва да разбие НАТО.", "date": "2018.06.05", "title": "САЩ настояват НАТО да сдържа Русия със стратегията 30-30-30-30"}
{"url": "https://news.bg/crime/otlozhiha-deloto-sreshtu-kmeta-na-septemvri-za-mesets-septemvri.html", "text": "Липса на счетоводна експертиза отложи делото срещу кмета на община Септември Марин Рачев за укриване на данъци. Причината експертизата да не е изготвена в срок е, че вещите лица не са успели да вземат необходимите им материали от спецпрокуратурата, стана ясно от днешното заседание по делото в Окръжния съд в Пазарджик.Според експертите периодът, който те трябва да проверят е 10-годишен, което означава голям обем от данни и информация.Каквото и да е, то ще се коментира в съдебната зала. Така обвиняемият кмет на община Септември Марин Рачев отговори на журналистическо запитване, че е имал упрек към прокурора, че измества обвинението.Припомняме,  Операцията срещу корупцията по високите етажи на властта бе проведена под ръководството на Специализираната прокуратура. Над 50 полицаи извършваха обиски в общината, в дома на  в града.В операцията участва и  Сотир Цацаров. Акцията бе заради повдигнато обвинение за данъчно престъпление срещу кмета на общината Марин Рачев за нарушения на закона за обществени поръчки. С тях са нанесени щети на община Септември за 13 милиона лева. Малко по-късно в четвъртък кметът Рачев бе отведен на разпит и качен на автомобил.След днешното заседание по делото Рачев заяви, че не е коректно пред журналисти да обсъжда делото по същество. \"Винаги съм твърдял, че нямам притеснение към това дело и се надявам истината около тези спекулации, които се появиха в медийното пространство да започнат да се изясняват. Едно по едно нещата започват да се изчистват\", обясни Рачев.Марин Рачев даде пример с находище на минерална вода в общината, което вече е установено. \"Чакаме срока за обжалвания и започваме предпроектни проучвания, проекти за този природен ресурс, който искаме да се ползва от цялото население на общината, не от 3-ма четирима души, както е било до сега\", каза той.Новата дата на делото е за 10 септември т.г.", "date": "2018.06.05", "title": "Отложиха делото срещу кмета на Септември за месец септември"}
{"url": "https://news.bg/world/kyurdite-obyaviha-che-se-izteglyat-ot-manbidzh.html", "text": "Кюрдските отряди за народна отбрана, една от най-силните групи във водените от САЩ Сирийски демократични сили, обяви, че ще изтегли бойците си от стратегически важния град Манбидж в сирийската провинция Алепо, информират \"Ройтерс\" и други агенции.Решението е оповестено ден след проведените между САЩ и Турция разговори за бъдещето на града, който беше освободен от кюрдите през 2016 г. Манбидж беше в ръцете на ДАЕШ (\"Ислямска държава\").В съобщението се казва, че кюрдските сили ще напуснат града. Допълва се, че кюрдските военни инструктори са приключили мисията си по обучение на местните сили и на военния съвет на Манбидж за защита на мултиетническия град.Според АП решението на кюрдите може да намали ескалиралото между САЩ и Турция напрежение.Изтеглянето може да позволи на Турция да поеме контрол над по-голямата част от границата си западно от река Ефрат, за което Анкара отдавна настоява за гарантиране на националната си сигурност.", "date": "2018.06.05", "title": "Кюрдите обявиха, че се изтеглят от Манбидж"}
{"url": "https://news.bg/euronews/sadat-na-es-pozvoli-na-gey-partnyorite-na-grazhdanite-na-es-da-prebivavat-v-sayuza.html", "text": "Съдът на Европейския съюз реши еднополовите партньори на гражданите на ЕС да могат да пребивават и живеят на територията на всяка държава членка от ЕС, дори в тези, които не са приели гей браковете.Решението на Съда на ЕС идва независимо от това от коя страна са еднополовите партньори на гражданите на ЕС и въпреки, че в много европейски страни гей браковете са незаконни.Решението на съда идва по повод казуса на румънския гражданин Релу Коман и партньорът му от САЩ Робърт Хамилтън. Те живеели заедно в САЩ в продължение на 4 години.През 2010 година двамата сключили брак в Брюксел.През декември 2012 г. Коман и съпругът му отправят запитване до властите в Румъния, за да се осведомят по каква процедура и при какви условия партньорът на Коман може да получи право на законно пребиваване в Румъния за повече от три месеца, бидейки в качеството си на член на семейството на Коман.Запитването се позовава на Директивата за упражняването на свободата на движение, която позволява съпругът на европейския гражданин да се присъедини към него в държавата членка, в която той пребивава.Отговорът на Румъния обаче притеснил двойката. Според властите партньорът на Коман г-н Хамилтън има право на пребиваване в страната само за 3 месеца. Причината - Хамилтън не може да бъде окачествен като \"съпруг\" на гражданин на ЕС, доколкото тази държава членка не признава браковете между лица от един и същ пол.Двойката подава иск до румънските съдилища с молба да се установи дали е налице дискриминация въз основа на сексуална ориентация. По делото е повдигнато възражение за противоконституционност, което отнася процеса към Конституционния съд на Румъния, който от своя страна се допитва до Съда на ЕС дали партньора на Коман попада в обхвата на понятието \"съпруг\".С днешното си решение Съдът на ЕС най-напред припомня, че Директивата за упражняването на свободата на движение урежда единствено условията за влизане и пребиваване на гражданите на ЕС в държавите членки, на които същите не са граждани. Следователно тази директива не учредява производно право за гражданите на страни извън ЕС, които са членове на семейството на гражданин на Съюза, да пребивават в държавата членка, на която последният е гражданин. Поради това партньорът на Коман не може да черпи от тази директива производно право на пребиваване в държавата членка, на която е гражданин Коман, а именно Румъния.Съдът обаче припомня, че на гражданите на страни извън ЕС, които са поставени в тази позиция, в някои случаи може да им бъде признато производно право на пребиваване въз основа на член 21, параграф 1 от Договора за функционирането на Европейския съюз.Съдът констатира, че за целите на Директивата за упражняването на свободата на движение понятието \"съпруг\", което обозначава лице, свързано с друго лице в брачен съюз, е неутрално от гледна точка на пола и поради това може да обхваща и съпруга от същия пол на съответния гражданин на Съюза.С решението на Съда на ЕС Румъния е заставена да признае еднополовия брак, сключен в друга държава членка в съответствие с нейното право, но единствено за целите на предоставянето на производно право за пребиваване на гражданин на страна извън ЕС.Според Съда на ЕС това не накърнява института на брака в заставената държава членка, по-точно тази държава не е длъжна да предвиди в националното си право института на еднополовите бракове. Решението се налага, така че да не се възпрепятства упражняването на правото на гражданин на Съюза да се движи и да пребивава свободно на територията на държавите членки, в резултат от което свободата на движение би се оказала различна от една държава членка в друга в зависимост от това как националното право урежда брака между лица от един и същ пол.Следователно членките на ЕС имат свободата да признават или не признават еднополовите бракове, но те не могат да пречат на свободата на граждани на ЕС, като им отказват да дадат на партньора на гражданина (независимо от неговия пол) право на пребиваване на територията на страната членка, ако партньорът е от страна извън ЕС.", "date": "2018.06.05", "title": "Съдът на ЕС позволи на гей партньорите на гражданите на ЕС да пребивават в Съюза"}
{"url": "https://news.bg/regions/tri-nablyudatelni-kuli-pazyat-vrachanski-balkan-ot-pozhari.html", "text": "Три наблюдателни кули за ранно известяване на горски пожари пазят Природен парк \"Врачански Балкан\" от природно бедствие, съобщиха от Агенцията по горите.Така през последните три години на защитената територия не е допуснат нито един голям горски пожар, единодушни бяха експерти от Агенцията по горите на проведената днес демонстрация на възможностите на автоматизираната система в района на пещера \"Леденика\". Там е разположена и една от противопожарните кули на Парка.На симулацията присъстваха и представители от Румънското горско предприятие \"Ромсилва\", както и от горски стопанства и природен парк от Румъния.Наблюдателните кули са съоръжения за наблюдения и откриване на пожари в горските територии и в близост до тях. Всяка кула има високотехнологично оборудване. Височината им достига до 30 метра, за да следи за пожар в радиус от 5 до 15 километра.На територията на страната има 17 такива съоръжения, които се стопанисват от структурите на Министерството на земеделието, храните и горите и Изпълнителната агенция по горите.Експерти от ДГС Троян демонстрираха гасене на низов горски пожар с моторна метла. Методът е иновативен и експериментален. Експертите смятат, че е ефективен, защото се обхваща по-голяма площ за по-кратко време.Работната среща е част от дейностите по проект \"Сътрудничество за усъвършенстване на управленските практики, свързани с въздействието на земеползването върху водния режим в басейна на река Дунав\", CAMARO-D по транснационална програма \"Дунав - 2014-2020\", в който ИАГ участва като партньор.", "date": "2018.06.05", "title": "Три наблюдателни кули пазят Врачански Балкан от пожари"}
{"url": "https://news.bg/world/frantsuzinat-benoa-lyokont-shte-se-opita-da-prepluva-tihiya-okean.html", "text": "Плувецът Беноа Льоконт е първият човек на планетата, който ще се опита да преплува Тихия океан, съобщава БиБиСи.От днес в продължение на повече от половин година той ще се опита да преплува разстоянието от 8 850 километра. Льоконт планира да плува по 8 часа на ден. Той ще се изправи пред акули, медузи и бури при плуването си от Япония до Западното крайбрежие на САЩ.Това не е първото голямо предизвикателство на Льоконт. Преди десетилетие той стана първият човек, преплувал разстоянието от 6 400 километра в Атлантическия океан от САЩ до Европа за 73 дни.Сега той ще се опита да преплува разстоянието от японски град на източното крайбрежие до Сан Франциско.", "date": "2018.06.05", "title": "Французинът Беноа Льоконт ще се опита да преплува Тихия океан"}
{"url": "https://news.bg/world/rusiya-i-zapadat-vzaimno-shte-spechelyat-ot-otmyanata-na-sanktsiite-obyavi-putin-vav-viena.html", "text": "Западните санкции срещу Москва не работят. Русия и Западът взаимно ще спечелят от отмяната им.Това заяви президентът на Русия Владимир Путин по време на посещение в Австрия, информират ТАСС и АП.Руският лидер подчерта, че рестрикциите са \"вредни за всички - за тези, които ги инициираха и за тези, които са мишена\".Според него отмяната на санкциите ще отговори на общи интереси. Той е убеден, че Русия и ЕС ще спечелят от пълното възобновяване на сътрудничеството.Санкциите са вредни за всички, всеки, включително Русия, е заинтересован от отмяната им, каза Путин след разговори с австрийския си колега Александър ван дер Белен.Напълно сме наясно, че всяка страна членка на ЕС намира за трудно да го каже, но всичко случващо се в тази сфера не пречи на развитието на отношенията с Австрия, изтъкна още Путин.Според него Русия не страда от липса на доверие, остава отворена за сътрудничество с другите държави.Руският лидер вярва, че не само Русия, но и Европа е заинтересована от подновяване на тази работа на пълни обороти.Австрийският президент каза от своя страна, че е намерил общ език с Путин. По думите на Белен Русия е част от Европа и не е възможно разрешаването на глобални проблеми без нея.\"\", подчерта държавният глава на Австрия.Белен разкри, че по време на разговорите са обсъдили редица въпроси, включително ситуацията със САЩ, Иран и Европа.", "date": "2018.06.05", "title": "Русия и Западът взаимно ще спечелят от отмяната на санкциите, обяви Путин във Виена"}
{"url": "https://news.bg/economics/bdzh-prodavali-samo-dalgotrayni-aktivi-v-plovdiv.html", "text": "По повод информацията, че на таен търг и на безценица се продава оборудването на 8 тенискорта на Младежкия хълм в Пловдив от \"Холдинг Български държавни железници\" ЕАД информираха, че продават само дълготрайни активи.Според информация, предоставена на брифинг от общинските съветници на Пловдив в БСП, публикувана от \"\", стартовата цена на търга е 18 000 лева без ДДС. Земята под кортовете е общинска, а самите материални активи, които ще се продават, са на \"БДЖ- Пътнически превози\", заяви съветникът Иван Петков. По негова информация, търгът бил нагласен и предварително се знаело кой ще го спечели - фирма за климатични системи и собственик на частна болница.Според председателя на червените съветници в Пловдив Николай Радев предлаганата стартова цена на търга е най-малкото 100 пъти по-ниска от реалната.От \"Холдинг Български държавни железници\" ЕАД информираха, че \"обект на предстоящия търг с тайно наддаване са дълготрайните материални активи по смисъла на Закона за счетоводството, предоставени на 22 февруари 1966 г. за ползване и развиване на спортна дейност на ЖПУ Пловдив (към днешна дата: Поделение пътнически превози Пловдив). Земята, върху която те са разположени, е публично-общинска собственост.От посоченото по-горе е видно, че \"БДЖ-Пътнически превози\" ЕООД продава единствено и само дълготрайните материални активи разположени върху терена. Дружеството няма право да се разпорежда със земята, която е публично-общинска собственост, съобщиха в нарочно съобщение до медиите.Според БДЖ, стартовата цена за провеждане на търга е сформирана на база извършена оценка на дълготрайните материални активи от независим лицензиран оценител, външен за дружеството.\"За да не бъде допускано отново грешно тълкуване на обекта на търга с тайно наддаване, обръщаме внимание, че никъде в обявлението няма посочена информация за продажба на земя, парцел и т.н. или, че за дълготрайните активи, предмет на търга, има учредено право на строеж или др. вещно право\", пишат от дружеството.Съвсем в края на писмото от БДЖ се отправя предупреждението: \"В случай, че необосновано продължат да се тиражират твърдения, че \"БДЖ-Пътнически превози\" ЕООД продава активите си \"на безценица\", дружеството ще търси правата си за уронване на доброто си име по съдебен ред.\".", "date": "2018.06.05", "title": "БДЖ продавали само дълготрайни активи в Пловдив"}
{"url": "https://news.bg/economics/petar-bunev-bdzh-vsyaka-godina-otdelya-mezhdu-70-i-80-miliona-za-kreditorite.html", "text": "Плащанията към кредиторите на БДЖ не са прекъсвали, заяви пред БНР Петър Бунев, председател на Синдиката на железничарите към КНСБ.\"В последно време БДЖ всяка година отделя между 70 и 80 милиона за кредиторите. Тези дългове се погасяват с доста по-висока лихва от пазарната. Наказателната лихва, по която сме плащали до този момент, е 8%. Това е в пъти по-висока лихва. По-добре тези пари да бяха влезли в българската държава, да бяха останали тук, но за съжаление отидоха в чужбина. Никой не може да каже какво точно ще стане с БДЖ, така че имаме на този етап притеснения\", заяви Бунев.Синдикалистът призна, че не са предприемали сериозни действия, но следят отблизо как се развиват нещата. Надяваме се, че поредната криза ще бъде преодоляна, защото тя не е първата.\"Ръководството също е притеснено, защото все пак има планиране, има бизнес план, знае се какви ще бъдат средствата през годината и такава криза доста усложнява работата\", обясни Бунев.Междувременно стана ясно, че в Пловдив се продават дълготрайни активи на дружеството.Припомняме, на 26 януари 2018 година, министърът на транспорта Ивайло Московски разпореди \"във връзка с появилите се медийни материали в публичното пространство\" . Поводът бе журналистическо разследване на Нова телевизия, в което се твърди, че в БДЖ са назначени и взимат заплати футболисти, които никога не са имали някакви ангажименти и не са се явявали на работа. Назначаването им е само фиктивно. Според разследването в БДЖ имало и фиктивни ремонти на локомотиви.Според сигнала локомотивите отиват на ремонт и се връщат развалени. Често локомотивите пристигали със същата неизправност, с която били изпратени за ремонт.След това от  на транспортния министър. Той заяви, че е  не го навежда на подобна мисъл.На 7 февруари 2018 г. правителството одобри допълнителни  към Министерството на транспорта, информационните технологии и съобщенията в размер на 30 946 000 лв. Сумата беше предоставена на \"Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г.На 30 януари 2018 г. главният прокурор Сотир . Инспекцията беше възложена на Софийската градска прокуратура.Прокуратурата тогава трябваше да провери твърденията, че в дружеството се извършва некачествен ремонт на локомотивите. Обект на проверката бяха именно сигналите за сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.По-рано днес, 31 май 2018 година, стана ясно, че кредиторите по втория облигационен заем на БДЖ са подали иск в Софийски градски съд (СГС) за 40 млн. лв. от главница по заема срещу \"БДЖ - Пътнически превози\" ЕООД, вследствие на което са .Облигационерите са в законното си право да изискат дължими средства по съдебен път. Решението на СГС и временният запор на сметките на \"БДЖ - Пътнически превози\" ЕООД няма да затруднят функционирането на дружеството към настоящия момент, в случай, че бъде намерено решение на възникналата ситуация в краткосрочен план, съобщиха от националния железопътен превозвач.Министърът на транспорта, информационните технологии и съобщенията Ивайло Московски е информиран своевременно за ситуацията, вследствие на което той е уведомил Министерство на финансите и е поискал активиране на държавната помощ, за която има одобрение от ЕК.Очаква се решение от Министерство на финансите.Малко след това от БДЖ заявиха, че във връзка със запора на сметките на дружеството, , какъвто слух имало в медийни публикации.След това пък от .", "date": "2018.06.05", "title": "Петър Бунев: БДЖ всяка година отделя между 70 и 80 милиона за кредиторите"}
{"url": "https://news.bg/int-politics/osem-lazhi-za-es.html", "text": "ЕС е бюрократично чудовище, което на всичко отгоре съдейства за ислямизирането на Европа - това са само две от  за Евросъюза, които циркулират в интернет и в обичайното кръчмарско политиканстване. Изследователите от мозъчния център GLOBSEC в Братислава са подготвили цял справочник, опровергаващ 11-те най-често срещани заблуди за ЕС. Списъкът им е съставен въз основа на резултатите от интернет-търсачки и на най-често задаваните въпроси по пресконференции и в медиите. Ето осем от тези митове, заедно с малка част от обширната аргументация на GLOBSEC:Мит първи: \"ЕС се разпада\"Факт е, че през последните години Евросъюзът се бори срещу сериозни предизвикателства, а евроскептични гласове се чуват из целия континент - особено след решението на Великобритания да напусне ЕС. Иначе обаче ЕС изглежда в много добро здраве: от 1980 до 2016 година БВП на страните-членки е нараснал от 3,8 трилиона на 16,5 трилиона долара, като според прогнозите след 5 години ще достигне астрономическата сума от 24 трилиона долара. След известен спад в периода 2013-2016, напоследък се възвръща и доверието на хората в ЕС. Днес 40% от европейците одобряват работата на ЕС (само 21% не я одобряват), а 56% от гражданите са оптимисти за бъдещето на Евросъюза.Мит втори: \"Страните-членки са жертва на Брюкселския диктат\"Критиците на Евросъюза често твърдят, че Европейската комисия извива ръцете на страните-членки - и че от това страдат гражданите. Всъщност обаче ЕС е обединение на суверенни държави, които доброволно отстъпват някои компетенции на Брюксел, но за сметка на това получават редица предимства като свободата на придвижване и най-вече - достъп до най-могъщия обединен пазар в света. \"Брюксел\" не замества суверенните национални правителства, а политиките на ЕС се формират в процес на преговори в рамките на трите централни институции - Европейския съвет, Европарламента и Еврокомисията.Мит трети: \"ЕС е бюрократично чудовище\"За своите 500 милиона граждани ЕС се грижи с помощта на 32 000 служители и чиновници. При население от 325 милиона в САЩ броят на тези хора е 2,6 милиона. 82-милионна Германия се справя с 315 000 чиновници и служители, във Великобритания броят им е 400 000, а в Полша - 427 000. Колкото до прочутия аргумент, че ЕС се опитва да регламентира всичко, та чак до кривината на краставиците, той не отчита един важен факт: такъв огромен вътрешен пазар има нужда от общи стандарти. При това тези стандарти се въвеждат след подробно обсъждане с бизнеса и имат за цел единствено да защитят правата на потребителите. Понякога стандартизацията дори изостава от нуждите - доказва го големият шум около различното качество на едни и същи храни в Западна и в Източна Европа.Мит четвърти: \"Франция и Германия доминират ЕС\"Всички решения в ЕС се взимат в резултат от сложен процес, който минава през Съвета, Парламента и Комисията. В Еврокомисията Франция и Германия са представени с по един комисар - както всички останали. Да не говорим, че най-важните решения (за бюджета, за разширяването, за външната политика) винаги се взимат единодушно. Поради това в Съвета и в Комисията отделни държави или групи държави успешно прокарват собствена политика, например Кипър срещу преговорите за членство с Турция или пък четирите Вишеградски страни по въпроса за миграцията и бежанците. Френско-германски диктат не може да има и поради едно просто обстоятелство: двете страни са на различни позиции по някои от главните въпроси като данъчния съюз, трансферните плащания и бързината на политическото обединяване.Мит пети: \"Еврото е причина за всички злини\"Общата валута е не само икономически, но и политически проект. Той има за цел да улесни търговията и да подпомогне възникването на обща европейска идентичност. Хората в държавите от еврозоната при пътуване печелят чисти пари, защото вече няма такси при обмяната на валута. Бизнесът - също. Търговията има голяма изгода и поради това, че вече не съществува рискът от колебаещите се валутни курсове. От въвеждането си досега общата европейска валута успя не само да задържи инфлацията около 2%, но и да стане втората резервна валута в света, след долара.Мит шести: \"Европа се ислямизира\"Да, мюсюлманското население в ЕС нараства и в момента възлиза на около 26 милиона. Но това са само 5% от населението. Според прогнозите, до 2030 процентите ще станат 6, а до 2050 - 7,4. Но дори тези числа са твърде ниски, за да се говори за \"ислямизация\". Освен това мюсюлманското население нараства не толкова поради приток на мигранти, а поради по-високата си раждаемост. И днес в редица европейски държави, сред които е и България, живеят по 7-8% мюсюлмани, но тези страни изобщо не се смятат за \"ислямизирани\". Това лъжливо усещане идва и от още нещо: младите хора в \"християнска\" Европа са все по-малко религиозни. Според допитванията, 91% от чехите, 80% от естонците, 75% от шведите, 72% от датчаните и 67% от унгарците в тази възрастова група не се идентифицират с никоя религия.Мит седми: \"ЕС е рай за бежанците\"Често се твърди, че в ЕС се харчат прекалено много пари за бежанците, вместо да се полагат повече финансови грижи за местните хора. Това не е вярно, просто защото парите за бежанците са десетки пъти по-малко, отколкото парите в социалните системи на отделните държави. Освен това редица страни от ЕС вече орязаха финансовата подкрепа за бежанците, а като цяло Евросъюзът въведе много строги мерки за даване на политическо убежище - през 2017 само 46% от молбите са били удовлетворени. Останалите хора трябва да се върнат по домовете си. Да, Евросъюзът засега не се справя добре с репатрирането - върнати в страните им са едва 40% от отхвърлените кандидати за убежище. Но Комисията и страните-членки са наясно с този проблем и са твърдо решени да се справят с него.Мит осми: \"Бежанците са главната причина за терористичните нападения в Европа\"Вярно е, че няколко терористични атаки бяха извършени с участието на кандидати за политическо убежище: Вюрцбург, Ансбах, Берлин, Стокхолм. Но много повече терористични нападения в държави от ЕС бяха извършени от хора с европейски паспорти. Повечето от тях наистина имат чуждестранни корени, но понякога са дори трето поколение граждани на Европа. Тъй че радикалният ислямистки тероризъм е доморасъл, а причината за него се крие в лошата интеграция. Независимо от това Евросъюзът работи сериозно по укрепването на своята сигурност: запушват се дупките в законодателството за политическото убежище, усилва се граничният контрол, работи се по укрепване на споразумението с Турция и за добра организация в грижите за самите бежанци и мигранти. Тук особено внимание се отделя на мерките срещу радикализирането на бежанците.", "date": "2018.06.05", "title": "Осем лъжи за ЕС"}
{"url": "https://news.bg/politics/borisov-do-dve-sedmitsi-balgariya-vnasya-dokumenti-za-chakalnyata-na-evrozonata.html", "text": "До седмица или две България ще внесе своите документи за кандидатстване в чакалнята за еврозоната - Европейския валутен механизъм, известен като ERM-2. Това съобщи министър-председателят Бойко Борисов, цитиран от БНТ.Тази вечер той присъства на церемонията по връчване на годишните бизнес награди на Конфедерацията на индустриалците и работодателите в България в София Тех парк. Премиерът е патрон на събитието.Преди началото на церемонията той коментира, че в момента държавата се стреми повече да помага отколкото да пречи на бизнеса.Борисов изтъкна 3 постижения от последните години - намаляването на данъчната тежест, облекчаването на административната тежест за бизнеса и работата с Европейския съюз. Той отбеляза, че членовете на КРИБ дават работа на близо 1 милион души и формират 3/4 от брутния продукт на държавата.Наградите на КРИБ, събират за четвърта година бизнес и правителство на годишния бал на работодателската организация.23 компании се състезават в 3 категории - за иновации, растеж и качество.", "date": "2018.06.05", "title": "Борисов: До две седмици България внася документи за чакалнята на еврозоната"}
{"url": "https://news.bg/bulgaria/ekolozi-otnovo-protestiraha-sreshtu-planovete-za-pirin-i-magistrala-struma.html", "text": "Природозащитници отново излязоха на протест срещу строителството в националния парк \"Пирин\" и срещу решението за изграждане на магистрала в района на Кресненското дефиле, предаде БНР.Протестиращите се събраха пред сградата на Представителството на ЕК, след което потеглиха в шествие към пешеходната зона на бул. \"Витоша\".Участниците в акцията настояха да се спазва европейското природозащитно законодателство при изграждането на магистрала \"Струма\". Те изпратиха и петиция, подписана от над 1000 души от района на Кресна, които се противопоставят на избрания от правителството вариант на изграждане на магистралата.Демонстрантите изразиха и категорично несъгласие с решението за промяна в плана за управление на парк \"Пирин\".", "date": "2018.06.05", "title": "Еколози отново протестираха срещу плановете за Пирин и магистрала „Струма“"}
{"url": "https://news.bg/world/bellingat-otnovo-ulichi-v-lazha-ruskoto-voenno-ministerstvo.html", "text": "Разследващата група Bellingat, която работи по казуса MH17 - сваления самолет на Малайзийските авиолинии, отново уличи в лъжа руското министерство на отбраната, предаде Дойче веле.Експертите на Bellingcat са установили, че ракетите, използвани от руския концерн \"Алмаз-Антей\" за моделиране на катастрофата с MH17 през 2015 г., са произведени през 1987 г. - въпреки твърденията на Москва, че ракетите по-стари от 25 г. се снемат от въоръжение и се утилизират.Основателят на групата Елиът Хигинс съобщи в Туитър, че годината на производство е установена по номера на корпуса на ракетата, който се вижда на материалите от експеримента, разпространени от концерна.Хигинс напомня, че наскоро публикуваният доклад на Международната следствена група обяви категорично, че ракетата, с която е поразен самолетът, е принадлежала на 53-а зенитна бригада на руската армия, която е базирана в Курск. Той посочва, че за удара срещу с MH17 е използвана ракета от установка \"Бук\", произведена през 1986 г. от Долгопрудненското научно-производствено предприятие.Руското военно министерство обяви доклада за несъстоятелен с аргумента, че ракетите за установките \"Бук\" подлежат на \"отписване и утилизация\" след 25 г., т. е. произведените през 1986 г. били предадени за утилизация през 2011 г. Същевременно руските военни набедиха Украйна, като заявиха, че по-стари ракети може да са останали на въоръжение в украинската армия.Първоначално руските военни изобщо отрeкоха, че ракетата, с която е свален MH17, е руска. Преди дни същата версия беше обявена от президента на Русия Владимир Путин. ", "date": "2018.06.05", "title": "Bellingat отново уличи в лъжа руското военно министерство "}
{"url": "https://news.bg/int-politics/ministar-radev-predade-shtafetata-na-avstriyskiya-si-kolega-kikl-da-prodalzhim-da-rabotim-za-evropa.html", "text": "Министърът на вътрешните работи Валентин Радев символично предаде европредседателството в област \"Вътрешни работи\" на австрийския си колега Херберт Кикл с пожелание да продължат съвместните усилия в интерес на европейските граждани.Днес в Люксембург се проведе заседание на Съвета \"Правосъдие и вътрешни работи\", което е последно по темата \"Вътрешни работи\" в рамките на българското председателство. От 1 юли Австрия поема председателството на Съвета на ЕС.С пожелание да продължи в дух на приемственост изпълнението на приоритетите на Триото, министър Радев предаде и пожарникарския шлем, който получи в началото на българското председателство от естонския вътрешен министър Андрес Анвелт. Шлемът символизира защита, сила и решителност в отстояването на общите европейски цели и актуалния дневен ред на ЕС.Вътрешните министри на страните членки получиха кукли в народни носии от различни региони на страната като символ на националната самобитност и на разнообразието, което е в основата на ЕС.", "date": "2018.06.05", "title": "Министър Радев предаде щафетата на австрийския си колега Кикл: Да продължим да работим за Европа"}
{"url": "https://news.bg/world/britanskiyat-kabinet-odobri-sporni-planove-za-treta-samoletna-pista-na-hiytrou.html", "text": "Правителството на Великобритания одобри спорни планове за трета самолетна писта на летище \"Хийтроу\", информира БиБиСи.Икономическата подкомисия към кабинета, ръководена от премиера Тереза Мей, подкрепи плановете, след което бяха одобрени и от цялото правителство.Транспортният министър Крис Грейлинг заяви, че това е \"исторически момент\".Обявявайки 2,6 милиарда британски лири компенсация за жители и мерки за намаляване на шума, министърът съобщи, че строителството на пистата ще започне, ако стандартите за качеството на въздуха са покрити.\"Сега е времето за действие\", отбеляза той пред депутатите, подчертавайки, че решението е в национален интерес и ще облагодетелства цяла Великобритания.Разширяването на летището по план трябва да приключи до 2026 г. и ще се финансира само с частни инвестиции.През следващите седмици правителство ще поиска плановете да бъдат подложени на гласуване от парламента.Дебатът за разширяване на \"Хийтроу\" продължава близо 20 г.За последно лейбъристкото правителство подкрепи идеята и спечели вота през 2009 г., но планът впоследствие беше изоставен от коалицията на консерваторите след парламентарните избори през 2010 г.Според организации новата писта ще наруши установените във Великобритания ограничения за замърсяване на въздуха и ще доведе до увеличаване на шума, тъй като се очаква да бъдат обслужвани допълнителни 700 самолета на ден.Очаква се пистата да струва 18 милиарда паунда. Допълнителни 15 милиарда британски лири ще бъдат отделени за подобряване на инфраструктурата в района.От \"Хийтроу\" се надяват експлоатирането на пистата да започне между 2025 и 2030 г., а капацитетът да се увеличи от 85,5 милиона обслужвани пътници до 130 милиона.Очакванията са да се открият нови 60 000 работни места и 70 милиарда британски лири генерирани икономически ползи до 50-те г. на този век.", "date": "2018.06.05", "title": "Британският кабинет одобри спорни планове за трета самолетна писта на \"Хийтроу\""}
{"url": "https://news.bg/comments/blafira-li-asad-za-sreshta-s-kim-chen-un-ili-iska-da-kazhe-neshto-na-tramp.html", "text": "Звучи като огромен блъф. Представете си среща между Ким Чен-ун и Башар ал-Асад - двама от най-мразените световни лидери -има нещо нереално в настоящия контекст. Това коментира в свой материал ливанското издание L\"Orient-Le Jour.Десет дни преди историческата среща между севернокорейския лидер и американския президент Доналд Тръмп севернокорейската информационна агенция KCNA съобщи, че сирийският държавен глава възнамерява да посети Пхенян и да се срещне със севернокорейския си колега, без да уточнява датата на тази евентуална среща. \"Ще посетя Корейската Народна Демократична Република /КНДР/ и ще се срещна с Негово Превъзходителство Ким Чен- ун\", е заявил Башар Асад на 30 май, след като е приел акредитивните писма на посланика на Северна Корея в Дамаск. \"Светът приветства забележителните събития, настъпили наскоро на Корейския полуостров, благодарение на политическия размах и мъдрото лидерство на Ким Чен-ун\", казва Асад. \"Сигурен съм, че той ще постигне крайна победа и ще осъществи обединението на Корея\", добавя още той.Ако информацията се потвърди, Башар Асад ще бъде първият държавен глава в света, който ще осъществи дипломатическа визита в Северна Корея при управлението на Ким Чен-ун. Това не е напълно лишено от логика, като се вземат предвид добрите отношения, които Пхенян и Дамаск поддържат от десетилетия, като и двете държави са под възбраната на международната общност. Северна Корея беше заподозряна, че е помогнала на Сирия да изгради ядрен реактор, разрушен от Израел през 2007 г., а подозренията за търговия на химически оръжия между двете страни бяха провокирани от ООН и Южна Корея. Доклад на международната организация от 2017 г. твърди, че Пхенян е заобиколил оръжейното ембарго, наложено на Сирия, за да изпрати химически и балистични оръжейни компоненти в Дамаск. \"Сирия е втората република след Северна Корея, в която има система за наследяване на бащата от сина начело на държавата, култ към личността на действащия президент....Това са две държави, които бяха затворени и без връзка с външния свят и които поддържат голямо сътрудничество на военно ниво\", казва Зияд Маджид, политолог, специалист по Сирия.Двоен интересСирийските медии не са потвърдили информацията, изнесена от севернокорейската информационна агенция. Тя изглежда не е много достоверна при настоящите обстоятелства, но под въпрос остава датата на евентуалната среща. Какъв в действителност е интересът на Пхенян да иска да си припомни приятелството с един режим, който е в черния списък, в момент, когато търси точно обратното - да докаже добросъвестността си на международната общност?Сирийската страна, тъй като според севернокорейската агенция именно Асад е бил този, който е поискал посещението, може да има двоен интерес. Да покаже, че режимът не е толкова изолиран, както се твърди, че все още има съюзници, че дори има роля в урегулирането на международна криза, която светът наблюдава с интерес. \"Съмнявам се, че той (господин Асад) иска да отиде в Северна Корея . Това е много далече от Сирия и когато сте такъв президент, вие не искате да напускате страната си, защото никога не знаете какво може да се случи, докато не сте там\", казва за L\"Orient -Le Jour Фабрис Баланш, специалист по Сирия. \"Единствената страна, в която е ходил до този момент, е Русия, и всеки път това ставаше с руски транспорт, а новината беше съобщавана, след като се е върнал\", твърди той. \"За първи път се съобщава за предстояща визита. Преди режимът се задоволяваше с това да съобщи за посещение, след като то вече се е състояло\", потвърждава Зияд Маджид.Двете страни може би възнамеряват да тестват отношенията си , за да преговарят със САЩ. \"Може да има готовност от страна на Асад да включи севернокорейците в изпращането на послание до американския президент\", анализира Зияд Маджид. \"Ако Вашингтон иска севернокорейския лидер да се откаже от атомната бомба, то последния може да отговори, че много държави са искали неговите ядрени и балистични технологии, което ще отвори други възможни преговори\", продължава Фабрис Баланш. \"Това би могло да бъде послание, което Асад изпраща на Съединените щати, припомняйки връзките, които свързват Сирия и Северна Корея и че най-добрият начин да се предпазиш от нова западна агресия е да се снабдиш със сложни оръжия\", заключава той.", "date": "2018.06.05", "title": "Блъфира ли Асад за среща с Ким Чен-ун или иска да каже нещо на Тръмп?"}
{"url": "https://news.bg/economics/ochakvat-sakrashtenie-na-400-minyori-ot-mini-bobov-dol.html", "text": "Предвижда се съкращаване на 400 миньори от мини \"Бобов дол\". Причината е закриване на обекти за подземен добив на въглища в дружеството, съобщиха експерти пред БНР.С това се закрива последният рудник за подземен въгледобив в страната - \"Бобов дол\".Първото съкращение е планирано за 16 юли 2018 г., а окончателно дейността на рудника ще спре до 31 декември тази година.По преценка на ръководството на мините съкращението може да стане и преди посочената дата. При подобни действия има процедури на трудовото законодателство, част от които включват и предварителното уведомяване на Инспекцията по труда в Кюстендил.От администрацията на Община Бобов дол се притесняват за увеличението на безработицата в миньорския град. През 2017 г. затвори и най-големия рудник на Балканите \"Бабино\" и 650 миньори отидоха на борсата.Една част от съкратените миньори отиват в чужбина, а други веднага започват работа на метрото в столицата, като пътуват всеки ден.В \"Бобов дол\" ще продължи да работи рудникът за надземен добив \"Христо Ботев\".", "date": "2018.06.05", "title": "Очакват съкращение на 400 миньори от мини \"Бобов дол\""}
{"url": "https://news.bg/world/harvi-uaynstiyn-pledira-nevinen-po-obvineniya-v-iznasilvane.html", "text": "Харви Уайнстийн пледира невинен по обвинения в изнасилване и престъпни сексуални действия, съобщава АП.Продуцентът тихо отговори на въпроси на съдията дали разбира правата си по време на съдебно изслушване в Манхатън, след като през миналата седмица голямо жури обвини Уайнстийн в изнасилване и други сексуални престъпления срещу две жени.Едната от жертвите е заявила пред разследващите, че е изнасилена от 66-годишния Уайнстийн в хотелска стая. Другата жертва, бившата актриса Лусия Еванс, разкри, че е била принудена от продуцента да правят орален секс в кабинета му през 2004 г.Бенджамин Брафман, адвокат на Уайнстийн, оспори обвиненията на жертвите и заяви, че клиентът му е уверен, че ще изчисти името си.Брафман нарече обвиненията в изнасилване \"абсурдни\".Повече от 70 жени обвиняват 66-годишния съосновател на филмовото студио Miramax и Weinstein Co в изнасилване и сексуален тормоз.Влиятелният продуцент отрича обвиненията.Случаят доведе до сформиране на движението срещу сексуалния тормоз #MeToo. Първи съобщиха \"Ню Йорк таймс\" и \"Ню Йоркър\" през 2017 г.", "date": "2018.06.05", "title": "Харви Уайнстийн пледира невинен по обвинения в изнасилване "}
{"url": "https://news.bg/politics/nankov-za-plazha-v-slanchev-bryag-prodazhbata-ne-stoi-na-dneven-red.html", "text": "Въпросът за продажба на държавни имоти не стои на дневен ред. Това заяви министърът на регионалното развитие и благоустройството Николай Нанков във връзка с  за това, че се подготвя продажба на 20 дка от плажната ивица в \"Слънчев бряг\".В Министерството на регионалното развитие и благоустройството (МРРБ) е постъпило искане за утвърждаване на нов акт за изключителна държавна собственост на морски плаж \"Слънчев бряг - юг\" в Община Несебър. Искането е въз основа на изменената кадастрална карта и кадастрални регистри, съгласно действащата нормативна уредба, заяви Нанков и категорично отрече твърденията на Симеонов, че министърът на туризма Николина Ангелкова подготвя продажба на държавни имоти.От съобщението на персслужбата на ресорното министерство става ясно, че във връзка с постъпили запитвания за законността на преместваемите обекти на плажната ивица в \"Слънчев бряг\" през месец март 2018 година началникът на Дирекцията за национален строителен контрол (ДНСК) е разпоредил проверка на мястото на плажната ивица в комплекса. Проверката е била извършена от регионалното ДНСК \"Източен район\".На 22 май в ДНСК е постъпил писмен сигнал от Симеонов, съдържащ \"данни за незаконно изградени преместваеми обекти\" на плажа в курорта.По този повод е извършена съвместна проверка от служители на РДНСК-\"Югоизточен район\", Регионален отдел \"Национален строителен контрол\" в Бургас и служители на Община Несебър.В тази връзка от МРРБ отбелязват, че всички преместваеми обекти на територията на к.к. \"Слънчев бряг\", включително и върху морския плаж \"Слънчев бряг\", са поставени въз основа на одобрена от Министерството на туризма схема и на издадени от главния архитект на Община Несебър разрешения.В съобщението на регионалното министерество се обяснява и че съгласно разпоредбите на Закона за устройство на територията и съгласно Наредбата на Община Несебър за реда и условията за поставяне на преместваеми обекти, при констатиране на нарушения на разрешените от главния архитект на общината преместваеми обекти кметът е задължен да издаде заповеди за премахването им.Нанков също така е обърнал внимание, че народни представители от \"Обединени патриоти\" са внесли промени в Закона за устройство на територията, според които от следващата година ДНСК ще има контролни функции по отношение на преместваемите обекти по плажовете в националните курорти. Към момента обаче въпросът относно законността на такива обекти е в компетентността на общинската администрация.Въпреки законопроекта за промени при извършване на проверките, инициирани по повод горепосочените сигнали, представителите на ДНСК са оказали пълно съдействие и са участвали \"на добра воля\", коментира още Нанков.", "date": "2018.06.05", "title": "Нанков за плажа в \"Слънчев бряг\": Продажбата не стои на дневен ред"}
{"url": "https://news.bg/politics/novakov-dovolen-ot-spechelenoto-vreme-za-tarsene-na-kompromis.html", "text": "Спечелили сме време да решим проблемите по пакета \"Макрон\". Това смята евродепутатът Андрей Новаков. Има текстове, които не удовлетворяват на 100% позицията ни по мобилния пакет, но си спечелихме страшно много време, с което да решим проблема, отчете той на брифинг в НС.Спечелихме си повече от година и половина, за да намерим компромис, обясни Новаков.Припомняме, вчера евродепутатът от ГЕРБ/ЕНП обяви победа на българската позиция след гласуването в комисията по транспорт на Европейския парламент промени в пакета за мобилност. Срещу пакета мобилност български превозвачи протестираха, а вчера и заплашиха, че ще инициират .В текстовете е прието, че отпада изискването българските превозвачи да връщат шофьор в България на всеки 3 седмици. Черно на бяло отпадна тоталната забрана за използване на кабините за почивка, доволен е Новаков, тъй като това бе един от сериозните проблеми за превозвачите ни.Евродепутатът е разочарован от критиките на опозицията по темата. Съжалявам, че с хляба на тези хора се заиграват по този грозен начин, заяви той. Все още дори не сме получили официалния документ от парламента за това какво е останало, а вече разбираме, че той бил провал, подчерта Новаков.След , днес евродепутатът Петър Курумбашев също посочи, че битката срещу мобилния пакет продължава и все още е рано да \"бием тъпана\" за победа. ", "date": "2018.06.05", "title": "Новаков доволен от спечеленото време за търсене на компромис"}
{"url": "https://news.bg/world/v-es-othvarlyat-plana-na-balgariya-za-migrantite.html", "text": "Държавите членки на ЕС признаха, че ще трябва да изминат дълъг път преди да прекъснат двугодишната безизходица при реформирането на системата за предоставяне на убежище преди изтичащия този месец краен срок на фона на \"по-тежкия политически климат\" след победата на популистите в Италия, информира АФП.Ключови министри на страните членки и представители провеждат среща в Люксембург. Те се противопоставят на новия компромисен план на България за разрешаване на различията между западните и източните държави относно реформите в областта на имиграцията преди срещата на върха в Брюксел на 28 и 29 юни.\"Настоящото състояние на преговорите е неприемливо\", каза Щефан Майер, високопоставен представител на германското вътрешно министерство, при пристигането си на разговорите.\"Ние не сме готови да приемем плана\", подчерта той.Майер добави, че Италия и източноевропейските държави също критикуват част от плана.Министърът по имиграционните въпроси на Швеция Хелен Фрицон заяви, че шансовете за компромис са още по-малки след победата на популистите в Италия и Словения.\"По-тежък климат, по-тежък политически климат в Европа днес\", изтъкна министърът.Новото италианско правителство отхвърли предложените реформи.\"Италия и Сицилия не могат да бъдат бежанският лагер на Европа\", обяви новият вътрешен министър на Италия Матео Салвини. Според него реформите обричат Италия и другите средиземноморски държави да продължават да поемат тежестта от безпрецедентната мигрантска криза.През декември 2017 г. евролидерите постигнаха споразумение правилата от Дъблин да бъдат реформирани до края на юни със създаване на постоянен механизъм за справяне с миграцията.При съществуващите правила мигрантите трябва да подадат документи в първата страна членка на ЕС, в която са пристигнали. В повечето случаи това са Италия, Гърция и Испания.Унгария, Полша, Чехия и Словакия отказват да приемат бежанци, откакто Европейската комисия предложи временни квоти през 2015 г. с цел намаляване на тежестта върху плещите на Италия и Гърция.Според извънредния план страните членки се съгласиха да разселят 160 000 бежанци от Италия и Гърция за две години. До момента по тази схема едва 34 690 души са разселени, като повечето са изпратени в Германия.АФП се е сдобила с документи, в които е изложен компромисният план на България. София призовава за \"облекчаване на тежестта на фронтовата линия\" - предимно по южната граница на ЕС, и \"обуздаване на вторичното движение\" на бежанци, които са пристигнали в държава членка на ЕС и се придвижват към друга.Източноевропейски държави посочват като приоритет спиране на вторичното движение.Българското предложение също така призовава за задължително разселване на бежанци, но само като крайна мярка, което може да се отхвърли от Италия и Гърция.Будапеща е твърдо против задължително разселване на мигранти.Според предложението фронтовите държави ще са изправени пред увеличена \"отговорност\" да регистрират новопристигналите.Димитрис Аврамопулос, еврокомисарят по миграцията, омаловажи важността да се постигне договореност преди крайния срок 30 юни.\"Ако трябва да го удължим с няколко седмици, не е краят на света\", каза той пред репортери.", "date": "2018.06.05", "title": "В ЕС отхвърлят плана на България за мигрантите"}
{"url": "https://news.bg/int-politics/katar-obvini-sauditska-arabiya-v-bezrazsadno-povedenie.html", "text": "Катар обвини мощния си съсед Саудитска Арабия в безразсъдно поведение, след като по-рано се появиха информации, че Рияд е заплашил с военни действия, ако Доха придобие руската противоракетна система С-400, съобщава \"Ройтерс\".Външният министър на Катар коментира пред телевизия \"Ал Джазира\", че не смята, че саудитската заплаха - за която се твърди, че е отправена в писмо до френския президент Еманюел Макрон - е сериозна.Ала той обвини Рияд, че е използвал писмото, за да се опита и да създаде \"смущение\" в регион, който вече е разтърсен от продължаващ една година конфликт между Доха и други сили.Френският в. \"Монд\" съобщи в събота, че саудитският крал Салман е изпратил писмо на Макрон, изразявайки тревога по повод преговорите между Доха и Москва за ПРО системи С-400. Изданието добави, че кралят е заявил, че Саудитска Арабия е готова да обмисли всички мерки, включително военни действия.\"Търсим официално потвърждение от френското правителство (за писмото)\", посочи катарският външен министър Шейх Мохамед бин Абдулрахман ал Тани.\"Няма сериозна военна заплаха от това, но начинът, по който се използва за оправдание, или за да се създаде смущение в региона, е просто неприемлив\", подчерта Тани, допълвайки: \"Няма основателен повод за оплакване зад това писмо и заплахата към Катар.\"Саудитска Арабия, Египет, Бахрейн и Обединените арабски емирства (ОАЕ) прекъснаха дипломатическите и икономическите си отношения с Катар преди една година, обвинявайки Доха в подкрепа на тероризма. Катар отрича обвиненията и твърди, че бойкотът е опит за посегателство върху неговия суверенитет.От кабинета на френския президент и от пресслужбата на саудитското правителство не са отговорили на исканията за коментар на информацията на в. \"Монд\".Катар и Русия подписаха споразумение за военно и техническо сътрудничество през миналата година. Посланикът на Катар в Русия заяви през януари, че преговаря за закупуването на руските противоракетни системи С-400.Запитан дали Доха ще продължи опитите за сключване на сделка, катарският външен министър отбелязал: \"Катар държи отворени всички възможности за придобиване на оборудване в областта на отбраната, така че търсим най-доброто качество, за да отбраняваме нашата страна и имаме отворени всички възможности за това.\"Вашингтон има силни съюзи и с двете страни, като се опасява, че раздорът между сунитските мюсюлмански съюзници на САЩ може да бъде от полза на шиитски Иран.В Катар се намира най-голямата военна база на САЩ в Близкия изток, в която са разположени повече от 11 хил. военнослужещи.", "date": "2018.06.05", "title": "Катар обвини Саудитска Арабия в безразсъдно поведение"}
{"url": "https://news.bg/health/nov-indeks-na-bolnitsite-orientira-patsienti-kam-lechebnite-zavedeniya-u-nas.html", "text": "Има много какво да се желае от предоставяното лечение по отношение на неговата достъпност, комплексност и качество в три от основните социално значими области в медицината - онкология, кардиология и неврология. Това показва новият \"Индекс на болниците\", чиято реализация е съвместна разработка на \"Галъп интернешънъл\" и специализирания здравен сайт .Целта на новия \"Индекс на болниците\" е да предостави повече прозрачност за дейността на лечебните заведения у нас при някои социално значими диагнози.Проектът също така увеличава възможностите за извършване на по-добре информиран избор за лечение при пациентите и заостря вниманието на специалистите и институциите върху постигането на по-добри резултати при осъществяването на медицинската дейност, обясняват инициаторите.\"Индексът на болниците\" се състои от две основни части.Първата част показва обективните данни за броя лечебни заведения, които оперират в областта на неврологията, онкологията и кардиологията, както и на обема дейност, което всяко едно от тях е извършило през изминалата 2017 г. Освен количествени, в тази част са въведени и качествени показатели за всяка от трите медицински области, като данните за това са предоставени от НЗОК.Втората част на индекса представя субективната нагласа на пациентите, които са претърпели лечение в болница през изминалите 5 години. Втората част от индекса е осъществена чрез сондаж на \"Галъп\", като проучването няма претенцията за максимална представителност, а е най-вече добавка към обективните данни, поясняват от агенцията.ОНКОЛОГИЯКонкретните данни за 2017 година в сферата на онкологията показват, че броят на болниците и диспансерите, в които са се лекували пациентите през изминалата година у нас, е бил общо 40. В 11 от тях са се извършвали и четирите дейности по лечението на онкологичните заболявания - химиотерапия, лъчелечение, диспансерно наблюдение и палиативни грижи.През 2017 г. пациентите на химиотерапия са били 31 878. В същото време броят на диспансерните прегледи, които са извършени на хора с онкологични заболявания в страната, е 11 005, въпреки че всеки пациент трябва да бъде проследяван.Диспансерни прегледи са се извършвали в 30 от 40-те лечебни заведения по онкология, като в 12 от тях за цяла година са направени по-малко от 100 такива прегледи.Според индекса клиниките, които извършват активно лечение на пациенти с онкологични заболявания, са длъжни, ако не предоставят сами дадена услуга, да сключат договор за осъществяването й с друго лечебно заведение. Констатира се обаче, че цифрите недвусмислено говорят, че съществува проблем с осигуряването на комплексното лечение и проседяване на пациентите.Още по-малък е броят на болниците, които осигуряват възможност за палиативни грижи за пациентите им, чието състояние се е влошило.Онкоклиниките с договор с касата по тази пътека са 20, а броят на пациентите, които са преминали по нея са едва 2 181. В същото време данни на Националния раков регистър показват, че на година от онкологични заболявания умират над 17 000 души. Следователно броят на хората, които са се нуждаели от подобни грижи, е доста по-голям от тези, които са получили грижите.В страната ни е имало 21 онкологични центъра, където се провежда лъчелечение. През миналата година през тях са минали 15 601 души, което кореспондира с нуждата от подобно лечение и показва, че то вече не е проблем за страната ни.НЕВРОЛОГИЯИндексът показва, че лечебните заведения, където се настаняват хора с исхемични инсулти у нас, са над 130 на брой. През миналата година в тях са били приети 50 304 случая. Броят е устойчив за последните години.Тревожна тенденция обаче се наблюдава относно това, че едва в 36 от болниците се е осъществявало лечение на исхемичните инсулти с тромболиза, което дава реално шанс за възстановяване на пациентите. Общо 428 са били тромболизите през миналата година. Това означава, че от всички 50 304 души с исхемични инсулти модерно лечение са получили приблизително 0.8%.Положителна тенденция обаче е, че броят на тромболизите в страната все пак се увеличава. През 2017 г. броят е 428, през 2016 г. - 330, през 2015 г. - 308.КАРДИОЛОГИЯПрез 2017 г. лечебните заведения в страната, които са имали инвазивна кардиология, са общо 59 на брой. Гъстотата им безспорно е най-голяма в столицата, където има 13 инвазивни лаборатории. В рамките на 2017 година във всичките лаборатории са направени около 77 000 процедури, броят на диагностичните е бил 39 231, а на лечебните - 34 373. Отделно от тях са били поставени 4 324 пейсмейкъри.Обемът на извършените процедури в лечебните заведения е доста различен.В по-малко от половината клиники диагностичните или лечебни манипулации гравитират около и над 1 000 за година. Електрокардиостимулация се извършва в 22 от всички 59 клиники. Още по-малък е броят на лабораториите, които поставят кардиовертер - 13, а не само антибрадикарден пейсмейкър.Индексът отчита отново, че комплексността и качеството на услугата е твърде различно в отделните лечебни заведения. СОЦИОЛОГИЯДанните от сондажа на \"Галъп\" показва, че около 2/3 от пълнолетните българи, които са били в болница през последните 5 години, са останали \"много доволни\" или \"по-скоро доволни\" от грижата, която са получили в заведението. Останалата част от анкетираните обаче са заявили, че не са доволни от грижата в болниците, като техният дял не е за пренебрегване.В същото време повече от 50% от българите смятат, че разходите от болничния престой са \"високи\" или \"много високи\". На въпрос дали сумата за престоя в болницата е била справедлива, половината от запитаните са отговорили отрицателно, което потвърждава противоречивостта на общественото мнение за болничната помощ.Според данните обществото ни уважава лекарите и труда им. Българите обаче не са убедени в цялостната коректност на системата и най-вече в ценообразуването. 40% от хората, които са били в болница през последните 5 години, са плащали извънредни суми, които според тях са необосновани.Според данните може да се направи ясният извод, че общественото отношение към болничната помощ е по-скоро разделено и не може да се каже, че задоволството преобладава. Грижата за здравето се оценява добре, но грижата за здравеопазването - явно не съвсем, констатират от \"Галъп\".\"Индексът на болниците\" е едва първата стъпка в осъществяването на подобен индекс у нас. През следващите месеци предстои индексът да бъде усъвършенстван с увеличаване, както на броя медицински области, така и на качествените показатели за всяка една от тях.", "date": "2018.06.05", "title": "Нов \"Индекс на болниците\" ориентира пациенти към лечебните заведения у нас"}
{"url": "https://news.bg/world/rahoy-podade-ostavka-kato-lider-na-narodnata-partiya.html", "text": "Бившият премиер на Испания Мариано Рахой обяви, че подава оставка като лидер на Народната партия, след като партията му беше свалена от власт с вот на недоверие, информира \"Ройтерс\".Народната партия беше свалена от власт в петък с вот на недоверие във връзка с обвинения в корупция срещу партията. Властта пое лидерът на социалистите Педро Санчес.\"Това е най-доброто за мен, най-доброто за партията и най-доброто за Испания\", каза Рахой пред членове на партията, които бурно го аплодираха.", "date": "2018.06.05", "title": "Рахой подаде оставка като лидер на Народната партия"}
{"url": "https://news.bg/regions/otvaryat-mobilen-punkt-za-opasni-otpadatsi-v-sofiya.html", "text": "В столицата се отваря мобилен пункт за безвъзмездно събиране на опасни отпадъци от домакинствата, предаде БНР.Мобилният пункт ще бъде разположен на паркинга пред Столичния инспекторат.В пункта домакинствата ще могат да предават всички опасни отпадъци от бита, включително живак и живаксъдържащи уреди и материали.Стана ясно, че в пункта ще се събират още остатъци от бои, лакове, разредители, битова, строителна химия, негодни препарати за растителна защита, замърсени опаковки (всички опаковки, които са белязани със знак за опасност).В пункта ще се събират и всички отпадъци, които не трябва да се изхвърлят в общия боклук - тези, със съдържание \"корозивно\" или \"запалимо\" или \"токсично\". В пункта ще се приемат и стари лекарства, от които гражданите искат да се освободят.", "date": "2018.06.05", "title": "Отварят мобилен пункт за опасни отпадъци в София"}
{"url": "https://news.bg/politics/intelektualtsi-na-pohod-kam-evroizbori-2019-g.html", "text": "Брод за България се подготвя за следващите европейски избори, които ще са на 23-26 май 2019 г. Това заяви Маргарита Попова - вицепрезидент на България (2012-2017 г.), в БТА по време на VII-ми форум \"БРОД за България\", дискусионна национална среща под надслов \"Устои за национално единение\".В инициативата \"БРОД за България\" участват учени, интелектуалци, офицери от запаса, неправителствени организации. Там са Съюза на тракийските дружества, Славянско дружество, Клуб 24 май, Инициатива Единение, Съюз на ловците и риболовците в България, Асоциация на българските училища в чужбина, българско офицерство, представители на неправителствени организации, обясни Лазар Мурджев, инициатор на новото движение.Маргарита Попова обясни, че те изясняват очакванията си от новия европарламент и от избора на нова европейска комисия. Европейската тема е част от нашето мислене и идентичност в \"БРОД за България\", каза юристът и бивш вицепремиер Попова.Аз съм работила по европейски проекти и съм работила за почтеността в българската прокуратура, за разлика от други, които сега са на ключови места, обясни Маргарита Попова.Тя изтъкна, че по време на своя мандат е говорила за богатата история на Европейския югоизток, за Западните Балкани. \"Когато отправих забележка към Брюксел за това, че не се познават Западните Балкани, наши политици потръпваха от страх да не разсърдим някого там. Днес това е тема на нашето европредседателство. Говорих като кауза на президентството\", каза Попова.Днес има силно мотивирани хора, които не чакат гражданското общество да предлага, а те самите предлагат. Заговори се за т.нар. лидерски демокрации - лидерите предлагат и правят. Къде сме ние - в демокрация на участието или сме във фазата на лидерските демокрации, когато пред нас ще се изправят едни хора, които ще предлагат, а няма да са ориентирани към търсенето.Защо точно днес избуяха желания за промяна в конституцията от парламентарна в президентска република? Натам върви развитието на демокрацията. Сега се върви към демокрация на лидерите, заслужават ли тези лидери? Коя демокрация ще бъде по-успешна - демокрация на участието или лидерска демокрация, запита реторично Попова.Тя спомена Франция, Германия, Европейския Юг и Югоизток. Няма как днешните цели, задачи, стратегии да бъдат отделени от това, каза Попова.Като жалон на съвременната българска политика тя поиска да бъде изяснено състоянието на либералната демокрация. Къде се позиционираме с нашите планове и концепции за развитие на икономика, култура и т.н. Какво е състоянието на глобалната демокрация днес и къде сме ние. Старите и развити демокрации са на друго ниво - демокрация, децентрализация, приватизация са процеси, които те са преминали и развили по един или друг начин.Днес сигурността е една от най-важните ценности. Как да съчетаем понятията за по-малко държава с мощна национална сигурност? Къде са пресечните точки, запита Попова.Нашата неукрепнала демокрация ще се бори с предизвикателства от всякакъв род, колкото по-умни и просветени лидери намерим, толкова по-лесно ще преминем, каза Попова.Единствено държавата има право и монопол да въдворява ред и сигурност. Когато говорим за бъдеще, род, отечество и държава, трябва да внимаваме какво съдържание влагаме във всяка от тези думи, допълни Попова.\"На нас ни се случиха гръмотворни неща - , чудни хора искат да се впишат в системата на банковия капитал, превръщайки България в придатък\", заяви Тихомир Стойчев, директор на ЦСБОП през 1991-1992 г. без да конкретизира чии придатък.По думите му  или се държим за устойчива опора. Пътят е към национален идеал, той минава през национална доктрина, смята Стойчев.Според проф. Валери Стефанов единението е хубава дума, разединението е сурова реалност. Живеем в разединение от времето на модерната българска държава. По думите му е провален гражданския ангажимент на интелектуалците. Днес българска интелигенция няма, но има интелектуалци, експерти, които купуват политически тези на външни пазари и ги продават тук, смята той.Нацията е вторачена в кървавите следи на миналото, заяви проф. Стефанов. Сенките от миналото преследват тази нация. Въвлечени сме в конфликтуващи интерпретации по отношение на миналото. Нужни са ритуали на съгласието и помирението, обясни той.Искаме единение чрез ценности, а в съвременния свят има единение чрез потребление. Ако можем да имаме единение чрез ценности, ще сме постигнали нещо, допълни Стефанов.Същевременно о.р. ген. Кирил Цветков, бивш командващ Сухопътни войски, припомни, че  доктрина с над 60 точки, по инициатива на вицепрезидента Попова.Публикувана е националната доктрина, нито една организация не я поставя на своя сайт. Ние забравяме какво сме направили, винаги започваме отново. Това е проблемът на България, на нейните граждани. Пътят към Европа трябва да минава през България, през националното, заяви ген. Кирил Цветков.И гражданите ги няма, и държавата я няма, стана ясно от думите на ген. Цветков. Непрекъснато създаваме нови политически партии, нови единения, вместо да потърсим път към самите нас. Ако ние сме единни, ако ние, нашите семейства, нашите родове са единни, България ще е единна, допълни ген. Цветков.Акад. Стефан Воденичаров, бивш председател на БАН, бе категоричен: \"Явно, че  за бъдещето\".\"Предлагаме преразглеждане на администрирането в държавата, въвеждане на електронно управление - 20% от администрацията няма да е нужна. Недобре управляваните държавни предприятия, чиито ръководители се сменят с всяко едно правителство, да станат държавни холдинги, както е в Австрия\", каза акад. Воденичаров.\"Ние сме единствената държава в ЕС, която има езикови училища, които са фирма за емигранти. Промиване на мозъци с друга култура, други ценности\", обясни акад. Воденичаров.Той изтъкна и голямата грешка в здравеопазването - превръщането на държавните болници в търговски дружества, лекарите станаха търговци. Над 180 от 420 болници в страната ни са частни. На частните болници да се направи друга Здравна каса, предлага акад. Воденичаров.Той не подмина и проблемите в бизнеса и земеделието - 92% от износа на България е зърно. . Изнасяме принадена стойност, каза акад. Воденичаров.Не може Инспекторатът на ВСС и самият Висш съдебен съвет (ВСС) да се назначават от парламента. Правораздаване след 6 години не е правораздаване, категоричен е бившият председател на БАН.По време на обсъждането за Визия за България, Христина Христова представи трите стълба - първият е на умерен консерватизъм. Той пази стойностното, добрата памет, семейството, сакралното отношение към живота. Крайният консерватизъм, национализъм, не работи, не говори нищо на младите хора, поясни Христова.Вторият стълб е на социална справедливост - нов обществен договор и нов базов доход. Третият стълб - е на технологичната революция, която помита всичко около себе си. Ако не скочим бързо в този влак-стрела, няма да има брод, допълни Христова.На фона на желанието за технологична революция Адриана Любенова от Асоциация на българските училища по света, обясни, че всяка година българчетата излизат все по-неграмотни от гимназиите.В българските училища в чужбина, които са 300 в цял свят, от 2017 г. се изучава и православие. Идентичността ни е от езика и вярата. В конституцията на Република България е записано православието. Езикът не може да бъде носител на бита и традициите, обясни Любенова.Тя изрази обидата си от факта, че българският език още не е признат като матуритетен за повечето европейски държави. Още от 70-те години се говореше за създаване на Български културен институт от ранга на Гьоте, името му щеше да е Вазов, но до сега не е създаден. Нямаме Закон за езика, за да пазим чистотата на българския език. Ако не направим нещо, ще си отидем, допълни Любенова.", "date": "2018.06.05", "title": "Интелектуалци на поход към евроизбори 2019 г."}
{"url": "https://news.bg/world/premierat-na-italiya-obeshta-radikalna-promyana-v-stranata.html", "text": "Новият премиер на Италия Джузепе Конте обеща радикална промяна в страната по време на реч пред Сената, където търси парламентарна подкрепа за антиелитистко правителство, което планира да подложи на обсъждане бюджетните правила и имиграционната политика на ЕС, информират \"Ройтерс\" и АФП.През миналата седмица \"Лига\" и Движение \"5 звезди\" успяха да съставят коалиция след близо тримесечна политическа безизходица. Те номинираха за премиер малко известен правен експерт.\"Истината е, че ние създадохме радикална промяна и ние се гордеем с това\", каза Конте пред Сената, където се очаква да спечели вот на доверие по-късно днес.Гласуването в долната камара е насрочено за сряда. Коалицията има мнозинство и в двете камари на парламента.53-годишният министър-председател заяви, че приоритетите на правителството включват облекчаване на социалните затруднения чрез въвеждане на универсален базов доход и спиране на нелегалната имиграция.Конте е убеден, че намаляването на дълга трябва да стане чрез икономически ръст. Той добави, че правителството му ще се опита да премахне пропастта в развитието между Италия и ЕС. Премиерът допълни, че фискалната политика трябва да гарантира \"стабилен и устойчив ръст\".Според него правилата за управлението на еврозоната трябва да \"целят подпомагане на гражданите\", но той добави: \"Европа е нашият дом\".Конте обяви, че Италия запазва ангажиментите си към НАТО и САЩ, но ще укрепи връзките си с Москва.\"\", отбеляза той.В програмата на правителството е заложено данъчни съкращения и увеличение на социалните разходи, както и борба с нелегалната имиграция.След като парламентът гласува днес и утре, Конте ще отпътува за Канада, където в петък започва международната среща на Г-7.", "date": "2018.06.05", "title": "Премиерът на Италия обеща радикална промяна в страната"}
{"url": "https://news.bg/regions/remontirat-stolichniya-bulevard-vasil-levski-prez-yuli.html", "text": "В началото на месец юли в София ще започнат ремонтните действия по реконструкцията на булевард \"Васил Левски\". Това заяви заместник-кметът на Столична община по транспорта Евгени Крусев.Заради ремонтните дейности се очаква за около месец и половина движението в района да бъде затруднено. В тази връзка Крусев призова шофьорите да използват алтернативни маршрути, така че да избегне трудното преминаване.По думите на столичния зам.-кмет реконструкцията на булевард \"Васил Левски\" ще стане съвместно с .\"Обектът бул. \"Васил Левски\" ще бъде съвместен с ремонт на ул. \"Граф Игнатиев\", тъй като там има да се сменят релсите, които са в самото кръстовище и съответно ще се изгражда и подлез към близко намиращата се метростанция\", заяви пред БНР Кусев.Според него движението няма да бъде спирано, но ще бъде затруднено, което ще доведе до задръствания. Поради това Крусев призова столичани и гостите на града да преминават по булевард \"Евлоги и Христо Георгиеви\" като най-близка алтернатива на булевард \"Васил Левски\".", "date": "2018.06.05", "title": "Ремонтират столичния булевард \"Васил Левски\" през юли"}
{"url": "https://news.bg/world/germaniya-gubi-75-000-rabotni-mesta-ako-do-2030-g-25-ot-avtomobilite-sa-elektricheski.html", "text": "До 2030 г. 25% от всички автомобили по пътищата на Германия ще бъдат напълно електрически. Това показва проучване на Институт \"Фраунхофер\", цитирано от АФП.Но в изследването институтът предупреждава, че преминаването към електрически автомобили ще струва на сектора около 75 000 работни места. По-малките доставчици на автомобилни части ще бъдат най-засегнати.Проучването е поискано от синдиката IG Metall, гигантите BMW, Volkswagen, Daimler и производители на автомобилни части. Те вярват, че преминаването към по-чисти двигатели представлява \"голямо предизвикателство\" за най-голямата индустрия в Германия, в която работят повече от 800 000 души.Електрическите двигатели са по-опростени като конструкция и изискват по-малко части от конвенционалните.Според проучването промяната ще доведе до закриване на 100 000 от 210 000-те работни места в производство на задвижващи механизми до 2030 г., докато около 25 000 нови длъжности ще бъдат създадени във връзка с изработването на батерии и други специфични изисквания за електрическите автомобили.Данните са калкулирани на базата на предположението, че до 2030 г. 25% от всички автомобили по пътищата на Германия са напълно електрически, докато други 15% са хибридни.Днес тези автомобили представляват под 2% от пазара.", "date": "2018.06.05", "title": "Германия губи 75 000 работни места, ако до 2030 г. 25% от автомобилите са електрически"}
{"url": "https://news.bg/disasters/plastmasova-pustinya-aziya-se-davi-v-plastmasovi-boklutsi.html", "text": "Виетнамско мангрово дърво, обвито от полиетилен, кит, загинал след поглъщането на пластмасови торби в Тайланд и огромни количества боклуци край индонезийските \"райски\" острови - мрачни образи на кризата със замърсяването с пластмаси, обхванала Азия, отбелязва \"Франс прес\" в свой репортаж.Около 8 млн. тона пластмасови отпадъци се изхвърлят в световните океани всяка година, което е еквивалент на това един камион за боклук да се изхвърля в морето всяка минута на всеки Божи ден.Повече от половината от боклуците идват от пет азиатски страни: Китай, Индонезия, Филипините, Тайланд и Виетнам.Те са сред най-бързо развиващите се икономики в Азия, където по-голямата част от пластмасите в света се произвеждат, консумират и изхвърлят - повечето от тях неправилно в страни, където управлението на отпадъците е далеч от най-добрите практики.\"Ние сме в криза със замърсяването с пластмаси, можем да го видим навсякъде в нашите реки, нашите океани... трябва да направим нещо по въпроса\", изтъква Ахмад Ашов Бири от индонезийското представителство на екоактивистката организация \"Грийнпийс\".Днес се отбелязва Световният ден на околната среда, като той подчертава опасностите от пластмасата с фразата \"ако не можете да го използвате повторно, откажете го\".Ала това не е просто въпрос на естетика, пластмасите убиват морския живот. През миналата седмица кит почина в южната част на Тайланд, като в стомаха му бяха открити 80 пластмасови торби, една все по-честа гледка заедно с мъртви морски птици и костенурки, погълнали пластмаси и изхвърлени на брега.Експерти предупреждават, че най-голямата заплаха може да е невидима.Микропластмаси - малки парченца, които лесно абсорбират токсини, след като се отделят от по-големи пластмасови парчета - са откривани в чешмяната вода, подпочвените води и вътрешността на риби, които милиони хора ядат всеки ден в Азия.Учените все още не разбират напълно здравните ефекти от консумирането на микропластмаси.\"Провеждаме глобален експеримент без никакъв смисъл за това накъде сме тръгнали с цялото това нещо\", подчертава Карл Густаф Лундин, който е ръководител на световната морска и полярна програма в Международния съюз за опазване на природата.Това притеснява виетнамската рибарка Нгуен Ти Фуонг, чието спокойно селце на крайбрежието на Южнокитайско море в провинция Тан Хоа бавно се е превърнало в сметище през годините.\"Това е непоносимо, хората изхвърлят боклука си тук... Толкова е замърсено за децата, не е безопасно\", изтъква тя в горещината, в която се носи миризма на боклуци и риба.Събирането на боклука е рядък почин в селските райони на Виетнам, както и навсякъде в Азия, което е една от главните причини, поради която толкова много пластмаса в края на краищата се озовава в морето.Средно само около 40 процента от боклука се събира правилно в гореспоменатите пет азиатски страни, които генерират по-голямата част от боклуците в океана, като отделят малко ресурси за правилното управление на отпадъците, особено в бързо разрастващите се мегаградове.Трябва да се прибави и това, че консумацията на пластмаси - и боклуците - продължава да нараства заедно с нарастващите доходи и зависимостта от пластмасови продукти, които са неразделна част от почти всеки аспект на ежедневието.При настоящия темп на изхвърляне на боклуци, общото количество на пластмасови отпадъци в световните океани се очаква да се удвои до 250 млн. тона към 2025 г. Това означава, че до 2050 г. може да има повече пластмаса отколкото риба в световните морета, ако не се направи нищо за обръщане на тенденцията.", "date": "2018.06.05", "title": "Пластмасова пустиня: Азия се \"дави\" в пластмасови боклуци"}
{"url": "https://news.bg/bulgaria/sem-iska-po-malko-reklama-na-hazart.html", "text": "Рекламата на хазарт да бъде намалена количествено и да се излъчва след 22:00 часа, иска СЕМ. Това стана ясно от думите на председателят на СЕМ София Владимирова в ефира на БНР.Членовете на СЕМ обсъдиха внесения от Обединените патриоти проект за промени в Закона за хазарта. Тепърва обаче предстои да се изготви официално становище на регулатора.\"Колегите изразиха своите становища. Общото мнение е, че целта е ясна и е правилна и е редно на този остър социален проблем да бъде обърнато особено внимание\", заяви Владимирова.Тя предложи, че ако закона за хазарта се прави аналогично на Закона за здравето и алкохолните напитки се очаква рекламата да бъде препозиционирана. Така търговското слово не би било достъпно за деца.На заседанието на членовете на Съвета за електронни медии бе прекратено участието и правомощията на Мария Стоянова в медийния регулатор.Тя самостоятелно подаде заявление да бъде освободена, защото мандатът й изтече на 1 юни.Президентът ще издаде указ за назначаване на нов член на СЕМ от президентската квота. ", "date": "2018.06.05", "title": "СЕМ иска по-малко реклама на хазарт"}
{"url": "https://news.bg/world/meksiko-otgovori-na-mitata-na-sasht.html", "text": "Мексико ще наложи мита върху внос на американски стоманени продукти и селскостопански продукти от 15 до 25%, съобщи икономическото министерство на страната, цитирано от \"Ройтерс\".Мексико обеща да отговори на наложените от президента на САЩ Доналд Тръмп мита върху вноса на стомана и алуминий.Министерството публикува списък с нови мита в Официален вестник, който включва 20% тарифа върху внос на свинско месо, ябълки и картофи от САЩ и 20-25% мито върху сирена и бърбън.Ведомството също заяви, че отваря освободена от мита квота от 350 000 тона за внос на свински крачета и плешка от други държави.", "date": "2018.06.05", "title": "Мексико отговори на митата на САЩ"}
{"url": "https://news.bg/regions/stroitel-padna-i-pochina-ot-stroezh-v-kardzhali.html", "text": "Строител падна от четвърти етаж в центъра на Кърджали. 57-годишният мъж е загинал, съобщи БНР.Инцидентът е станал малко преди обяд. Мъжът е почиствал тераса. Случаят е първият в областта за последните две години.Починалият е строител. Изхвърляли са строителни материали от етаж. Мъжът е залитнал от терасата, паднал долу и е загинал.", "date": "2018.06.05", "title": "Строител падна и почина от строеж в Кърджали"}
{"url": "https://news.bg/politics/karakachanov-obiden-na-bsp-che-se-vazdarzhat-ot-podkrepa-na-voennite-proekti.html", "text": "Военната комисия нищи разходите за нов тип боен самолет и бойна техника за армията.Министърът на отбраната Красимир Каракачанов обясни пред депутатите, че проектите не са приумица на МО, а са ангажимент на правителството. Освен това са част от решенията на КСНС.Командирът на ВВС генерал-майор Цанко Стойков обясни, че цел на проекта за нови изтребители е прекратяване на зависимостта от руската техника. Рязко са се увеличили разходите за поддръжка на нашите МиГ 29. Имаме нужда от 16 самолета, на първи етап искаме да придобием осем. Трябва да получим първите до 72 месеца от датата на сключване на договора. Финансовата рамка на първия етап е 1,8 милиарда лева. Новите изтребители трябва да получим до 4 години след сключване на договора.Паралелно с получаване на новите самолетите ще върви снемането от въоръжение на МиГ 29. Искаме оферти от САЩ, Португалия, Израел, Италия, Германия, Франция и Швеция. Ще проверим офертите за нови или втора ръка самолети. Възможно е да сключим и комбинирани договори с две или повече държави.Между 30-40 милиона лева годишно ще харчим за поддръжка. Ще плащаме разсрочено в рамките на 10 години. МС ще избере самолетът, а НС трябва да ратифицира договора.Таско Ерменков от БСП посочи, че левицата винаги е била за укрепване на националната ни сигурност. Модернизацията на армията трябвало да върви паралелно с мотивацията на служителите. Червените ще гласуват \"въздържал се\" за двата проекта.Това е несериозно, което казахте, ядоса се министър Красимир Каракачанов. Той захапа левицата, че не били за защита на националната сигурност. На КСНС червените винаги били срещу повечето разходи за отбрана. Съжалявам за вашето решение да гласувате въздържал се, каза военният министър.Иначе на заседанието стана ясно, че по нова методика ще класираме офертите. Социалистът Кольо Милев иска нова ръка изтребител. Генерал Симеон Симеонов от ДПС е за всички проекти. Трябвало да има обединение за отбраната и сигурността. Той обяви, че с две ръце е за проектите на МО. 1,464 милиарда лева ще струва проектът за сухопътни войски. До 2029 трябва да си платим новите машини. Искаме нови машини, които са стандартизирани в НАТО.В крайна сметка с 12 гласа \"за\", без \"против\" и с 6 \"въздържали се\" депутатите в парламентарната комисия по отбрана гласуваха по проект на решение на Народното събрание за приемане на Проект на инвестиционен разход \"Придобиване на основна бойна техника за изграждане на батальонни бойни групи от състава на механизирана бригада\" и на актуализиран проект за инвестиционен разход \"Придобиване на нов тип боен самолет\".", "date": "2018.06.05", "title": "Каракачанов обиден на БСП, че се въздържат от подкрепа на военните проекти"}
{"url": "https://news.bg/crime/burgaskiyat-sad-ostavi-v-aresta-obvineniyat-za-ubiystvoto-na-kosta-nikolov.html", "text": "Бургаският окръжен съд остави за постоянно в ареста Михаил Станчев. Той е обвинен за убийството на хазартния бос Коста Николов и в опит за убийство на 22-годишната Симона Тодорова от Дряново - Михаил Станчев е пътувал към Лесово, за да се предаде на властите, съобщи \"\".\"Не съм пътувал към Лесово, за да напусна страната, а за да се предам. Бях с оръжие, без служебната си карта и знаех, че не мога да мина границата така. Минах през Ямбол, но не исках да се предавам там, а ме беше страх да се върна в Бургас, защото не знаех какво ще ми се случи. Реших да стигна до границата, защото смятам, че е по-безопасно да се предам там\", това заяви 37-годишният мъж в Бургаския окръжен съд.Той не знае как е извършил престъплението. \"Не знам как съм го направил, не бях на себе си\", коментира Станчев. В състояние на афект е извършено убийството твърди адвокатът на Михаил - Красимир Кацарски. Преди убийството Михаил е пил, независимо, че обичайно не употребява алкохол.Шест са куршумите, които властите откриват в колата и тялото на застреляният Коста Николов. Той бе убит в автомобила си пред комплекс \"Сън вилидж\" в Слънчев бряг.След като застрелял Николов, Михаил взел всичките си документи, включително и международния си паспорт заедно с втория пълнител на оръжието. Два били пълнителите, отрити в колата на Станчев, но мъжът не може да си спомни кога е презаредил пистолета - след убийството или в колата си, пътувайки към границата.", "date": "2018.06.05", "title": "Бургаският съд остави в ареста обвиненият за убийството на Коста Николов"}
{"url": "https://news.bg/crime/ivancheva-chula-v-srs-tata-che-vaklin-i-dyulgerov-iskat-da-ya-vodyat-do-vitosha.html", "text": "Специализираният апелативен съд отново отложи решението си по искането на прокуратурата за отстраняване от длъжност на кмета на столичния район \"Младост\" Десислава Иванчева и заместничката ѝ Биляна Петрова, предаде БНР.След като на 31 май, четвъртък, , така че Иванчева и Петрова да могат да се запознаят с материалите по делото, на днешното заседание съдът отново отложи решението си заради нови доказателства по корупционната афера в общината, с които двете обвиняеми искат да се запознаят.Новите доказателства са внесени тази сутрин от прокуратурата. Доказателствата представляват 4 тома с данни, събрани със специализирани разузнавателни средства.В хода на заседанието Иванчева и Петрова се оплакаха, че от държавното обвинение са им отказали писмено достъп до всички доказателства.Магистратите уважиха отново искането на двете подсъдими. Съдът задължи също така прокуратурата да предостави на двете и адвокатите им всички доказателства, с които обвинението разполага. Това трябва да стане до края на деня.Следващото заседание по делото е насрочено за 7 юни, четвъртък, от 15 часа. Магистратите наблегнаха, че това ще бъде последното заседание.На влизане в съдебната зала Иванчева и Петрова носеха 4 листа с откъси от дешифрирани записи на разговори. Част от разговорите отразявали диалога между две лица с инициали Д. и Б. Лицата говорели за проблемите, които им създава Иванчева и се притеснявали, че такива като нея могат да се появят из цяла София и даже на държавно ниво. Двете лица се чудели още как можело \"Б.Б. и Ц.Ц.\" да допускат всичко това да се случва.Разсекретеният разговор:\"\".(Нова телевизия)От прокуратурата обаче категорично отричат инициалите \"Б.Б.\" и \"Ц.Ц.\" да се споменават в СРС-тата.Освен това на листите Иванчева и Петрова показаха записки, в които според СРС-тата двете лица (Ваклин и Дюлгеров) си говорили, че могат да ги сплашат като ги \"водят до Витоша\" и \"ще ѝ пратим командоси\".\"\"Според кметицата на \"Младост\" друг инвеститор пък споделил с Ваклин, че прокуратурата му предложила оферта 15 000 евро, за \"да я няма\" Иванчева.Иванчева също така обясни, че преписката на Ваклин не е бавена от нея, а от арх. Румен Русев, който беше назначен от Столичния общински съвет като  на района.Припомняме, на 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .От прокуратурата тълкуват, че факта, че Иванчева иска да управлява общината, макар и да е задържана за постоянно, е опасен прецедент, както и предупреждение към свидетелствалите срещу нея хора от администрацията в \"Младост\". Наблюдаващите прокурори решиха, че уволнението на Русев е опит той да бъде притиснат, така че да оттегли показанията си.На заседанието на спецсъда . Решението беше обжалвано пред Апелативният специализиран съд.Според кметицата на \"Младост\" обаче е на мнение, че кадровите ѝ решения са в синхрон със закона, а действията на прокуратурата целели \"политическото ѝ унищожение\".Тогава Иванчева заяви, че случващото се е репресия. По думите ѝ няма доказателство, което да доказва, че те са виновни. \"Ние нямаме право да се защитим, а \", отбеляза Иванчева и добави, че това е политическа атака, която не трябва да бъде подкрепяна от съда.Биляна Петрова от своя страна коментира, че й е идвало да се самоубие, а първоначално си е помислила, че е отвлечена. \"Не разбирам какво съм направила и не знам за какво ме обвиняват прокурорите\", каза през сълзи Петрова.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена,, така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.По време на заседанието Иванчева използва присъствието на медиите и отсече: \"Няма такава държава, няма такова правосъдие... Абсолютно е нагласено, както каза Марковски - Ако има правосъдие, ние сме китайци\".Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стна ясно, че след два часа дебат  за изпълняващ длъжността районен кмет на \"Младост\".", "date": "2018.06.05", "title": "Иванчева чула в СРС-тата, че Ваклин и Дюлгеров искат да я \"водят до Витоша\""}
{"url": "https://news.bg/world/izrael-vidya-panika-i-isteriya-v-iran.html", "text": "Военният министър на Израел Авигдор Либерман заяви, че издадената от върховния лидер на Иран аятолах Али Хаменеи заповед за увеличаване на капацитета за обогатяване на уран е признак за \"истерия и паника\" в иранското правителство, пише \"Таймс оф Израел\".Според него Иран е световен проблем, не е само проблем на Израел.\"\", предупреди той.\"\", добави министърът.В същото време премиерът на Израел Бенямин Нетаняху коментира, че не е изненадан от призива на Хаменеи еврейската държава да бъде унищожена.Хаменеи нарече Израел \"раков тумор\" в региона, който трябва да бъде \"отстранен\".\"Онзи ден аятолах Хаменеи, водач на Иран, обяви намерението си да унищожи Израел\", коментира Нетаняху във видеопослание малко преди да пристигне в Париж.\"\", закани се той.Нетаняху ще се срещне с президента на Франция Еманюел Макрон в Париж като част от визита в Европа.Междувременно министър-председателят на Израел съобщи, че страната му е предотвратила много терористични атаки в Европа.\"\", разкри той.", "date": "2018.06.05", "title": "Израел видя паника и истерия в Иран"}
{"url": "https://news.bg/crime/sadat-opredeli-5-000-leva-garantsiya-za-shefa-na-loveshkata-zdravna-kasa.html", "text": "5 хил. лева е паричната гаранция за директора на Районната здравноосигурителна каса на Ловеч д-р Антонио Маринов. Тя бе определена от Окръжния съд в Ловеч, съобщи БНР.Маринов беше под домашен арест. Сумата вече е платена. Маринов беше задържан на 15 март при акция на ДАНС и на полицията.Маринов беше задържан с обвинение за длъжностно престъпление за неправомерно превеждане на почти 1 млн. лева на МБАЛ \"Кардиолайф\" - Ловеч, с което, според обвинението, е ощетил бюджета на здравната касата.Разследването продължава. Чакат се и резултатите от назначените експертизи.Според съда Антонио Маринов е спазвал стриктно условията на мярката \"домашен арест\" и затова тя е променена на парична гаранция. Няма опасност той да повлияе на свидетелите, тъй като те вече са разпитани.", "date": "2018.06.05", "title": "Съдът определи 5 000 лева гаранция за шефа на Ловешката Здравна каса"}
{"url": "https://news.bg/politics/borisov-se-pohvali-s-novata-antikoruptsiya-na-federalniya-prokuror-na-germaniya.html", "text": "Премиерът Бойко Борисов се срещна с федералния прокурор на Германия д-р Петер Франк, който е на посещение в страната ни.На срещата двамата разговаряха за усилията, които България полага в борбата срещу корупцията.Премиерът се похвали на прокурора с новосъздадения антикорупционен орган - Комисията за противодействие на корупцията и за отнемане на незаконно придобитото имущество, който вече давал и резултати.Двамата обсъдили и усилията на България за противодействието на контрабандата.В срещата участие взе и главният прокурор Сотир Цацаров, по чиято покана федералният прокурор на Германия е в София.", "date": "2018.06.05", "title": "Борисов се похвали с новата антикорупция на федералния прокурор на Германия"}
{"url": "https://news.bg/politics/neligitimniyat-chlen-kuzov-povleche-ostavki-v-dps.html", "text": "Владимир Кузов не е легитимен член на ДПС. Това обяви лидерът на ДПС Мустафа Карадайъ на брифинг в централата на партията.Шефът на ДПС обясни, че от медиите са разбрали за \"един случай\" - за прием на член на партията, осъждан за педофилия. Карадайъ поздрави медиите, че имат мисия и своевременна реакция, която е част от техните най-важни задачи. Той отбеляза още, че от ДПС винаги са изповядвали и ще изповядват общочовешки, европейски и последователни ценности.Карадайъ изтъкна, че е извършена проверка за спазване на устава на ДПС за приемане на нови членове. Проверката е установила, че са нарушени условията и реда.\"Днес преди заседанието получихме информация, че в понеделник е заседавал Областния съвет на ДПС в област София-град. Едно от решенията на Областния съвет на партията е, че издадената в нарушение членска книжка на Кузов е невалидна и той не е легитимен член на ДПС\", констатира шефът на ДПС.Карадайъ посочи още, че от вчерашното заседание на Областният съвет е освободен с наложено наказание за изключване от партията и Антон Тепавичаров, председател на местния съвет на ДПС в район Оборище.Освен това, днес преди заседанието на партията е получена и оставката на Областния председател на ДПС Нихат Кабил. На днешното заседание на партията тази тема беше отделна точка в дневния ред и след обсъждане Централното оперативно бюро прие подадената оставка от Нихат Кабил, каза още Карадайъ.Припомняме, , зам-министър, а после и министър в две поредни правителства (кабинета \"Сакскобургготски\" и Тройната коалиция - б.р.)Шефът на ДПС подчерта, че всички програмни документи и решения на партията са задължителни за всички членове и следва да се спазват. Той се закани, че ако те не се спазват, ще се налагат наказания.Припомняме, преди два дни медии гръмнаха с новината, че Владимир Кузов е приет за член на ДПС. Кузов беше депутат в 40-то Народно събрание от \"Атака\".  заради разследване за педофилия, по което получава условна присъда за .През 2016 г., но не успя да събере изискваните 2500 подписа.", "date": "2018.06.05", "title": "\"Нелигитимният\" член Кузов повлече оставки в ДПС"}
{"url": "https://news.bg/int-politics/superzvezdata-valeriy-gergiev-ne-se-izvinyava-za-hvalbite-kam-putin.html", "text": "Русия има двама царе, единият в Кремъл и другият, който седи също толкова надменно на трона на Мариинския театър в Санкт Петербург като най-голямата звезда на класическата музика в страната.Световноизвестният диригент Валерий Гергиев е голям почитател на руския президент Владимир Путин, се посочва в репортаж на \"Франс прес\".Без него Русия можеше да сподели \"съдбата на Сирия\", изтъква той.\"Преди 20 години Русия беше слаба, а аз не казвам, че Путин, сам по себе си, е възвърнал нейното международно значение, но се опасявам, че това е случаят\", добавя музикантът.Гергиев, който вижда Путин пет или шест пъти годишно, е изключително лоялен на руския държавен глава, подкрепяйки действията му по анексирането на Крим и отивайки в Сирия за концерт в руините на древния град Палмира. Той също така е имал представления в отцепническата от Грузия Южна Осетия, която е призната само от Москва.А този месец Гергиев отново ще бъде в центъра на вниманието заедно с Путин, тъй като Русия е домакин на Световното първенство по футбол.Огромната популярност на президента \"е нещо, което западният свят трудно разбира\", отбелязва Гергиев, но за него и мнозина други руснаци причината е очевидна - той гарантира стабилност и възстанови гордостта на Русия.Огромната страна, твърди той, не иска да бъде потопена отново в хаоса, който последва след рухването на Съветския съюз. \"Ние със сигурност не искаме съдбата на Сирия, Ирак или Либия\", подчертава той и отсича: \"Хиляди пъти не на това.\"Гергиев ще дирижира звезден гала концерт на Червения площад в Москва с каймака на руските музикални таланти и френско-италианския тенор Роберто Аланя вечерта преди началото на Световното първенство на 14 юни.От своя страна Путин осигури 21,6 млрд. рубли (700 млн. долара) за нова оперна зала в Мариински и похвали Гергиев като \"един от най-големите музиканти на нашето време\", като го награди с медал \"Герой на труда\", след като възстанови приза от съветски времена.Дори онези, които на Запад са нападали Гергиев за неговия \"сговор с тиранин\", не отричат неговия талант, нито енергията му.\"Гергиев е голям кондуктор\", изтъква Питър Течъл, британски правозащитник, който веднъж беше проникнал на негов концерт в Лондон, за да протестира срещу руските закони срещу \"гей пропагандата\".Гергиев отвърна, че не е хомофоб, посочвайки, че \"в цялата си работа съм подкрепял равноправие за всички хора\".Изключително харизматичен на подиума, дори на 65-годишна възраст диригентът има средно по 275 концерта годишно.\"Русия, както я виждате в западните медии, не е Русия, която познавам... Същото е и с Путин\", изтъква Валерий Гергиев.", "date": "2018.06.05", "title": "Суперзвездата Валерий Гергиев не се извинява за хвалбите към Путин"}
{"url": "https://news.bg/world/50-g-ot-ubiystvoto-na-bobi-kenedi.html", "text": "Днес се навършват 50 г. от убийството на Робърт Кенеди.На 5 юни 1968 г. Боби Кенеди печели първичните избори за кандидатурата на Демократическата партия за президент на САЩ в Калифорния. Кенеди е прострелян минути след победната си реч в хотел \"Амбасадор\" в Лос Анджелис. 42-годишният сенатор от Ню Йорк и бивш главен прокурор на САЩ умира на следващия ден.50 г. по-късно мнозина американци все още се чудят какъв път САЩ щяха да поемат, ако Боби Кенеди не беше убит и беше станал президент на Съединените щати.Според официалната версия малко след полунощ, 00,16 часа, на 5 юни преди 50 г. Кенеди, по-малкият брат на убития през 1963 г. президент Джон Кенеди, е смъртоносно ранен от 24-годишния палестинец Сирхан Сирхан заради подкрепата му за Израел след Шестдневната война през 1967 г. Сирхан е осъден на смърт, но после присъдата е заменена с доживотен затвор.Американският вестник \"Вашингтон пост\" излезе с материал, че Сирхан може да е бил хипнотизиран, а също така, че убийството може да е извършено от повече от един нападател.След убийството на Боби Кенеди Конгресът променя задълженията на \"Сикрет сървис\", които вече включват и охрана на кандидатите за президент.Със смъртта на Кенеди антивоенното движение в САЩ през тези години губи най-голямата си надежда.", "date": "2018.06.05", "title": "50 г. от убийството на Боби Кенеди"}
{"url": "https://news.bg/politics/plamen-georgiev-otnovo-poiska-prava-da-arestuva.html", "text": "Шефът на Антикорупционния орган Пламен Георгиев отново поиска правото да арестува. Колкото повече хора се включват в една реализация, толкова по-голям проблем има за теч на информация, аргументира се пред журналисти Геогиев. Рискът от теч на информация е много по-малък, ако се прави организация по реализация между 10 души, отколкото между 50 души. на тема \"Европейските практики и възможности за противодействие на корупцията\", която се провежда в София.Попитан за ареста на кметицата на \"Младост\" Десислава Иванчева, Георгиев посочи, че \"слава Богу, там всичко беше прекрасно изпълнено, нямаше теч на информация\". Няма обаче гаранция, според него, че утре това няма да стане.Най-нормалното е, като разкриваш престъпление, да можеш да задържаш, посочи той. Не зная защо стана тази истерия, ние нищо толкова не искаме, нито някакви големи правомощия, а това, което иска всеки друг орган, който има правомощия да разкрива престъпления, подчерта Пламен Георгиев.За скандала около името на Пеевски в залата той посочи, че няма изискване от закона комисията да публикува публично информацията за проверяваните. Той увери медиите, че като има запитване, че ще се предостави цялата информация при спазване на закона и тайната, която изисква.Докато Пламен Георгиев говореше гост на конференцията скочи и го обвини в лицемерие. Повод - имуществото и начинът, по който Делян Пеевски е забогатял. Той недосегаем ли е за вас, попита Георги Георгиев от БОЕЦ. Напрегнатата ситуация в залата обаче бързо бе овладяна.Ние вече сме приключили доста проверки, ние работим усилено, в крайна сметка този орган съществува от 23 януари, работи се, успокои Пламен Георгиев. От приключените 20-30 проверки при няколко има данни за извършени престъпления. Едното е случаят с Иванчева, другите бяха в Септември и Перник, обясни председателят на антикорупционната агенция, но не смята, че това са бавно постигнати резултати. За нула време ние имаме вече доста отработени сигнали, така че от тая гледна точка скоростта, с която работим, е доста сериозна, категоричен бе той.Трябва да променим мисленето си за корупцията. Това е мнението на шефа на новия антикорупционен орган Пламен Георгиев. Той изтъкна, че досега резултатите срещу корупцията не са задоволителни и това довело до създаването на новото звено.  Досегашните органи за борба с корупция не си говорели, по думите на Георгиев. Корупцията е силно негативно явление, посочи той. Според Пламен Георгиев ключ към противодействие на корупцията е прозрачността.Също така, по мнението му, трябва да променим мисленето си за корупцията. Георгиев припомни и че е лансирана идея за въвеждане на антикорупционно образование в училищата.Внесените искове за отнемане на незаконно имущество са за над 3 милиарда лева. За над 100 милиона лева е отнетото имущество в полза на държавата, посочи Георгиев. ", "date": "2018.06.05", "title": "Пламен Георгиев отново поиска права да арестува"}
{"url": "https://news.bg/world/revolyutsionen-sluchay-zhena-s-naprednal-stadiy-na-rak-na-gardata-izlekuvana-s-imunoterapiya.html", "text": "Жена с напреднал стадий на рак на гърдата, който се е разпространил по цялото й тяло, е напълно изчистена от злокачественото заболяване с иновативна терапия, която засилва имунната система за борба с туморите, пише \"Гардиън\".За първи път пациент с последен стадий на рак на гърдата е успешно излекуван с форма на имунотерапия, при която се използват клетките на имунната система на пациента за намиране и унищожение на образувалите се в тялото ракови клетки.Джуди Пъркинс, инженер от Флорида, е на 49 г., когато е избрана за новата радикална терапия след няколко рутинни химиотерапии, които не са успели да спрат тумора в дясната й гърда, който се разпространил до черния дроб и на други места в тялото. Тогава лекарите й дали три години живот.Лекарите, които се грижили за жената в Националния институт за злокачествени заболявания на САЩ в Мериленд, заявиха, че отговорът на Пъркинс е \"забележителен\": терапията е унищожила раковите клетки толкова ефективно, че тя вече две години е напълно изчистена.Според учени това е безпрецедентно.Впечатляващият успех увеличава надеждата, че терапията ще помогне на повече пациенти с напреднал стадий на рак на гърдата и други злокачествени заболявания.Учените сега планират клинични тестове, за да оценят колко ефективно може да бъде лечението. Но някои експерти са предпазливи, тъй като лечението е доказано само върху един пациент.За да приложат революционното лечение, лекарите първо вземат биопсия и изследват ДНК, за да открият конкретните мутации на тумора. Те се съсредоточават върху мутациите, които разрушават четири гена, произвеждащи необичайни протеини в туморите.След това лекарите извличат имунни клетки, известни като тумор инфилтриращи лимфоцити, от биопсията. Това са клетки от имунната система, които атакуват тумора, за да го унищожат, но не успяват, тъй като са твърде слаби или твърде малко на брой.След разрастването им с милиарди в лабораторни условия, учените търсят клетки, които най-ефективно намират и унищожават раковите клетки на пациента чрез разпознаване на анормалните протеини.Лекарите са лекували Пъркинс с инжектирането на 80 милиарда добре подбрани имунни клетки. Терапията включва и пембролизумаб - стандартно лекарство, което помага на имунната система да атакува раковите клетки. Тестове след 42 седмици показват, че Пъркинс е напълно излекувана от рака. Тя и до днес е напълно здрава.", "date": "2018.06.05", "title": "Революционен случай – жена с напреднал стадий на рак на гърдата излекувана с имунотерапия"}
{"url": "https://news.bg/health/sofiyskata-mitropoliya-pomogna-na-lekarite-v-detskata-anesteziologiya-v-pirogov.html", "text": "Клиниката по детска анестезиология на \"Пирогов\" получи дарение от Софийска митрополия. Отдел \"Милосърдие и благотворителност\" към Софийска митрополия дари на университетската спешна болница най-ново поколение апарат за изследване на хемостазата - сложния процес на кръвосъсирване. С техниката ще се подпомогне процеса на лечението при най-малките пациенти, настанени за лечение в Детската реанимация.На освещаването на дарената апаратура днес присъства лично патриарх Неофит, придружен от отец Ангел от църквата \"Св. София\".Д-р Румяна Андонова, завеждащ отделението, обясни, че този апарат е една дългогодишна мечта на отделението по анестезиология. Той е много бърз и с него се работи много лесно, защото в рамките на десет минути, лекарите имат възможност да получат действителна информация за състоянието на организма и на системата на кръвосъсирване.Д-р Андонова отбеляза, че апаратът е абсолютно автоматизиран, а човешките грешки, които се случват със старите апарати, са сведени до минимум. Тя изтъкна и това, че апаратът е ценен, тъй като лекарите могат да проследят ефекта от лечението, както и дава възможност за конкретно трансфузионно лечение, при което да не се прелива просто кръв, а специалистите да се насочат към различен компонент на съсирване на кръвта.Другите сфери, в които ще ни е полезен апаратът, са в областта на изгарянията, ортопедията и травматологията, обясни д-р Андонова и изрази съжаление, че преди да се закупи този апарат, болницата е използвала по-стар на друга болница.Отец Ангел обяви третата дарителска кампания, с която от патриаршията искат да дарят модерна апаратура и на болницата АГ \"Шейново\". Той призова всички, които се чувстват съпричастни към делото на църквата, да отделят средства от това, което имат, за да може още една болница да се снабди с такава техника.\"Искам да благодаря на всички, които спомогнаха за дарението, но бих се радвал един ден и църквата да има своя болница със свои специалисти, където заедно с лекаря да бъде и свещеникът\", каза още той и добави, че средствата за апарата са събрани с дарения и всяка една от софийските църкви е отпуснала средства.", "date": "2018.06.05", "title": "Софийската митрополия помогна на лекарите в детската анестезиология в Пирогов"}
{"url": "https://news.bg/int-politics/opozitsiyata-v-gartsiya-planira-vot-na-nedoverie-sreshtu-kabineta-na-tsipras.html", "text": "Опозиционната партия в Гърция \"Нова демокрация\" планира да внесе в парламента на страната предложение за вот на недоверие към правителството на Алексис Ципрас, което може да доведе до предсрочни избори в южната ни съседка, съобщи БНР.От опозицията ще внесат вота за недоверие, ако по-малкият партньор в управляващата коалиция в страната - партията \"Независими гърци\", не подкрепи .От партията \"Независими гърци\" не веднъж са заявили, че не приемат новото име на Македония да съдържа \"Македония\" в себе си или производна дума.Представител на опозицията пък обвинява Ципрас, че води преговори, без да има подкрепата на парламентарното мнозинство, на което стъпва неговото правителство.Относно това външният министър на Гърция Никос Кодзиас заяви своето дълбоко убеждение и надежда, че трудностите около преговорите между Атина и Скопие за името ще се преодолеят до няколко дни.По думите на Кодзиас споразумението между Атина и Скопие ще е \"един добър компромис, от който ще спечелят и двете страни\". Министърът увери и че в нито един етап от преговорите не е имало намеса на чужди фактори.Първият дипломат на Гърция отказа да посочи коментираното предложение за ново име на Македония. Ново име ще се обяви от премиерите на двете страни.Все пак обаче Кодзиас спомена, че името е едно от онези, които се спрягаха като възможности по-рано тази година и които са били предлагани от предишни правителства.По думите на външния министър критиците на споразумението със Скопие трябва да са по-скромни. Той отправи и питане към опозицията дали \"Нова демокрация\" има куража да каже кои са предлаганите имена от миналите правителства и кое е името, което от опозицията предпочитат.Външният министър се закани, че ако бъде предизвикан отново, той ще внесе документите относно старите предложения на минали правителства при депутатите, така че имената и хората, които са ги предложили, да станат ясни.", "date": "2018.06.05", "title": "Опозицията в Гърция планира вот на недоверие срещу кабинета на Ципрас"}
{"url": "https://news.bg/crime/za-dva-chasa-vav-varna-valyal-dazhd-za-mesets-i-polovina.html", "text": "Във Варна за два часа е паднал толкова дъжд, колкото са месец и половина. Това заяви кметът на Иван Портних, предаде БНР. По време на валежите за два часа са паднали 72 литра на квадратен метър. Месечната норма в морския град е 50 литра на квадратен метър.Отстраняването на щетите в общината продължава, информира кметът. За големите поражения виновна била интензивността на дъжда от 160 литра на час. В морския град са наводнени мазета и подлези.Крайезерният път беше изцяло наводнен, заяви Портних.Варна от години има проблем с дъждовната канализация. Скъпо е разширяването й, стана ясно от думите на варненския кмет. Единият проект в Гръцката махала струвал 60 милиона.Свличането на големи земни маси е основният проблем. Предстои те да бъдат почистени.Сериозни поражения има в землището на Аспарухво, отчете кметът на града Атанас Стоилов. Той обясни, че торнадо е отнесло покрива на една от къщите в село Куманово. 12 други къщи са наводнени. Извършва се оценка на щетите. Индивидуално ще бъде кандидатстването до Постоянната комисия за защита на населението.", "date": "2018.06.05", "title": "За два часа във Варна валял дъжд за месец и половина"}
{"url": "https://news.bg/world/politsiyata-zatvori-uchilishte-v-berlin-zaradi-opasna-situatsiya.html", "text": "Германската полиция отцепи основно училище в квартал \"Гезундбрунен\" в Берлин и затвори улица заради \"опасна ситуация\", съобщава \"Ройтерс\".Служители на полицията проверяват сградата на училището. Учениците и учителите са евакуирани.Кварталът се намира в северната част на Берлин.Говорител на полицията съобщи по-късно, че са получили сигнал за \"две подозрителни лица\" в училището. В крайна сметка въпросните лица не са открити.", "date": "2018.06.05", "title": "Полицията затвори училище в Берлин заради „опасна ситуация”"}
{"url": "https://news.bg/int-politics/izrael-osuetil-pokusheniya-sreshtu-netanyahu-i-kmeta-na-jerusalim.html", "text": "Израелски сили са арестували мъж от Източен Йерусалим, заподозрян, че е планирал да убие израелския премиер Бенямин Нетаняху и кмета на Йерусалим Нир Баркат по-рано тази година, по нареждане на терористична групировка, чието седалище е в Сирия. Това разкри израелската служба за вътрешна сигурност \"Шин Бет\", съобщават израелските медии.Основният заподозрян, 30-годишният арабски израелец Мохамед Джамал Рашдех, е бил арестуван на 24 април. Още двама заподозрени са били арестувани през следващите седмици, уточниха от \"Шин Бет\", като са отказали да обявят самоличността на двамата заподозрени.Обвиненията срещу тримата са били повдигнати на 27 май, но случаят е бил пазен в тайна досега.\"Работейки по заповедите на терористи в чужбина, Мохамед е планирал да извърши редица сериозни терористични атаки срещу различни цели\", посочват от израелската служба за сигурност.Целите включват Нетаняху и Баркат, както и сгради, принадлежащи на американското консулство в Йерусалим (което по-късно беше превърнато в посолство) и делегация на канадски служители по сигурността, които са били в Йерусалим, за да обучават силите за сигурност на Палестинската автономия в Западния бряг.Говорител на \"Шин Бет\" заяви, че Рашдех е получил заповедите си от членове на Народния фронт за освобождение на Палестина - генерално командване, базирана в Сирия терористична групировка, която се сражава със силите на сирийския диктатор Башар Асад.За извършването на нападенията, Рашдех и неговите съучастници са планирали да вкарат от Йордания още един терорист.Според Шин Бет Рашдех вече е започнал да събира разузнавателни данни за своите цели.\"Арестът на заподозрените осуети сериозни терористични атаки, които от клетката е било поискано да извърши\", отбелязват още от израелската служба.Според Шин Бет Рашдех е живеел в бежанския лагер \"Шуафат\" в Източен Йерусалим и преди е бил арестуван за \"терористична дейност\".", "date": "2018.06.05", "title": "Израел осуетил покушения срещу Нетаняху и кмета на Йерусалим"}
{"url": "https://news.bg/regions/potopat-vav-varna-povredi-zhp-relsite.html", "text": "Вчерашните  сериозно са наводнили железопътната инфраструктура в района на общината, съобщиха от Национална компания \"Железопътна инфраструктура\" (НЖКИ).Наводненията на железопътната мрежа са довели до смущения в графика на влаковете. Вследствие на валежите е възникнало затруднение при маневрената работа на влаковите композиции.Заради щетите са въведени временни ограничения на скоростта на движение на влаковете в района - до 5 километра в час.От НЖКИ обясняват, че основните щети са в зоните на деретата, спускащи се от града към пътната и железопътна инфраструктура.Наводнени са железопътните съоръжения при дере \"Максуда\", облицованата пътна канавка от прелеза от бившите пристанищни складове до водостока при километър 539+985.Дъждът е нанесъл щети и на редица други отводнителни съоръжения.Железният път, стрелките, прелезът и съоръженията на осигурителната техника над нивото на релсите също са засегнати сериозно от наноси на тиня, кал, клони, пластмасови, стъклени и дървени отпадъци.Съоръженията и отводнителните канали също са засипани с наноси и боклуци.От НКЖИ очакват областният управител във Варна да назначи комисия за овладяването на бедственото положение, отстраняването на последствията от наводнението и възстановяването на нормалната експлоатация на железопътната инфраструктура. Комисията, в която трябва да има и представители на НКЖИ, трябва да направи оценка на щетите по инфраструктурата, да изготви план за възстановяването ѝ и да набележи превантивни мероприятия за нормалната експлоатация.Благодарение на бързата реакция на аварийните екипи на НКЖИ към момента влаковете се движат по разписание, допълват от дружеството.", "date": "2018.06.05", "title": "Потопът във Варна повреди жп релсите"}
{"url": "https://news.bg/world/germaniya-ne-znae-dali-shte-ima-deklaratsiya-ot-sreshtata-g-7.html", "text": "Европейските държави ще представят обединен фронт по казуси като Иран, търговията и борбата с климатичните промени на срещата на Г-7, която започва в петък, но не е ясно дали лидерите ще одобрят декларация в края на срещата.Това заяви високопоставен представител на Германия, цитиран от \"Ройтерс\".Не знам дали ще има комюнике, каза представителят пред репортери на брифинг.\"\", добави държавният служител.", "date": "2018.06.05", "title": "Германия не знае дали ще има декларация от срещата Г-7"}
{"url": "https://news.bg/crime/vmro-iska-zabrana-na-gey-parada.html", "text": "Патриотите от ВМРО искат от Министерство на вътрешните работи да отмени гей парада в София. В него воеводите виждат заплаха за обществения ред. \"Противозаконен и опасен\" е София прайд, по думите на общинския съветник от ВМРО в СОС Карлос Контрера.В свой сигнал до силовия министър Валентин Радев той настоява МВР да бъде забранено провеждането на София прайд на 9 юни.Контрера изтъква, че съгласуването на провеждането на гей парада е допуснато при нарушаване на принципни положения на Закона за събранията, митингите и манифестациите, Закона за общинската собственост и Закона за МВР.По думите му не може да бъде допуснато да се правят контролно-пропускателни пунктове, да се пречи на гражданите часове преди гей парада да преминават през парка. Като недопустими Контрера вижда и практиките цели улици да бъдат блокирани цели улици и тротоари за, по негови думи частно парти.Контрера се хвана и за сумата, която данъкоплатци ще платят за охрана на това събитие. Не е нормално 1200-1300 полицаи да охраняват това мероприятие и да се харчат по над 160 000 лв., изтъкна воеводата. Според него, ако е необходима толкова охрана, то има заплаха за обществената сигурност и е редно МВР да сигнализира Общината и парадът ада бъде забранен или преместен на друго място, в друг ден и час.\"Смятам, че МВР удобно се крие при всеки гей парад, отказва информация и същевременно с лека ръка праща кохорти полиция от половината държава да пазят това екзотично мероприятие, разбира се, с парите на българските данъкоплатци\", нападна МВР-шефа, Контрера.По думите му е необходимо политическото ръководство на МВР да вземе предвид острата по, думите на Контрера, реакция на българското общество срещу Истанбулската конвенция. За воеводата това е доказателство, че българите не приемат подобни постановки, в това число и провеждането на гей паради.\"Нещо повече, тихомълком съгласувайки гей парада, МВР върви и срещу Българската православна църква, и срещу другите вероизповедания, които ясно и категорично заклеймиха София прайд\", пише Контрера\"Ето защо поставяме пред вътрешния министър въпроса \"или-или\". Или да даде данни, че има опасност за обществения ред и да забранят парада, или, ако твърди, че няма опасност, да не го охраняват. Просто е\", изиска общинският съветник.Припомняме, че тази година парадът е насрочен за 9 юни, като организаторите обявиха, че тази година София прайд поставя фокус върху темата за любовта и ще премине под надслов \"Различни хора, равни права!\".Ежегодно около проявата се надигат различни организации с искания за забрана на шествието. Срещу София прайд се изказва и категорично Светия синод. По традиция вече няколко години се организират контра демонстрации по същото време и на относително близко място, като полицията се ангажира с охраната и на двете мероприятия.", "date": "2018.06.05", "title": "ВМРО иска забрана на гей парада"}
{"url": "https://news.bg/world/izrael-zove-za-voenna-koalitsiya-sreshtu-iran.html", "text": "Министърът на разузнаването на Израел призова за образуване на военна коалиция срещу Иран, ако Ислямската република пренебрегне световните сили и засили обогатяването на уран, информира АФП.Коментарът на Израел Кац идва на фона на визитата на премиера Бенямин Нетаняху в Европа, където обсъжда с европейски лидери регионалните действия и ядрената програма на Иран, които са възприемани от Тел Авив като заплаха.Днес стана ясно, че Иран ще информира Международната агенция за атомна енергия, че ще задейства процес за увеличаване на капацитета на страната за обогатяване на уран.\"\", каза Кац.\"Арабите и Израел със сигурност също ще бъдат там\", добави той.Посланието трябва да бъде, че \"ако иранците се върнат\" към обогатяване на уран, \"срещу тях ще бъде формирана военна коалиция\", предупреди израелският министър пред общественото радио Kan.", "date": "2018.06.05", "title": "Израел зове за военна коалиция срещу Иран"}
{"url": "https://news.bg/int-politics/nyama-myasto-za-rusiya-v-g-7-otseche-germaniya.html", "text": "Не се разглежда въпроса групата на седемте богати държави от Г-7 да приветстват Русия в своя клуб.Това обяви висш германски правителствен служител, добавяйки, че все още има причини да се придържат към съществуващото статукво, съобщава \"Ройтерс\".Русия беше изключена от Г-8 след 2014 г., след като анексира Крим и нейните отношения с много западни страни са обтегнати по въпроси, включително нейната роля в Сирия и конфликта в Източна Украйна.", "date": "2018.06.05", "title": "Няма място за Русия в Г-7, отсече Германия"}
{"url": "https://news.bg/bulgaria/usileno-proveryavat-shofyori-za-alkohol-i-narkotitsi.html", "text": "От днес до края на седмицата пътните полицаи ще проверят дали водачи на моторни превозни средства са под въздействието на алкохол, наркотични вещества и техните аналози. Контролът е под инициативата на Европейската организация на службите за пътен контрол (TISPOL). Проверките ще се извършват както на територията на България, така и в ЕС.Това обяви пред журналисти главен комисар Росен Рапчев от Главна дирекция \"Национална полиция\", кото допълни, че шофирането под влияние на алкохол и наркотици е сериозен проблем.От полицията увериха, че освен стартиралата от днес операция на TISPOL, ще се извършват и допълнителни проверки на водачите на моторни превозни средства дали са под въздействието на забранените вещества. Проверките се налагат, тъй като употребата на наркотици и алкохолът са едни от най-сериозните предпоставки за тежки катастрофи.Главен инспектор Рапчев увери, че всички нарушители, хванати зад волана след употреба на алкохол или наркотици, ще им бъде образувано досъдебно производство. Той припомни, че наказанието за такива шофьори е лишаване на право на управление на моторно превозно средство за срок от 1 до 2 години и глоба в размер на престъплението, което е извършено.От полицията се заканиха, че ще наблюдават и за неплатени глоби, за валидна платена винетна такса и гражданска отговорност.По време на миналата операция на TISPOL от декември миналата година резултатите за България от общо проверени 19 000 шофьори са: установени 246 с алкохол, 51 - с наркотични вещества.За същия период и за същата операция в целия Европейски съюз са проверени 403 000 водачи и са установени 1 900 нарушители под въздействието на алкохол и 904 шофьори под въздействието на наркотици.В Швейцария са проверени 15 000 водачи и са установени 335 с алкохол, а 86 с наркотични вещества. По данни на полицията в Румъния са проверени 58 000 водачи, а 775 са били с алкохол в кръвта, а 36 с наркотични вещества. В Полша са проверени над 260 000 водачи, но са установили 327 водачи с алкохол.", "date": "2018.06.05", "title": "Усилено проверяват шофьори за алкохол и наркотици"}
{"url": "https://news.bg/world/na-krastopat-sme-predupredi-kralyat-na-jordaniya.html", "text": "Кралят на Йордания Абдула II предупреди, че страната е на \"кръстопът\" след седмица на антиправителствени протести срещу строги мерки за икономии, които продължават и след оставката на премиера, информира АФП.Около 2 000 протестиращи се събраха пред офиса на премиера в централната част на Аман няколко часа след подадената от Хани Мулки оставка в понеделник.Кралят вини за икономическите беди на страната регионалната нестабилност, тежестта от стотиците хиляди сирийски бежанци в Йордания и липсата на международна помощ.\"Днес Йордания стои на кръстопът: или може да излезе от кризата и да предостави достоен живот на нашите граждани, или, Аллах да пази, може да се насочи към неизвестното - но ние трябва да знаем накъде се движим\", каза Абдула пред журналисти, според местната агенция Petra.Протестите продължиха и през нощта при засилено полицейско присъствие. Демонстрантите скандираха срещу правителството и Международния валутен фонд, който настоява за икономически реформи. Някои от демонстрантите бяха с децата си, а други почерпиха полицаите със сладки.През миналия месец правителството предложи нов данък върху доходите, който все още трябва да бъде одобрен от парламента. Предвижда се увеличение на данъците върху доходите на служителите с най-малко 5% и облагане на компаниите с данък между 20 и 40%.Последната серия от мерки е във връзка с отпуснатия от Международния валутен фонд през 2016 г. тригодишен кредит на Аман в размер на 723 милиона долара.От януари в Йордания, която страда от висока безработица и липса на природни ресурси, беше отчетено многократно увеличение на цените на горивата, включително на основни храни като хляба. Цената на горивата се увеличи пет пъти от началото на годината, а сметките за електричество скочиха с 55% от февруари.Икономическите проблеми предизвикаха най-големите протести за последните пет години.Междувременно Абдула II назначи за премиер досегашния министър на образованието Омар Разаз.", "date": "2018.06.05", "title": "На кръстопът сме, предупреди кралят на Йордания"}
{"url": "https://news.bg/crime/oshte-400-hil-lv-vnasya-spetsprokuraturata-v-byudzheta.html", "text": "Над 400 хил. лв. от престъпна дейност влизат в бюджета. Специализираната прокуратура внася в държавния бюджет сумата, отклонена от престъпна дейност.Парите идват от наложена имуществена санкция на дружество, осъдено за данъчни измами.По предложение на Спецпрокуратурата две съдебни инстанции се произнесоха за налагане на имуществена санкция в размер на 401 254 лева на юридическо лице, което е присвоило парите през 2009 г. чрез данчно престъпление.Кюстендилският окръжен съд се произнася за налагане на санкцията, а решението му е потвърдено от Апелативния съд в София.Тази санкция е втора под ред за дружеството. По случая още през 2009 г. Софийска градска прокуратура образува досъдебно производство. Разследвана беше организирана престъпна група за данъчни измами. В хода на работата бе установено, че дружеството е \"възстановявало\" ДДС от фиктивни сделки с кухи фирми, осчетоводявани с фалшиви документи. В началото на 2017 г. Софийска градска прокуратура сезира Специализираната прокуратура като поиска в съда да бъде внесено предложение за налагане на имуществената санкция.", "date": "2018.06.05", "title": "Още 400 хил. лв. внася спецпрокуратурата в бюджета"}
{"url": "https://news.bg/int-politics/poroshenko-brani-instsenirovkata-na-ubiystvoto-na-babchenko.html", "text": "Президентът на Украйна Петро Порошенко защити инсценировката на убийството на руския журналист Аркадий Бабченко, изтъквайки в интервю, че това е било необходимо, за да се \"защити свободата на медиите\", съобщава \"Франс прес\".\"Онези, които ни критикуват, биха ли предпочели руските тайни служби да бяха убили този журналист\", запита Порошенко в интервю за най-тиражния испански вестник \"Паис\", след като му е бил зададен въпрос за постановката със смъртта на Бабченко, \"мозъкът\" на която бяха украинските спецслужби.\"Ако трябва да защитим свободата на медиите, ако трябва да защитим журналистите, трябва да използваме този тип техники\", настоял украинският държавен глава.Украинската полиция обяви на 29 май, че Бабченко е бил застрелян поръчково в Киев, но на следващия ден украинските специални служби свикаха пресконференция, на която руският журналист се появи жив и здрав.Постановката на убийството на Бабченко заблуди световните медии и накара организации за защита на свободата на медиите да подчертаят опасенията си относно въздействието, което това би могло да има върху работата на журналистите навсякъде по света.Някои изтъкнаха, че постановката със смъртта само и единствено може да доведе до повече обвинения във \"фалшиви новини\", във време, когато разграничението между надеждни и ненадеждни източници на информация става все по-важно.След като украинските власти обвиниха тайните служби на Русия, че са подготвяли покушение срещу Бабченко, Кремъл отхвърли историята като \"абсурд\" и \"връх на цинизма\" и отрече обвиненията, че са се опитали да убият журналиста.Украинските тайни служби арестуваха мъж, който е щял да убие Бабченко, а Порошенко коментира пред \"Паис\", че \"много скоро\" ще покажат къде той е получил \"парите, заповедите и списъците на журналисти, които трябва да бъдат убити\".Запитан за предполагаем списък от 30 журналисти, които са цел на Москва за ликвидиране в Украйна и Европейския съюз, Порошенко посочил, че не е информирал лично други правителства, но каза, че тайните служби си сътрудничели с тях.", "date": "2018.06.05", "title": "Порошенко брани инсценировката на убийството на Бабченко"}
{"url": "https://news.bg/int-economics/partnyor-na-daimler-v-rumaniya-s-rekordni-pechalbi.html", "text": "Star Assembly, компанията, която управлява фабриката за предавателни кутии на германската група Daimler в Себас, Централна Румъния, регистрира оборот от 7,3 млрд. леи (1,6 млрд. EUR) през миналата година. Това е почти пет пъти повече в сравнение с 2016 г.Нетната печалба на компанията също се увеличи почти пет пъти, достигайки 54 млн. евро. Това сочат данните от министерството на финансите, цитирани от местния вестник Ziarul Financiar.Броят на служителите се е увеличил от 1 200 души през 2016 г. на над 1 800 души през миналата година.Компанията приключи инвестицията от 300 млн. евро в завода в Себас през 2016 г. и започна да произвежда автоматични скоростни кутии 9G-Tronic за автомобили Mercedes-Benz.", "date": "2018.06.05", "title": "Партньор на Daimler в Румъния с рекордни печалби"}
{"url": "https://news.bg/weather/slantse-i-dazhd-vav-vtornik.html", "text": "Днес ще се задържи неустойчиво с повече слънчеви часове преди обяд. Около и след пладне отново ще се развива мощна купеста и купесто-дъждовна облачност и до вечерта на места ще превали и прегърми. Вероятността за градушки е по-голяма в източните райони. Ще духа слаб до умерен вятър от запад-северозапад. Максималните температури ще са между 29° и 34°, малко по-ниски по морския бряг.Това съобщават от НИМХ към БАН.Над планините преди обяд ще е предимно слънчево. Около и след обяд ще се развива купесто-дъждовна облачност и до края на деня на много места ще превали и прегърми. Ще духа до умерен запад-северозападен вятър. Максималната температура на височина 1200 метра ще е около 22°, на 2000 метра - около 15°.Над Черноморието облачността ще е променлива, около и след обяд - купесто-дъждовна. Ще има краткотрайни валежи, придружени с гръмотевици. В отделни райони ще има обилни локални извалявания, възможни са и градушки. Ще духа слаб до умерен запад-северозападен вятър, усилващ се и променящ посоката си по време на гръмотевична дейност. Максималните температури на въздуха ще са 25-29°. Температурата на морската вода е 21-22°. Вълнението на морето ще бъде 1-2 бала. ", "date": "2018.06.05", "title": "Слънце и дъжд във вторник"}
{"url": "https://news.bg/crime/chereshoproizvoditelite-izlizat-na-protest.html", "text": "Селскостопанските производители на череши излизат на протест, предаде Нова. Те ще блокират магистрала \"Тракия\" при пътен възел Стара Загора.Недоволството на земеделците е срещу ниските изкупни цени. Хората се оплакват, че продукцията им се купува от тях за под 1 лв. а стига до потребителите за близо 10 пъти по висока цена.Протестът ще се проведе между 12:00 и 16:30 часа. В рамките на четири часа и половина ще бъде блокиран изходът на \"Тракия\" от град Стара Загора.", "date": "2018.06.05", "title": "Черешопроизводителите излизат на протест"}
{"url": "https://news.bg/politics/germaniya-i-frantsiya-ostavat-nepreklonni-za-paket-mobilnost.html", "text": "Усилията на министър - председателя Бойко Борисов и министъра на икономиката Ивайло Московски относно пакета \"Мобилност\" дадоха резултат. Това заяви в ефира на БНТ евродепутатът Андрей Новаков. Това довело до преговори.\"С оглед, че отпаднаха тези неприемливи мерки, аз считам, че беше значителен успех\", изтъкна Новаков и добави, че случващото е много важно за бранша.\"В последния момент имаше колеги, които промениха възгледите си по част от поправките. Получихме неочаквана подкрепа от колеги, които се колебаеха, включително от Полша. Така се включиха и от Холандия. Колегите от Германия и Франция останаха непреклонни. Не ни подкрепиха\", информира Новаков.Част от спорните моменти преминали в Комисията в резултат 27 на 23 гласа, изненада се Новаков и допълни, че часове по-рано очаквали неуспех.", "date": "2018.06.05", "title": "Германия и Франция остават непреклонни за пакет \"Мобилност\""}
{"url": "https://news.bg/tourism/angelkova-zavedeniyata-v-slanchev-bryag-sa-izryadni.html", "text": "Заведенията на плаж \"Слънчев бряг - юг\" изцяло попадат в одобрените от мен схеми. Така министърът на туризма Николина Ангелкова коментира в ефира на Нова казуса със заведенията, които вицепремиерът Валери Симеонов иска да затвори.\"Направихме проверка на всички летни плажове\", похвали се Ангелкова. Тя е категорична, че заведенията на плаж \"Слънчев бряг - юг\", покриват изискванията за преместваеми обекти.Необходимо е общи процент на заетата част да не надвишава 2%. Това което може да констатираме на този етап е, че всичко е в нормата, отбеляза Ангелкова.Миналата година отново бяха проверен всички проекти на тези заведения. Конструкциите с които са направени съоръженията не представляват опасност. Това заяви Николина Ангелкова в компетенциите си на министър на туризма. \"Аз коментирам това, което има при нас като факти и обстоятелства\", изтъкна тя и добави, че тя не е органът, който трябва да констатира дали заведенията трябва да бъдат премахнати.\"Контролът дали да бъдат премахнати е в ръцете на общинската власт\", акцентира Ангелкова.Туристическият министър обясни, че заради голямата си посещаемост това са едни от най-проверяваните плажове.Относно закона за шума, предлаган от Валери Симеонов, Николина Ангелкова коментира, че е изключително важно да се спазват законите в страната. Проверки ще има и този сезон, но те не трябва да нарушават спокойствието на туристите, увери Ангелкова. Тя иска да бъде приет закон за националните курорти. \"Това, което ние работим - специален статут на националните курорти. Няма как да сложим цялото Черноморие под обща знаменател\", категорична е министърът на туризма. Тя иска да се обособят специални зони като парти зони, семейни зони и т.н.", "date": "2018.06.05", "title": "Ангелкова: Заведенията в „Слънчев бряг“ са изрядни"}
{"url": "https://news.bg/int-politics/liga-gnevno-othvarlya-tvardeniyata-na-soros-che-e-finansirana-ot-rusiya.html", "text": "Крайнодясната италианска партия \"Лига\", която е част от новото коалиционно правителство на Апенините, гневно отхвърли твърденията на американския милиардер Джордж Сорос, че е финансирана от Кремъл, съобщават световните осведомителни агенции.По време на конференция в Северна Италия в неделя роденият в Унгария Сорос изтъкна, че се притеснява от тесните връзки между \"Лига\" и руския президент Владимир Путин.\"Не знам дали Путин финансира партията, но това е въпрос, който италианското обществено мнение има право да знае\", коментирал милиардерът филантроп.Матео Салвини, който е председател на \"Лига\" и вицепремиер, подчерта, че партията му никога не била получавала пари от Москва.\"Никога не съм получавал една лира, евро или рубла от Русия\", увери Салвини, който е посещавал няколко пъти Москва с политическа цел.Той обаче добави: \"Смятам, че Путин е един от най-добрите държавници (в света) и смятам, че е позорно, че един безскрупулен спекулант като Сорос е бил поканен да говори в Италия.\"Салвини е почитател на Путин, а неговата партия неколкократно призова за отмяна на санкциите срещу Русия, наложени след анексирането на Крим и след като тя подкрепи сепаратистите в Източна Украйна.\"Лига\", която е с много силни позиции в Северна Италия, твърди, че санкциите са причинили огромни щети на италианските износители на стоки - от мода до храни и бързи коли, които руснаците купуваха.Има опасения, че новото коалиционно италианско правителство може да насочи външната политика на Италия против НАТО и Запада и приятелски настроена към Москва.Сорос заяви, че е разтревожен, че Путин иска да \"доминира\" Запада, влияейки чрез приятелски правителства и политически партии.", "date": "2018.06.05", "title": "\"Лига\" гневно отхвърля твърденията на Сорос, че е финансирана от Русия"}
{"url": "https://news.bg/society/neno-dimov-iska-balans-pri-reshenieto-na-problema-s-plastmasata.html", "text": "Пластмасата е сред най-големите проблеми при опазването на околната среда. Това заяви в ефира на БНТ министърът на околната среда и водите Нено Димов. Той изтъкна, че материалът е решил редица проблеми в исторически план, но той създава други проблеми, с които трябва да се справим сега. Необходим е баланс при решението на проблема, уточни Димов.Прогнозира се, че между 2025 г. и 2050 г., ако продължават практиката на използване на пластмасови суровини, в световния океан да има повече пластмаса отколкото риба, акцентира Димов и добави, че тази аларма е навременна.Той разясни, че Комисията по пластмаса предлага поредица от политики, за да бъде решен този проблем. Нужни са целенасочени действия за преодоляване на замърсяването от пластмаса.Нужда от сериозен анализ с какво ще бъде сменена пластмасата и как това ще засегне икономиката, вижда Нено Димов. Той обясни, че съществуват много засегнати страни и трябва да се търси баланс.\"Всяка индустрия ще защитава своите интереси и затова не случайно казах, че трябва да се намери баланс. От една страна, ако прекратим използването на пластмаса от утре, всъщност много трудно ще стане, да не кажа, че не е възможно, от друга страна, проблемът е налице и трябва да се намери решение на този проблем. Между тези две неща трябва да се търси баланс и скорост\", посочи екоминистърът.", "date": "2018.06.05", "title": "Нено Димов иска баланс при решението на проблема с пластмасата"}
{"url": "https://news.bg/int-politics/noviyat-prezident-na-kuba-se-sreshtna-za-prav-pat-s-predstaviteli-na-sasht.html", "text": "Новият президент на Куба Мигел Диас-Канел проведе първата си официална среща с посетители от САЩ, обсъждайки увеличен достъп до интернет за Куба с изпълнителния директор на Google Ерик Шмит и сенатора от Републиканската партия Джеф Флейк, съобщава \"Асошиейтед прес\".Google и Куба обсъждат начина, по който компанията може да помогне за свързването на Куба към подводните оптични кабели, които преминават сравнително близо до острова, което ще позволи на кубинците по-бърз достъп до данни, съхранявани по целия свят. Куба сега използва кабел, който минава под Карибите от Венецуела.Флейк и Шмит посочиха, че по време на срещата не е било постигнато споразумение, но Флейк определи разговорите с новия кубински президент като положителна и важна стъпка към евентуално споразумение.\"Смятам, че нещата вървят в правилната посока\", изтъкна Флейк.", "date": "2018.06.05", "title": "Новият президент на Куба се срещна за пръв път с представители на САЩ"}
{"url": "https://news.bg/bulgaria/kravata-penka-ne-e-bremenna.html", "text": "Експерт от БАБХ е категоричен, че кравата Пенка не е бременна. В ефира на БНТ Велка Войноваот областната дирекция по безопасност на храните в Кюстендил заяви, че кравата не е бременна, противно на твърденията на собственика й.Животното е под възбрана. Взети са кръвни проби и резултатите се очакват до дни, обясни Войнова.Припомняме, в края на май кравата напусна пределите на България и отиде на сръбска територия. Това обаче означава, че е напуснала пределите на Европейския съюз и според нормите на Съюза трябва да бъде евтаназирана.Собственикът на кравата грубо е нарушил ветеринарно-медицинските правила, допускайки камери на медии да снимат животното.Комисарят по земеделие на ЕС, Фил Хоган, който е в страната, за да вземе участие в неформална среща на земеделските министри на съюза у нас, също се ангажира със спасяването на кравата.", "date": "2018.06.05", "title": "Кравата Пенка не е бременна "}
{"url": "https://news.bg/int-politics/putin-uveryava-rusiya-ne-se-opitva-da-razdeli-es.html", "text": "Руският президент Владимир Путин коментира пред австрийската държавна телевизия ORF, че не иска да разделя Европейския съюз.Днес той е на посещение в Австрия, което ще е първото му в западноевропейска страна от около година насам.\"Ние не преследваме целта да разделяме нещо или някого в ЕС\", подчерта руският държавен глава.\"Ние сме далеч по-заинтересовани от обединен и процъфтяващ ЕС, защото ЕС е нашият най-важен търговски и икономически партньор\", увери той.Путин, чиято последна визита в западноевропейска страна беше във Финландия през миналия юли, ще се срещне с австрийското държавно ръководство и с австрийски бизнес лидери, като посещението му бележи 50 години, откакто енергийните гиганти на Русия и Австрия, съответно \"Газпром\" и OMV, за първи път подписаха споразумение за доставка на газ.Ала въпросът за санкциите на ЕС, наложени на Русия заради анексирането на Крим и нейната подкрепа за проруските сепаратисти в Източна Украйна, ще бъдат водещата тема във всички официални разговори, които той ще проведе.Отношенията на Москва със страните от ЕС остават обтегнати след анексирането на Крим от Русия, участието ѝ в конфликтите в Сирия и Източна Украйна и отравянето на бившия руски шпионин Сергей Скрипал в Англия. Лондон хвърли вината за отравянето върху Русия.Коалиционното правителство на Австрия, съставено от консерватори и крайнодесни, настроени приятелски към Путин, беше сред малкото правителства в ЕС, които не изгониха руски дипломати по случая \"Скрипал\", а Австрия, въпреки членството си в ЕС, се позова на историята си на неутралност и относително топлите си отношения с Русия.Москва иска ЕС да отмени санкциите, но Общността обвързва това с напредък по проблемните области, което не се случва.Австрия, която поема ротационното председателство на ЕС на 1 юли, заяви, че иска да действа като мост между изтока и запада.Лидерът на крайнодясната Партия на свободата, която има споразумение за сътрудничество с партията \"Единна Русия\" на Путин, през уикенда призова за отмяна на санкциите срещу Москва.Ала канцлерът Себастиан Курц и неговите консерватори, които контролират политиката на Австрия по отношение на ЕС, заяви, че страната ще се придържа към линията ЕС.\"Ние решаваме прагматично дали да си сътрудничим с някого политически\", коментира Путин, отговаряйки на въпрос за отношенията на \"Единна Русия\" с крайнодесни партии в Европа.\"Опитваме се де работим с тези, които публично изразяват желанието сами да работят с нас\", добави руският държавен глава.", "date": "2018.06.05", "title": "Путин уверява: Русия не се опитва да раздели ЕС"}
{"url": "https://news.bg/int-economics/sad-v-holandiya-postanovi-konfiskatsiya-na-aktivite-na-gazprom.html", "text": "Съд е постановил конфискация на активите в Холандия на руския газов гигант \"Газпром\". Решението на съда е във връзка с изплащане на обезщетение в размер на 2,56 млрд. долара на украинската газова компания \"Нафтогаз\" по решението на арбитража в Стокхолм, съобщиха от украинската компания, цитирана от руските медии.Отбелязва се, че съдия изпълнители също така \"провеждат действия\" за замразяване на активите на руските компании Nord Stream AG и Nord Stream 2 AG, които съответно оперират и строят газопроводите \"Северен поток\" и \"Северен поток-2\". \"Холандският съд удовлетвори исканията на \"Нафтогаз\", но шест от седемте дъщерни компании на \"Газпром\" в Холандия отказаха да сътрудничат със съдия изпълнителите. Но това не повлия на арестуването на активите\", изтъкнаха от украинската компания.Председателят на Управителния съвет на \"Нафтогаз\" Андрей Коболев се зарече, че компанията \"ще използва всички налични законни средства и инструменти\", за да получи от \"Газпром\" 2,56 млрд. долара.През февруари арбитражът в Стокхолм постанови \"Газпром\" да плати за спирането на доставката на газ за Украйна. \"Газпром\" обжалваха решението, като според тях то създавало дисбаланс в полза на Киев. Руската компания уведоми \"Нафтогаз\", че е започнала процедура по прекратяване на договорите за доставка на газ. ", "date": "2018.06.05", "title": "Съд в Холандия постанови конфискация на активите на \"Газпром\""}
{"url": "https://news.bg/world/mitnichari-v-sarbiya-otkriha-nezakonni-anabolni-steroidi-za-milioni-dinari.html", "text": "Митничари в Сърбия откриха и задържаха огромно количество анаболни стероиди и тестостерон в български ТИР. Незаконната стока възлиза на милиони динари, съобщи Нова, позовавайки се на БГНЕС.Камионът е бил управляван от български гражданин. Той преминавал през граничен пункт \"Градина\" от сръбската страна.Според документите камионът е превозвал алуминиеви части. При проверката обаче митничарите открили скрити в превозното средство 58 000 таблетки с анаболни стероиди \"Мастерон\", \"Анавар\". Открити са и други 550 инжекции \"Андропен\" и \"Сустанон\" с тестостерон.Властите в западната ни съседка определят стойността на задържаната срок за над 6.5 милиона динари.", "date": "2018.06.05", "title": "Митничари в Сърбия откриха незаконни анаболни стероиди за милиони динари"}
{"url": "https://news.bg/politics/radev-nedovolen-che-mnogo-se-govori-a-malko-se-pravi-sreshtu-koruptsiyata.html", "text": "В България е налице едно от условия за противодействие на корупцията- липсата на примирение и безразличие. Това становище изрази президентът Румен Радев на международна конференция на тема \"Европейските практики и възможности за противодействие на корупцията\".За корупция в България се говори много, а се прави малко, даже напоследък се говори по-малко, изтъкна държавният глава. За корупцията няма почивен ден. За президента е важно да има ясна дефиниция що е то корупция и кои са факторите, които я провокират.Корупцията нанася огромни вреди на нашето общество, отсече Румен Радев. Тя краде от благосъстоянието на нацията, заяви той. Корупцията краде доверието в институциите, предупреди президентът. Тя гони инвеститорите и пречи на развитието на икономиката.Убийствено за икономиката ни е инвеститорите вместо да влагат в иновации да търсят точния човек, който ще им свърши работата. Държавният глава иска безкомпромисност към корупцията. Той настоява и за всеобхватен подход в борбата с корупцията. Радев иска превенция и профилактика на това явлението. Държавният глава поиска и ефективно държавно управление.Да черпим опит от добрите европейски практики, настоя Румен Радев, според който всички институции трябва да се обединят в борбата с корупцията.Корупцията е многоаспектно и комплексно явление, според заместник-омбудсмана Дияна Ковачева. Ежедневната корупция и корупцията на политическо ниво нарушава правата на човека. Интересите на гражданите остават на заден план и те не получавали нужната грижа от държавата. Широко разпространената корупция засяга негативно всяка от трите власти. Оказва се, че корупцията в обществените поръчки е световен проблем.Според председателя на Държавна агенция Електронно управление Атанас Темелков корупцията е най-опасната болест на нашето време.Днес голяма част от гражданите могат сами да свършат административна работа, процентът на тези електронни услуги обаче още е малък. От ноември администрациите стават модерни - ще обменят документи по електронен път, а не с писма, както досега. Скоро влиза в сила услуга, която позволява всеки гражданин да провери какви лични данни се съхраняват за него.", "date": "2018.06.05", "title": "Радев недоволен, че много се говори, а малко се прави срещу корупцията"}
{"url": "https://news.bg/crime/ivancheva-e-nevinna-do-dokazvane-na-protivnoto-spored-noviya-vrid-kmet-na-mladost.html", "text": "Кметицата на столичния район \"Младост\" Десислава Иванчева е невинна до доказване на противното. Това заяви пред Нова архитект Румен Русев, който беше избран от Столичния общински съвет за .\"За мен Десислава Иванчева е невинна до доказване на противното. Освен това, не намирам връзка между забавените в общината преписки и ареста ѝ\", заяви Русев и допълни, че процесът срещу Иванчева по никакъв начин не оказва влияние върху работата му като ВРиД кмет на столичния район.Русев заяви още, че е имал конфликти с Иванчева, но те били само заради забавяне на работата в администрацията на \"Младост\".\"При постъпването си на работа имах конфликт на интереси със строителна фирма и съм заявил това в декларациите си в общината и в Сметната палата. Това беше един от мотивите неколкократно да отказвам на Иванчева да заема поста заместник-кмет. Впоследствие обаче излязох от фирмата\", обясни още Русев.По думите на архитекта той поема поста на кмет на района с цел да докаже, че администрацията там може да работи нормално.Русев също така заяви, че изцяло подкрепя идеята на задържаната кметица Иванчева за запазването на зелените площи в \"Младост\" и спирането на презастрояването - \"Зелен Младост\". В същото време той заяви, че в скоро време се очаква да започнат 10 нови строежа в района.Припомняме, днес в Апелативния специализиран съд ще се гледа на втора инстанция иска на прокуратурата за отстраняването на Иванчева от поста на кмет на столичния район \"Младост\".На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .От прокуратурата тълкуват, че факта, че Иванчева иска да управлява общината, макар и да е задържана за постоянно, е опасен прецедент, както и предупреждение към свидетелствалите срещу нея хора от администрацията в \"Младост\". Наблюдаващите прокурори решиха, че уволнението на Русев е опит той да бъде притиснат, така че да оттегли показанията си.На заседанието на спецсъда . Решението беше обжалвано пред Апелативният специализиран съд.Според кметицата на \"Младост\" обаче е на мнение, че кадровите ѝ решения са в синхрон със закона, а действията на прокуратурата целели \"политическото ѝ унищожение\".Тогава Иванчева заяви, че случващото се е репресия. По думите ѝ няма доказателство, което да доказва, че те са виновни. \"Ние нямаме право да се защитим, а \", отбеляза Иванчева и добави, че това е политическа атака, която не трябва да бъде подкрепяна от съда.Биляна Петрова от своя страна коментира, че й е идвало да се самоубие, а първоначално си е помислила, че е отвлечена. \"Не разбирам какво съм направила и не знам за какво ме обвиняват прокурорите\", каза през сълзи Петрова.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена,, така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.По време на заседанието Иванчева използва присъствието на медиите и отсече: \"Няма такава държава, няма такова правосъдие... Абсолютно е нагласено, както каза Марковски - Ако има правосъдие, ние сме китайци\".Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стна ясно, че след два часа дебат  за изпълняващ длъжността районен кмет на \"Младост\".", "date": "2018.06.05", "title": "Иванчева е невинна до доказване на противното според новия ВрИД кмет на \"Младост\""}
{"url": "https://news.bg/int-politics/arestuvaha-bivsh-razuznavach-v-sasht-za-shpionazh-v-polza-na-kitay.html", "text": "Бивш офицер от военното разузнаване на САЩ е бил арестуван през уикенда по обвинения, че се е опитвал да шпионира САЩ в полза на Китай. Това обявиха от американското правосъдно министерство, цитирани от \"Ройтерс\".Федералното бюро за разследване (ФБР) е арестувало 58-годишния Рон Рокуел Хансън в събота, докато пътувал към международното летище в Сиатъл, за да се качи на самолет за Китай.От Министерството на правосъдието уточниха, че са му били повдигнати обвинения за опит да предаде информация за американската национална отбрана на Китай и за получаването на \"стотици хиляди долари\", докато е действал нелегално като агент на китайското правителство.Хансън е последният от редицата бивши служители на американските специални служби, срещу които бяха предприети криминални разследвания, свързани с шпионаж в полза на Китай.По-рано тази година бившият служител на ЦРУ Джери Чун Шинг Лий беше обвинен в заговор за събиране или предоставяне на информация на Китай.Срещу друг бивш служител на американското разузнаване - Кевин Малори, тече съдебен процес, също във връзка с продажбата на тайни на Китай.Хансън говори мандарин и руски, уточниха прокурорите. Той е имал разрешение за достъп до секретна информация в продължение на години.От американското правителство посочиха, че между 2013 и 2017 г. той е пътувал между двете страни, посещавайки конференции, като е предоставял информацията, която е научил, на специалните служби на Китай.", "date": "2018.06.05", "title": "Арестуваха бивш разузнавач в САЩ за шпионаж в полза на Китай"}
{"url": "https://news.bg/crime/33-godishen-prebi-mazh-s-metalna-traba-v-svishtovsko.html", "text": "Полицията в Свищов задържа 33-годишен мъж за побой.Сигналът за свадата постъпил на телефон 112 снощи, 4 юни, в 23.20 часа. Според сигнала мъж в село Българско Сливово, област Велико Търново, е пребит друг мъж с метална тръба, съобщиха от Областната дирекция на МВР във Велико Търново.Униформените започнали разследване по случая и установили, че малко преди сигнала 33-годишният Л. М. е нападнал и пребил 47-годишен мъж от Свищов. В резултата на побоя пострадалия е с причинена фрактура на ръката, спукване в областта на брадата, комоцио и множество охлузвания. Констатирано е също, че за побоя нападателят използва метална тръба.Полицаите са установили и задържали извършителя за срок до 24 часа. Срещу него е образувано бързо производство за причиняване на телесна повреда.Причините за нападението са в процес на изясняване.", "date": "2018.06.05", "title": "33-годишен преби мъж с метална тръба в Свищовско"}
{"url": "https://news.bg/press/butat-zavedeniyata-na-kakao-biych-v-slanchev-bryag-penka-pod-nozha-sled-tri-dni.html", "text": "Бутат заведенията на \"Какао бийч\" в Слънчев бряг5 култови заведения от комплекса \"Какао бийч\" на Южния плаж в Слънчев бряг ще бъдат премахнати, съобщи в Бургас вицепремиерът Валери Симеонов. Те били изградени без никакъв одобрен проект и без строително разрешение, а мерките им за сигурност не гарантирали безопасност на големия брой посетители.Сред нарочените за премахване заведения е и прочутото заведение \"Бедрум\", едноименното \"Какао бийч\", \"Дъ Уан\", \"Кубанита\".Пенка под ножа след три дни?Кръвна проба решава съдбата на Пенка - кравата беглец, която самоволно наруши границата ни и премина на сръбска територия.Тъй като чифтокопитното е напуснало страната, без да премине митническа и ветеринарна проверка, то е нарушило регламентите на Европейския съюз и по закон - заради риск от епидемии и болести, трябва да бъде умъртвено.Днес сутринта ветеринари-представители на Българската агенция за безопасност на храните - са взели кръв на добичето, което лежи в изолация в село Копиловци, Кюстендилско. Това обаче станало без разрешението на стопанина Иван Харалампиев, оплака се той пред екипа на Труд.Убиецът на хазартния бос: Съжалявам, че стрелях по СимонаМихаил Станчев, който разстреля хазартния бос Коста Николов е направил пълни самопризнания и разказал пред разследващите всички подробности около екзекуцията. Посочил как стигнал до мисълта за убийство и разкрил мотивите си, а накрая излял и любовните си чувства. Директно заявил, че умопомрачителна ревност и изпепеляваща любов го подтикнали да дръпне спусъка.Кредитори пробват да извиват ръцете на БДЖКредитори се опитват да извиват ръцете на \"Холдинг БДЖ\", като обявяват за продан офиса му в центъра на София. Това коментираха за \"Стандарт\" от ръководството жп превозвача.По искане на кредиторите от Втория облигационен заем, частният съдебен изпълнител Орлин Мендов обяви за публична продан централата на холдинга, намираща се на ул. \"Иван Вазов 3\", точно срещу къщата музей на патриарха на българската литература.Офисът на \"Холдинг БДЖ\" е 1854 кв. м и заема 1/2 идеална част от административната сграда, която преди стотина години е била банка, преди 84 години - министерски съвет на Царство България, а днес е паметник на културата.Летният сезон започва с тапи по пътищатаИ тазгодишният летен сезон започва с тапи и блокади по пътищата. Най-тежко по традиция ще е на магистрала \"Хемус\", по която ограничения ще има през цялото лято. До средата на юни ще продължи и ремонтът на около 20 километра от магистрала \"Тракия\" след Пловдив. След това, в началото на есента, предстои ремонт и на тунела \"Траянови врата\" на магистрала \"Тракия\". За около месец ще бъде затруднено и движението през граничния пункт \"Кулата\" заради ремонт от гръцка страна. Продължава да е ограничено и движението по магистрала \"Люлин\" заради образуваните там свлачища. Така на практика всички основни трасета, които водят от София към морето, в момента са блокирани.\"Национална лотария\" може да намали рекламата си в \"Нова тв\"Най-големият играч на пазара на лотарийни билети в страната - \"Национална лотария\", е започнал преговори за промяна на договореностите си с \"Нова броудкастинг груп\". Това съобщава пред \"Дневник\" изпълнителният директор на \"Национална лотария\" Димитър Ганев. Изказването му идва, след като в парламента бяха внесени законодателни промени от вицепремиера Валери Симеонов, които целят да забранят непряката реклама на хазарта, както и да ограничат продажбата на лотарийни билети. В момента \"Национална лотария\", в която мажоритарен собственик е Васил Божков, има предаване в ефира на телевизията, което се излъчва всяка събота, отделно от това всеки ден текат рекламни репортажи на играта. От думите на Ганев става ясно, че има вариант предаването да се премести в друга национална телевизия, а в \"Нова тв\" да продължат да се излъчват само реклами.Нинова призова за коалиция \"анти-Макрон\"За коалиция срещу предлагания от Еманюел Макрон транспортен пакет призова Корнелия Нинова страните от Вишеградската четворка. Да се обединим и да постигнем блокираща квота в Съвета на ЕС, настоя тя. В Братислава лидерът на БСП съжали, че Бойко Борисов не е защитил националния интерес, като е отказал да подкрепи декларацията на Вишеградската четворка за кохезионните фондове от 2 февруари, защото тя предвижда подкрепа за по-слаби държави като България.", "date": "2018.06.05", "title": "Бутат заведенията на \"Какао бийч\" в Слънчев бряг, Пенка под ножа след три дни?"}
{"url": "https://news.bg/world/rastat-zhertvite-ot-vulkana-v-gvatemala.html", "text": "Жертвите на изригването на вулкана Фуего в Гватемала вече се увеличиха до 62-ма души, предаде АП.Агенцията цитира директора на гватемалския Институт за съдебна медицина Фануел Гарсия.Той съобщи, че само 13 от телата са били идентифицирани.Вулканът изригна мощно вчера и затрупа с гореща пепел и кал селата, намиращи се по неговите склонове. Изригването е било толкова бързо, че жителите не са успели да избягат навреме. Очаква се броят на жертвите да се увеличи.", "date": "2018.06.05", "title": "Растат жертвите от вулкана в Гватемала"}
{"url": "https://news.bg/world/putin-ne-sam-tsar-v-rusiya.html", "text": "Не съм цар в Русия. Това заяви руският президент Владимир Путин в интервю за австрийския телевизионен канал ORF.Интервюто е публикувано на уеб сайта на Кремъл. Разговорът е голям жест към Австрия, защото руският президент отказва подобни изяви и разговаря с журналисти в много редки случаи.- Вие бяхте президент или министър-председател на Русия през последните 18 години. Някои казват, че вие ​​сте като цар в Русия. Вярно ли е това? Това попита водещият Армин Волф.Путин отговори, че това твърдение не е вярно.Това, разбира се, е грешно и не съответства абсолютно на реалността, защото ние имаме демократична държава и всички ние живеем в рамките на настоящата Конституция, каза руският президент. В нашата Конституция е писано - по мое мнение, точно както в Конституцията на Австрия: за два последователни мандата, и не повече, отбеляза Путин.Той припомни, че след това е служил на Русия като премиер.Руският президент Владимир Путин ще направи днес работно посещение в Австрия, съобщи пресслужбата на Кремъл. Програмата включва разговори с австрийския президент Александър Ван дер Белен и федералния канцлер Себастиан Курц. Очаква се страните да обсъдят текущото състояние и перспективите пред двустранните отношения.Австрия ще поеме ротационното председателство на ЕС от юли месец.", "date": "2018.06.05", "title": "Путин: Не съм цар в Русия"}
{"url": "https://news.bg/world/bivsh-ministar-v-rumaniya-plati-s-imoti-i-zlato-garantsiya-ot-eur1-mln.html", "text": "Бившият финансов министър в Румъния Себастиан Владеску плати с имоти и злато гаранция от €1 млн. Това разкрива \"Евронюз\".Медията уточнява, че политикът предостави 3 кг злато на стойност €110 000 и други €315 000 в брой. Остатъкът от гаранцията от €1 млн. бяха покрити от имоти на Себастиан Владеску.От 2014 г. това е първият път, в който гаранцията беше частично платена в злато.Себастиан Владеску е обвинен от прокурори от Националната дирекция за борба с корупцията (ДНК) за вземане на подкупи, свързани с договор за железниците. Политикът отрича обвиненията.Комисионните са свързани с договор за реконструкция на железопътния транспорт, оценен на €820 милиона. Рехабилитацията, обхващаща железопътната част между Букурещ и пристанището Констанца, отне шест години. Експерти припомнят, че е ставало дума за отсечка от само 225 километра.Владеску беше финансов министър между август 2005 г. и април 2007 г. и от декември 2009 г. до октомври 2010 г., е обект на разследване за подкуп и подкупване на влияние.", "date": "2018.06.05", "title": "Бивш министър в Румъния плати с имоти и злато гаранция от €1 млн."}
{"url": "https://news.bg/world/tezhka-katastrofa-s-avtobus-v-kanada.html", "text": "Най-малко 24 души бяха ранени в катастрофа с автобус в Канада, предаде АП.Инцидентът е станал на магистрала 401 в района на град Прескот. По предварителни данни по неизвестни причини автобусът излязъл от платното и попаднал в канавката.В него имало 37 души. 24 от тях са настанени в болница. Част от тях са в критично състояние.", "date": "2018.06.05", "title": "Тежка катастрофа с автобус в Канада"}
{"url": "https://news.bg/world/sasht-i-turtsiya-podeliha-siriyski-grad.html", "text": "Първите дипломати на САЩ и Турция Майк Помпео и Мевлюд Чавушоглу са постигнали съгласие по пътна карта за северния сирийски град Манбидж. Това стана ясно след срещата между двамата във Вашингтон.Споразумението предвижда изтегляне на кюрдските милиции от града в срок от 30 дни, общо американско-турско поемане на контрола до 45 дни и съставяне на местна власт две седмици по-късно. В Манбидж са разположени около 2000 души от американските специални части.Турция се опитва да изтласка кюрдските милиции от Северна Сирия.", "date": "2018.06.05", "title": "САЩ и Турция поделиха сирийски град"}
{"url": "https://news.bg/world/iran-gotov-da-obogatyava-uran.html", "text": "Иран ще информира днес Международната агенция за атомна енергия, че ще задейства процес за увеличаване на капацитета на страната за обогатяване на уран. Това съобщи говорителят на иранската Организация за атомна енергия Бехруз Камал-ванди, цитиран от Ройтерс.През уикенда иранският аятолах Али Хаменей нареди подготовка за увеличаване на капацитета за обогатяване на уран, ако споразумението по иранската ядрена програма от 2015 г. се провали след изтеглянето на Съединените щати от него миналия месец.Междувременно израелският премиер Бенямин Нетаняху започна от Берлин тридневна совалка в Евросъюза, целяща да убеди европейските лидери да се оттеглят и те от ядреното споразумение с Иран. Нетаняху предупреди канцлера Ангела Меркел, че ако не предприеме по-твърдя позиция спрямо Техеран, Германия щяла да види много повече сирийски бежанци, отколкото през 2015-а.", "date": "2018.06.05", "title": "Иран готов да обогатява уран"}
{"url": "https://news.bg/world/yasen-e-tochniyat-chas-na-sreshtata-tramp-kim.html", "text": "Ясен е началният час на срещата между президента Доналд Тръмп и севернокорейския лидер Ким Чен-ун. Тя ще започне в 9 часа местно време на 12 юни в Сингапур.Това разкрива АФП. Агенцията се позовава на Белия дом.\"Екипът ни в Сингапур завършва приготовленията и ще остане на място, докато срещата започне\", заяви прессекретарката на Белия дом Сара Сандърс.Тя допълни, че Доналд Тръмп ще получава ежедневни брифинги за Северна Корея до началото на срещата.", "date": "2018.06.05", "title": "Ясен е точният час на срещата Тръмп - Ким"}
{"url": "https://news.bg/world/v-gartsiya-hvanaha-albanets-s-marihuana.html", "text": "38-годишен мъж беше арестуван в понеделник по обвинения за контрабанда на наркотици, съобщават гръцки медии. Полицията е открила 51 килограма марихуана в кола в района на Погони в Янина, Северозападна Гърция.Според съобщения заподозреният - албански гражданин - е бил арестуван след катастрофа с кола. Той дори отказвал да спре на полицейския патрул.През северозападна Гърция минава един от основния път за трафик на наркотици.", "date": "2018.06.05", "title": "В Гърция хванаха албанец с марихуана"}
{"url": "https://news.bg/world/uzhasen-telefonen-razgovor-mezhdu-tramp-i-makron.html", "text": "Телефонен разговор между президента на САЩ Доналд Тръмп и френския лидер Еманюел Макрон тръгнал в грешната посока, след като държавният глава на европейската държава открито разкритикувал политиките на американския милиардер, съобщава СиЕнЕн.Двамата са провели \"ужасен\" телефонен разговор миналия четвъртък. На същия ден САЩ обявиха, че налагат мита върху внос на стомана и алуминий от ЕС, Мексико и Канада.\"Много зле. Беше ужасно\", каза източник пред медията. \"Макрон смяташе, че може да говори каквото си поиска, основавайки се на отношенията. Но Тръмп не може да позволи да бъде критикуван по такъв начин\", поясни представителят.Макрон заяви пред БиБиСи, че има \"много директни\" отношения с Тръмп и негови съветници твърдят, че той се възприема като преводача на Тръмп в Европа.В съобщение на Елисейския дворец преди телефонното обаждане Макрон обяви, че \"съжалява\" за решението на САЩ за митата и че това е \"\".Белият дом съобщи, че двамата са обсъдили търговията и миграцията.", "date": "2018.06.05", "title": "„Ужасен” телефонен разговор между Тръмп и Макрон"}
{"url": "https://news.bg/world/malar-manafort-se-opita-da-vliyae-na-svideteli.html", "text": "Специалният прокурор на САЩ Робърт Мълър съобщил, че Пол Манафорт, бившият председател на предизборната кампания на Доналд Тръмп, се е опитал да повлияе на двама потенциални свидетели.Това става ясно от съдебни документи, цитирани от ДПА.Мълър, който разследва предполагаеми връзки на Русия с предизборния щаб на Тръмп по време на предизборната кампания през 2016 г., твърди в документите, че Манафорт се е опитал да се свърже по телефона и с криптирана програма за съобщения с двама свидетели във връзка със случаите срещу Манафорт за пране на пари и лобизъм.Така Манафорт е нарушил гаранцията и екипът на Мълър е поискал да бъде върнат в ареста.Срещу Манфорт са повдигнати дузина обвинения във връзка с работата му с бившия президент на Украйна Виктор Янукович. Обвиненията включват пране на пари, банкова измама, укриване на данъци и отказ да се регистрира като чужд агент. Той пледира невинен.Манафорт, Доналд Тръмп-младши, Джаред Къшнър се срещнаха с руски адвокат през юни 2016 г. в опит да се сдобият с информация срещу тогавашния кандидат за президент Хилари Клинтън.", "date": "2018.06.05", "title": "Мълър: Манафорт се опита да влияе на свидетели"}
{"url": "https://news.bg/crime/simeonov-otvrashta-na-udara-angelkova-podgotvya-plazh-za-prodan.html", "text": "Вицепремиерът Валери Симеонов обяви, че министърът на туризма Николина Ангелкова подготвя за продан 20 декара плаж в \"Слънчев бряг\". Това става ясно от негов пост в социалната мрежа Facebook, с който той отговаря на . Министърът заяви, че четирите заведения в \"Слънчев бряг\", за които , са изрядни.Симеонов се позовава на достоверна информация, според която министър Ангелкова е поискала писмено от Министерството на регионалното развитие и благоустройството да извади 20 декара плаж от изключителна държавна собственост и да бъде прекатегоризирана като частна.По думите на Валери Симеонов така се подготвя продажбата на държавни парцели.Вицепремиерът изтъква, че става дума за пясъчни терени около хотелите на Елена Иванова - шефка на \"Съюза на собствениците на Слънчев бряг\", както и за асфалтирания път и паркинг до хотел \"Оазис\", който се намира на морския бряг.Симеонов напомня, че преди година е подал сигнал за незаконните обекти пред хотелите на Иванова \"Амфора\" и \"Империал\". По думите му \"десетки декари златен пясъчен плаж\" са били застроени с паркинги, спортни площадки, детски площадки, незаконни заведения, пътища, огради, и други. В резултат от сигнала, обектите бяха премахнати.\"Когато в Министерски съвет бъде внесено това решение, ще протестирам и ще гласувам против! Защото, както е тръгнало, ще останем без плажове - х-л \"Оазис\", х-л \"Дюн\", \"Какао Бийч\", Бургас - северен плаж, и много други\", пише в социалната мрежа Валери Симеонов.", "date": "2018.06.05", "title": "Симеонов отвръща на удара: Ангелкова подготвя плаж за продан"}
{"url": "https://news.bg/int-politics/atakite-na-oglavyavanata-ot-sasht-koalitsiya-v-rakka-narushili-mezhdunarodnoto-pravo.html", "text": "Атаките на ръководената от САЩ коалиция срещу терористичната групировка ДАЕШ (\"Ислямска държава\") в сирийския град Ракка през миналата година може да са нарушили международното право чрез застрашаване на живота на цивилни жители. Това обявиха от международната правозащитна организация \"Амнести интернешънъл\", цитирани от \"Ройтерс\".По време на кампанията си за отвоюване на столицата на терористите в Сирия, коалицията не е обърнала необходимото внимание на цивилните и не е предприемала необходимите предпазни мерки, за да сведе до минимум вредите за тях, изтъкват правозащитниците в доклад.\"Амнести\" са документирали случаите на четири семейства, чийто опит е емблематичен за по-масови модели, и са предоставили \"доказателства от първа ръка, че няколко нападения на коалицията, при които бяха убити и ранени цивилни, са нарушили международното хуманитарно право\".Коалицията отговори на предишни обвинения, че е предизвикала множество цивилни жертви, изтъквайки, че е била внимателна в избягването им и е разследвала всички информации за подобни случаи.Кампанията за отвоюването на Ракка беше проведена от юни до октомври миналата година от Сирийските демократични сили (СДС), съюз на кюрдски и арабски милиции, подкрепяни от военни самолети и специални части на коалицията.Репортери на \"Ройтерс\" в Ракка по време и след кампанията свидетелстваха, че въздушните удари и сраженията са предизвикали огромни разрушения в целия град, като цели квартали са били изравнени със земята.ДАЕШ някога използваше града като административен център на самопровъзгласения си халифат, превръщайки го в център за планиране на нападения за своите последователи по целия свят.По време на битката за Ракка, бойците на ДАЕШ затрудниха сериозно офанзивата на коалицията да избягва смъртта на цивилни жители, действайки сред тях и използвайки ги като живи щитове, допълват от \"Амнести интернешънъл\".Правозащитниците са интервюирали 112 цивилни жители на Ракка по време на полеви изследвания там през февруари, посещавайки 42 места, където е имало въздушни, артилерийски и минометни удари.Според \"Амнести\" в четирите случая, описани подробно в доклада им, въздушните удари, използвайки мощни боеприпаси, са ударили сгради, пълни с цивилни, които са пребивавали там дълго време.\"Амнести интернешънъл\" призова коалицията и страните членки да признаят размера на опустошението и да публикува необходимата информация за независимо разследване, както и да осигурят обезщетения на жертвите.", "date": "2018.06.05", "title": "Атаките на оглавяваната от САЩ коалиция в Ракка нарушили международното право"}
{"url": "https://news.bg/economics/kurumbashev-rano-e-da-biem-tapana-za-pobeda-otnosno-paketa-mobilnost.html", "text": "Голямата борба около мобилния пакет на ЕК, който стана известен като пакета \"Мобилност\" и пакета \"Макрон\", продължава. След , с което отпаднаха част от текстовете, срещу които българските превозвачи протестираха, може да се каже, че позициите са изравнени, сега сме 1:1. Това заяви пред bTV председателят на Българската асоциация на сдруженията в автомобилния транспорт и собственик на транспортна фирма Миролюб Столарски.Той определи автомобилния бранш у нас като най-съвременният и най-конкурентноспособният в цяла Европа. Повече от автомобилите били със стандарт Евро 5 и 6. Условията за труд в кабинките също били най-модерните.\"За мен пробивът го направи обединението на всички в България\", тълкува Столарски.Според източници на bTV след вчерашното гласуване в транспортната комисия и отпадането на спорните текстове, всеки от двата лагера е започнал да обвинява другия, че иска да му разбие бизнеса. Така страните от Централна и Източна Европа обвиняват Запада в протекционизъм, а държавите от Западна Европа от своя страна ни обвиняват в социален дъмпинг.В тази връзка темата коментира и председателят на Управителния съвет на Съюза на международните превозвачи Ангел Траков. По думите му при условие, че има пазарна икономика, не може да се говори за социален дъмпинг.Според Траков условията, предложени в пакета \"Макрон\", са целели умишлен удар по нашия бизнес. \"Просто се прицелиха в нашия бизнес. Има страшен недостиг на кадри в сектора \"Транспорт\" в цяла Европа. Според нас тук става въпрос за една дългосрочно изградена стратегия, която цели тоталното фалиране на транспортните компании от източния блок\", категоричен е той.Траков също така определи вчерашното гласуване като исторически пробив в отношенията за преговори по мобилния пакет.Българският евродепутат Петър Курумбашев също сподели, че битката срещу мобилния пакет продължава и все още е рано да \"бием тъпана\" за победа.По думите на евродепутата пред БНР стратегическият пробив, който е постигнат при гласуването в транспортната комисия на ЕП вчера, е Директивата за командироване на работници да не се прилага за международния транспорт. От друга страна обаче, в абсолютно същото изменение се казвало, че същата директива ще се прилага още от първия ден за каботажа.\"Тоест директивата изключва международния транспорт, но за каботажа се прилага от ден първи. Едното е добре за нас, а другото - не.\"\"Беше гласувано също така, че седмичната и намалената седмична почивка ще трябва да се ползват в хотел или на друго място, осигурено от работодателя.На трето място, беше гласувано, че компенсацията за намалената седмична почивка ще се ползва преди изтичането на третата седмица. Не е вярно, че не са гласувани трите седмици. Но се казва, че не е задължително да се ползват вкъщи, а може да се ползват или вкъщи, или на място, посочено от шофьора. За това се борихме дълго време и питахме защо точно тази почивка трябва да се ползва вкъщи и защо не може човекът да отиде някъде на мач, например, или просто да има друг избор\", обясни Курумбашев.\"Беше гласуван един много неприятен текст, при това и в голямо противоречие с описаните досега неща. На всеки три седмици трябва да има поне едно разтоварване и натоварване в държавата членка на регистрация. Което означава, че ако с горния текст почти сме избегнали връщането на шофьора, то с този казваме, че камионът трябва да се връща.Изискването за връщане на камиона е още по-странно. Ако шофьорът може да е носталгичен към своето семейство, то на камиона защо му е мъчно и защо той трябва да се върне\", недоумява Курумбашев.\"По отношение на каботажа - гласувано беше той да бъде разрешен в рамките на 7 дни, но пък дефиницията е, че разрешен е в рамките на 7 дни от последното разтоварване в приемащата държава членка в хода на входящ международен превоз, при условие че престоят в тази държава членка не надвишава 48 часа след влизането им на територията на тази държава членка. Т.е. той не може да стигне до Германия и да извършва там каботаж седем дни, а може да го извършва само на път за вкъщи и то в рамките на 7 дни\", обясни още евродепутатът.Според него посланието на западните държави към нас е било: \"Каботажът остава за нас, а либерализираме международния транспорт.\"В общи линии евродепутатът обобщава, че големите държави членки казват: \"Вие няма да се занимавате с каботаж или ще се занимавате при много ограничени условия.\" Големият пробив обаче е по отношение на това Директивата да не се прилага за международния транспорт и възможността шофьорът да се връща не само у дома, но и на място, посочено или избрано от него.\"Рано е да се бие тъпан. И друг път съм бил свидетел на подобни въздухарски изпълнения, но мачът приключва с последния съдийски сигнал. В момента сме към края на второто полувреме по отношение на парламента\", тълкува Курумбашев.", "date": "2018.06.05", "title": "Курумбашев: Рано е да бием тъпана за победа относно пакета \"Мобилност\""}
{"url": "https://news.bg/world/v-germaniya-besneyat-iskat-poslanikat-na-sasht-da-bade-izgonen.html", "text": "Водещи леви политици в Германия призовават за експулсиране на посланика на САЩ, информира АФП.Посланикът на САЩ в Германия Ричард Гренел, предан защитник на президента Доналд Тръмп, е обвинен в намеса във вътрешната политика на Германия.Гренел поел поста на 8 май и веднага разбуни духовете със съобщение в \"Туитър\". Той написа, че германските компании трябва да прекратят бизнеса си с Иран. През уикенда посланикът допълнително си навлече гнева на мнозина, след като разкри амбициите си \"да овласти други консерватори в Европа\".Дипломатът също изненада мнозина с плана си да покани австрийския канцлер Себастиан Курц на обяд на 13 юни. Посланикът на САЩ описва Курц като \"рок звезда\".\"Това, което прави този човек, е нечувано в международната дипломация\", заяви пред ДПА Мартин Шулц, бивш лидер на Германската социалдемократическа партия.\"Ако германски посланик заяви във Вашингтон, че е там, за да подкрепи демократите, незабавно ще бъде изритан\", подчерта Шулц.\"Надявам се, че посещението на Курц ще доведе до кратък мандат на господин Гренел като посланик в Германия\", добави политикът, който също написа в \"Туитър\", че американският посланик не се държи като дипломат, а като \"крайнодесен колониален офицер\".На фона на спора външното министерство на Германия поиска от Гренел да разясни коментарите си. Казусът ще бъде повдигнат на предварително организирана среща между посланика и ведомството в сряда.Но лидерът на Левицата Сара Вагенкнехт заяви, че е по-добре Берлин незабавно да изгони Гренел вместо да го кани на разговори.\"\", отсече Вагенкнехт пред всекидневника \"Велт\".\"Ако правителството сериозно приема демократичния суверенитет на страната ни, то не трябва да кани Гренел на разговор с кафе, а незабавно да го изгони\", добави тя.", "date": "2018.06.05", "title": "В Германия беснеят, искат посланикът на САЩ да бъде изгонен"}
{"url": "https://news.bg/politics/abv-nastoyava-da-se-raboti-za-gazoprovod-mezhdu-rusiya-balgariya.html", "text": "От АБВ настояват за реализиране на газодоставка, пряко от Руската федерация. Това заяви председателят на АБВ Румен Петков по време на брифинг в централата на партията.Шефът на АБВ призова, че битката на българското правителството да е за пряка доставка на газ за България и Европа.Според Петков газта през Турция не е добро решение, тъй като тогава ще бъдем зависими от хрумванията на президента на Турция Реджеп Ердоган.Петков обърна внимание и на това, че българското правителство трябва да иска подкрепата на Европейския съюз, защото Европа се интересува от пряката газ.Той изтъкна, че реализацията на проекта АЕЦ \"Белене\" трябва да е с държавно участие или привличане на частен инвеститор като втори вариант.Петков коментира и състоянието на военнопромишленият завод \"Арсенал\" в Казанлък и ВМЗ \"Сопот\". По думите му те много добре познават производството и стоката си. Двата завода навлизат в драматична фаза, тъй като има много съкращения, които могат да достигнат до много големи размери.Отговорен за лошото състояние е министърът на икономиката Емил Караниколов и затова Румен Петков настоява за неговото отстраняване. Това ще позволи защита на нашите интереси и динамизиране на обстановката, които са в областта на икономическия, социален и финансов аспект.Владимир Маринов, зам.-председател на АБВ, посочи, че в най-кратки срокове ще се направят срещи с ВМЗ \"Сопот\", с които да се реши проблемът в този район.На брифинга бяха отправени и критики към здравната система. Доц. Георги Кючуков, бивш народен представител от АБВ, от своя страна коментира, че системата на здравеопазването също не работи както трябва. Тези дефекти се крият още през 1999 г. с така наречените грешки на здравната системи, а здравето е третирано като стока, когато здравеопазването започна да се управлява с търговския законСпоред него трябва да се обърне внимание на качеството на здравните услуги, тъй като в момента основният критерий е количеството, а не качеството. Освен това трябва да се обърне внимание и на тежката бюрократизация на системата. Много сериозни дискусии има по собствеността на лечебните заведения, а основното е дейността, която се извършва.Доц. Кючуков изтъкна, че основният критерий, по който трябва да се финансират здравните заведения, е в областта на дейността, а не на собствеността. Друг голям проблем, на който правителството трябва да обърне внимание, е финансирането на здравната система.\"Държавата е некоректен платец и ние се обявяваме срещу това\", отсече той.Сред основните мерки за ревизия на здравната система, които предлагат от АБВ са в областта на адекватно финансиране на болничните заведения по качество, спазване на Закона за лечебните заведения по чл. 94 и 95, да се въведе електронното здравеопазване и да се създаде поле за реализация на младите кадри. ", "date": "2018.06.05", "title": "АБВ настоява да се работи за газопровод между Русия - България"}
{"url": "https://news.bg/crime/zadarzhaha-mazh-namushkal-tineydzhar-v-pomorie.html", "text": "Полицията в Поморие арестува 24-годишен мъж, намушкал с нож 17-годишен младеж в Поморие. Нападението е станало вечерта на 2 срещу 3 юни.Докато вървял непълнолетният бил застигнат и намушкан в гръб от непознат. Инцидентът станал на ул. \"Княз Борис I\" в града.След получен сигнал в районното управление, униформени започнали разследване и установили самоличността на нападателя - познатия на полицията 24-годишен Б.М. от Поморие.След като бил арестуван, мъжът признал за нападението.Разпитани са свидетели, проведен е следствен експеримент и е назначена съдебно-медицинска експертиза. Още не е ясно какви са мотивите за нападението.Работата по случая продължават служители на местното районно управление.", "date": "2018.06.05", "title": "Задържаха мъж, намушкал тинейджър в Поморие"}
{"url": "https://news.bg/politics/aktualizirat-kartata-na-plazh-slanchev-bryag-yug-a-ne-prodavat.html", "text": "Министерството на туризма няма право да продава плажовете, а само да ги управлява, като ги отдава под наем или на концесия съгласно закона.Това се посочва в изрична позиция на Министерство на туризма, разпратена до медиите. Позицията е отговор на , че министър Ангелкова възнамерява да продаде част от плажна ивица, където вече е построен хотел. По-точно според вицепремиера Ангелкова е поискала писмено от Министерството на регионалното развитие и благоустройството да извади 20 декара плаж от изключителна държавна собственост и да бъде прекатегоризирана като частна, като по този начин се подготвя продажбата на държавни парцели.Освен че нямат право да продават плажове, от ведомството заявяват, че Министерството на туризма е оправомощено да изиска изменение на кадастралните карти на плажовете. Това задължение е вменено със закон на министъра.Именно такава процедура за съответствие на специализираната с кадастралната карта е стартирала за морски плаж \"Слънчев бряг-юг\", посочват от министерството и обясняват, че това се налага поради обстоятелството, че са налични специализирани карти, които са по-актуални от кадастралните. Специализираните карти се изготвят от Агенцията по геодезия, картография и кадастър.За отдаването под наем и на концесия на обекти изключителна държавна собственост, каквито са морските плажове, е много важно за правилното провеждане на процедурите и съставянето на коректни документи от страна на Министерството на туризма, то да разполага с актуални данни.Затова Министерството на туризма изисква да бъдат актуализирани кадастрални картите в съответствие със специализираните. Обикновено кадастралните карти датират от 2005 г., а специализираните карти са изменени около 2015 г. и отразяват доста по-точно обективното състояние на морския плаж.", "date": "2018.06.05", "title": "Актуализират картата на плаж \"Слънчев бряг-юг\", а не продават"}
