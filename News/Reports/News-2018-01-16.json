{"url": "https://news.bg/world/jemen-poiska-1-mlrd-dolara-pomosht-ot-sauditska-arabiya.html", "text": "Йемен поиска 1 млрд. долара помощ от Саудитска Арабия, предаде АП. Със средствата опустошената от война страна ще спасява икономиката си и ще бори глада, от който са застрашени много хора. Това е написал йеменският премиер в емоционално писмо до саудитските съюзници. По думите му, трябва да се действа днес, а не утре, да се спаси националната валута, за да се спасят йеменците от глада. Около 2 млн. души са засегнати от глада, по данни на ООН. Войната вече е убила повече от 10 000 души, като повече от два милиона са били разселени. Близо един милион са засегнати от избухването на холера, а глад заплашва голяма част от страната. ООН твърди, че милиони хора могат да умрат в една от най-големите хуманитарни кризи в днешно време, поради блокираните доставки на храни.Бедствието доведе и до епидемия от холера. Около 3000 души починаха от болестта. Болните са около 1 млн. души. ", "date": "2018.01.16", "title": "Йемен поиска 1 млрд. долара помощ от Саудитска Арабия "}
{"url": "https://news.bg/int-politics/novoto-cheshko-pravitelstvo-ne-poluchi-vot-na-doverie.html", "text": "Новото чешко правителство не получи вот на доверие от парламента днес, предаде \"Блумбърг\". Гласуването завърши с резултат 117 гласа \"против\" срещу 78 гласа \"за\". Резултатът бе очакван. За премиер бе посочен милиардерът Андрей Бабиш, когото обаче партиите отказаха да подкрепят заради повдигнатите му обвинения. Самият той обяви като политически обвиненията срещу него и заяви, че хората не са глупави, за да повярват в тях. Очаква се формално правителството, не встъпило в длъжност, да подаде оставка и президентът Милош Земан трябва да започне консултации за сформиране на нов кабинет. Припомняме, че през ноември миналата година чешката полиция поиска от парламента на страната да отнеме имунитета на сочения за бъдещ премиер на страната Бабиш, което да позволи да бъде съден за финансови злоупотреби.Официално срещу милиардера са повдигнати обвинения за измама по случай, свързан с евросубсидия за 2 милиона евро от преди десетилетие. Бабиш многократно отрича обвиненията, пояснявайки, че разследването е заговор на враговете му, които не искат да поеме властта в Чехия.Преди парламентарните избори през октомври депутатите отнеха имунитета на Бабиш, но след последвалото му преизбиране той отново има имунитет.", "date": "2018.01.16", "title": "Новото чешко правителство не получи вот на доверие "}
{"url": "https://news.bg/economics/podkrepa-s-printsipo-stanovishte-za-pensionnoto-osiguryavane.html", "text": "КТ \"ПОДКРЕПА\" изразяват принципна подкрепа по проекта на концептуален модел, касаещ фазата на изплащане на допълнителното задължително пенсионно осигуряване.Считат че той има за цел да подобри настоящата нормативна уредба на дейността по допълнително задължително пенсионно осигуряване, като усъвършенства липсата на разнообразие от пенсионни продукти.Както и възможността за избор между изплащане на пожизнена пенсия, срочна пенсия или еднократно или разсрочено изплащане на цялата натрупана сума по индивидуалната партида.КТ ПОДКРЕПА предлага:", "date": "2018.01.16", "title": "\"Подкрепа\" с принципо становище за пенсионното осигуряване"}
{"url": "https://news.bg/world/kritikuvanoto-ot-tramp-novo-posolstvo-na-sasht-vav-london-otvori-vrati.html", "text": "Новото посолство на САЩ във Великобритания, описвано от президента на Съединените щати Доналд Тръмп като \"лоша сделка\", официално отвори врати на церемония в Лондон, съобщава USA Today.През миналата седмица Тръмп обяви, че е отменил планирана визита в Лондон, защото не иска да реже лентата за откриването на високотехнологичната сграда, която е за 1,2 милиарда долара.Британски медии обаче съобщиха, че причината американският лидер да не пристигне в Лондон може да е свързана с предупрежденията за големи протести срещу Тръмп.Посолството е преместено от Mayfair в Централен Лондон, където беше от 1960 г., в Nine Elms - бивша индустриална зона на южния бряг на река Темза.Ууди Джонсън, посланик на САЩ във Великобритания, заяви, че преместването на посолството е необходимо заради допълнителни мерки за сигурност след 9/11.Представители на американската администрация увериха, че пълното финансиране на новата сграда не е от данъкоплатците, а от продажбата на друг американски имот в Англия.Джонсън увери, че американските данъкоплатци не са платили \"нито един цент\".", "date": "2018.01.16", "title": "Критикуваното от Тръмп ново посолство на САЩ във Лондон отвори врати"}
{"url": "https://news.bg/crime/6-godini-poluchiha-dvama-biyachi-na-pensioneri-za-darva-za-ogrev-v-sliven.html", "text": "По внесен обвинителен акт на Окръжна прокуратура - Сливен, съдът наложи наказания от 6 г. и 8 м. \"лишаване от свобода\" на 25-годишния Петър Й. и 6 г. \"лишаване от свобода\" на 18-годишния Жеко Г. и двамата от Шивачево, общ. Твърдица. Всеки от подсъдимите, които са братя, е осъждан няколкократно.Те са подсъдими за това, че на 20 октомври 2017 г., в Шивачево, общ. Твърдица, в съучастие помежду си като съизвършители, в условията на опасен рецидив (за подсъдимия Петър Й.), откраднали дърва за огрев на стойност 87лв., собственост на пострадалите от Шивачево.Когато били заварени на мястото на престъплението, нанесли побой над пострадалите, за да запазят открадното. и деянието е придружено със средна телесна повреда, изразяваща се в \"Трайно затрудняване движенията на десния горен крайник\". Около полунощ на 19 срещу 20 октомври 2017 г. те решили да търсят алкохол и излезли от дома си. Качили са на каруца и потеглили с нея. По пътя си видели дърва за огрев, които били поставени пред къщата на пострадалите. Подсъдимите решили да ги откраднат, като ги натоварят на каруцата си. Пострадалите, собственици на дървата, се пробудили от шума и излезли навън. Тогава започнала разпра и подсъдимите нанесли побой над пострадалите, съпруг и съпруга.Делото е приключено с осъдителна присъда за по-малко от три месеца след извършване на престъплението. Наказанието трябва да бъде изтърпяно при първоначално \"строг\" режим в затвор. Съдебното заседание се е провело по реда на съкратеното следствие. Присъдата на Окръжен съд - Сливен подлежи на обжалване пред Апелативен съд - Бургас.", "date": "2018.01.16", "title": "6 години получиха двама биячи на пенсионери, за дърва за огрев в Сливен"}
{"url": "https://news.bg/comments/iranskiyat-stsenariy-disha-vav-vrata-na-sauditska-arabiya.html", "text": "В началото на януари саудитският крал Салман бин Абдул Aзиз реши да разблокира 52 милиарда риала (около 11,4 милиарда евро) под формата на бонуси и надбавки, за да подкрепи покупателната способност на саудитците. Неслучайно това идва в момент, когато Иран изпитва вълна от протести срещу нарастващите разходи за живот, пише базираното в Лондон арабско онлайн издание \"Рай ал-Яум\".Иранските протести започнаха в град Машхад, вторият по големина в страната, след скок на цените на яйцата и най-общо на разходите за живот. Тези икономически искания се превърнаха постепенно в политически. Президентът Хасан Рохани беше обвинен, че не е спазил обещанията си за просперитет и борба срещу бедността и корупцията.Изглежда цените в Саудитска Арабия също са се увеличили рязко и това се случва точно на 1 януари заради въвеждането на ДДС (5%) и рязкото намаляване на някои субсидии, като тази за бензина, чиято цена почти се е удвоила. Реакциите, които можеха да се наблюдават в социалните мрежи, показват, че недоволството в страната е силно до такава степен, че не е изключено да станем свидетели на събития, подобни на наблюдаваните в Иран. Без съмнение, саудитският крал е имал за цел да предотврати избухването на подобни улични протести.Скъпи военни интервенцииСаудитските медии аплодират иранците, когато настояват властите да прекратят интервенционистката си политика и да спрат да наливат колосални суми в съюзнически политически групи (често шиитски милиции) в региона и по-специално в Сирия, Ливан, Газа, Йемен. Но същите тези медии забравят, че собствената им страна харчи милиарди за регионални интервенции, особено в Йемен, но също така и по-малко директно в Сирия. Нещо повече, уахабитското кралство подпомогна режима на маршал Абдул Фатах ас-Сиси в Египет, като му даде повече от 30 милиарда риала (около 6,6 милиарда евро).През 2011 г. бившият крал на Саудитска Арабия, покойният Абдулла, беше разблокирал кокетната сума от 130 милиарда долара под формата на различни и разнообразни субсидии (включително значителни увеличения на заплатите на полицаите и военните, както и програми за жилищно строителство). Тогава целта беше страната да бъде предпазена от вълната от арабски революции, която беше засегнала Тунис, Египет, Либия и Йемен. Крал Абдулла се беше възползвал от много по-благоприятна ситуация, с валутни резерви в размер на 800 милиарда долара и цена на петрола от 120 долара за барел.През последните три години саудитската държава има бюджетни дефицити. За 2018 г. дефицитът е бил изчислен на 200 милиарда риала (около 44 милиарда евро), но към това би трябвало да се добавят и 52 млрд. риала допълнителни разходи.Разбира се, в краткосрочен план режимът изглежда успя да си купи социален мир, но в дългосрочен план същите причини ще доведат до същите последици. С други думи, ако структурните проблеми на саудитската икономика продължат, вдигането на цените и налагането на нови данъци не могат да бъдат вечно отлагани или компенсирани и рискът недоволството да избухне остава.Методът на конфронтацияТези дни крал Салман отбелязва третата годишнина от от възкачването си на престола. Той преобърна много неща в своята страна. Първоначално елиминира последователно двама престолонаследници, за да позволи на собствения си син Мохамед бин Салман да се превърне в директен претендент за трона. След това именно този престолонаследник обяви безпрецедентен проект за икономическа модернизация, както и обществени реформи, особено в полза на жените (като например свидетелство за управление на моторни превозни средства). Същевременно той пое риска да разхлаби чарковете на режима, в чиито първи редици са официалните религиозни власти, и да разклати сплотеността на управляващото семейство.Младият принц наистина е възприел метода на конфронтация, като елиминира много други принцове, които вероятно щяха да го засенчат. Някои все още са арестувани по обвинение в корупция. Към тях сега се присъединяват единадесет други принцове (от втори ранг). На 4 януари те се събраха пред кралския дворец в Рияд, за да протестират срещу орязването на конкретни безвъзмездни субсидии за членовете на кралското семейство. Те бяха арестувани и после изпратени в затвора Ал-Хайер, който има зловеща репутация.Което означава, че режимът приема на сериозно риска, че всяка проява на недоволство може да има ефекта на снежната топка.", "date": "2018.01.16", "title": "Иранският сценарий диша във врата на Саудитска Арабия"}
{"url": "https://news.bg/regions/5-300-proverki-za-edna-sedmitsa-izvarshvat-gorskite-inspektori.html", "text": "Над 5300 проверки са извършили горските инспектори при 16-те регионални дирекции по горите (РДГ) през изминалата седмица. На лица, нарушили горското законодателство са съставени общо 148 акта. От тях 39 бр. са издадените само от горските инспектори при Регионална дирекция по горите - Сливен, като 30 от нарушенията са констатирани на територията на Държавно горско стопанство - Твърдица, около населени места с концентрация на ромско население.Санкциите са предимно за транспортиране на дървесина, немаркирана с контролна горска марка и непридружена с превозен билет.Отново проява на агресивно поведение е имало този път спрямо служителите на Регионална дирекция по горите - Кюстендил. В цех за производство на пелети горските инспектори са били възпрепятствани при изпълнение на задълженията си от собственика на фирмата, който е отправил устни заплахи към екипа проверяващи. По случаят са уведомени районна прокуратура и РУ на МВР Кюстендил.Проверките на служителите от РДГ, ангажирани с контрол в горските територии продължават.", "date": "2018.01.16", "title": "5 300 проверки за една седмица извършват горските инспектори"}
{"url": "https://news.bg/world/sasht-predpazlivi-s-ruskite-divizioni-s-400-v-krim.html", "text": "САЩ оценяват влиянието на руския зенитно-ракетен комплекс С-400, което може да окаже в областта на сигурността на полуостров Крим.Това заяви американски военен представител, цитиран от \"Ройтерс\".Източникът добави, че системата може да направи съществуващата руска отбрана още по-гъвкава.\"\", каза високопоставеният представител от американското командване в Европа.\"Определено обръщаме внимание на това и какво означава що се отнася до сигурността в Черно море\", поясни източникът.В събота Москва разположи втори дивизион С-400 в Крим. Първият противовъздушен дивизион беше дислоциран през пролетта на 2017 г. Той е разположен до пристанищния град Феодосия. Новият дивизион ще бъде разгърнат до град Севастопол и ще контролира въздушното пространство над границата с Украйна, информира РИА Новости.Американският източник призна, че е трудно да се разбере целта на дислоцирането. Според американския служител системата може да даде повече възможности на Русия за покриване на по-голяма част от Черно море.Москва предупреждава, че новата противовъздушна система по границите на Русия може да бъде приведена в бойна готовност в рамките на по-малко от 5 минути.", "date": "2018.01.16", "title": "САЩ предпазливи с руските дивизиони С-400 в Крим"}
{"url": "https://news.bg/crime/vss-edinodushno-prie-deklaratsiya-vav-vrazka-s-protesti-na-zhurnalisti.html", "text": "Съдийската колегия на Висшия съдебен съвет единодушно с 10 гласа \"за\" прие Декларация във връзка с протести на журналисти по повод решения на Районен съд гр. Бургас и последващи публикации в медии. Съдийската колегия на Висшия съдебен съвет проведе извънредно заседание свикано, от членовете на Комисия \"Професионална етика\", Олга Керелска - председател, Боян Магдалинчев, Боян Новански, Драгомир Кояджиков и Цветинка Пашкунова. Заседанието бе с единствена точка в дневния ред приемане на Декларация във връзка с протести на журналисти.По-рано днес, Комисията по Професионална етика реши да бъде възложено на Етичната комисия при Окръжен съд - Бургас и ИВСС да извършат пълна и всеобхватна проверка, с оглед твърденията за неетично поведение и уронване престижа на съдебната власт от Калин Кунчев - съдия в Районен съд - Бургас.Комисията по Професионална етика (КПЕ) към Съдийската колегия на ВСС се самосезира във връзка с излъчен материал на 15 януари по БТВ - директно включване по повод протест на журналисти пред Съдебната палата в Бургас. Журналисти от регионални медии в Бургас излязоха на протест вчера пред съдебната палата в града. Причината са две присъди, които са получили миналата седмица две от регионалните медии по дела, заведени от Петър Низамов - Перата. БТВ съобщава, че лице с 14 криминални регистрации и 3 присъди към онзи момент \"почувствал душевен дискомфорт\" от определението \"бияч\", пише в мотивите на съда.И по двете дела съдия е Калин Кунчев. Представители на осъдените медии твърдят, че в материалите, заради които Перата ги съди, са цитирали прессъобщения на полицията и прокуратурата.Преди повече от 5 години електронната медия, в която работи Боряна Тенчева, публикува новина за побой в дискотека. Години по-късно един от посочените като извършител и вече оправдан, изпитал \"душевен дискомфорт\" и се почувствал оклеветен.\"Неговите претенции са за думата \"бияч\". Само че към този момент има обвинителен акт, в който пише, че той е извършил побой. Извършител на побой ние с каква друга дума може да го наречем И освен това, това не е целенасочено опозоряване на някого, той не е стоял в къщи да решава задачи или да учи за изпит, той наистина е бил в ареста, наистина е бил обвиняем\", коментира тя.Станалият известен като \"ловец на мигранти\" Петър Низамов - Перата осъжда две медии да му платят обезщетение. Води дела и срещу други, без да плаща държавна такса, с декларация за имущественото си състояние, от която съдът прави преценка за освобождаването му от такава.\"Решението на съдия Кунчев отваря вратите на всеки криминално проявен към даден момент да съди и осъжда медии\", допълва Тенчева. \"Съдия Кунчев застана на страната на престъпността, уважаеми членове на Висшия съдебен съвет. Утре ние трябва да започнем да пишем така: \"Снощи в Бургас се случи едно нещо с едни хора на едно място\", обясняват журналистите.Съдия Калин Кунчев отказва коментар. В мотивите за решенията му, изпратени от Районния съд - Бургас, се пояснява, че \"бияч\" е клеветническо твърдение и засяга честта и достойнството на ищеца, както и презумпцията за невиновност.Висшият съдебен съвет да се самосезира и да провери как точно се провеждат делата, настояват всички бургаски журналисти в декларация до главния прокурор и редица институции.Декларация от Съдийската колегия на Висшия съдебен съвет:", "date": "2018.01.16", "title": "ВСС единодушно прие Декларация във връзка с протести на журналисти"}
{"url": "https://news.bg/world/sasht-ne-se-konsultirali-s-nato-za-armiyata-ot-siriyski-kyurdi.html", "text": "Генералният секретар на НАТО Йенс Столтенберг обяви, че организацията не е била консултирана преди САЩ да обявят плановете си за формиране на армия от сирийски кюрди (Народни отряди за защита), съобщават турски агенции.\"\", казал Столтенберг в телефонен разговор с турския президент Реджеп Ердоган.Ердоган от своя страна предупредил шефа на НАТО, че така наречената армия от сирийското крило на Кюрдската работническа партия е \"напълно неприемлива\".\"\", подчертал турският лидер, според президентски източници.Междувременно говорителят на водената от САЩ коалиция полковник Райън Дилън заяви, че Африн в Сирия не е част от американската зона на операции срещу ДАЕШ (\"Ислямска държава\") и не подкрепя сирийски кюрди във въпросния регион, съобщава Анадолската агенция.", "date": "2018.01.16", "title": "САЩ не се консултирали с НАТО за армията от сирийски кюрди"}
{"url": "https://news.bg/int-politics/izrael-i-indiya-boryat-zaedno-radikalniya-islyam.html", "text": "Съвместни усилия в борбата с радикалния ислям. Около това се обединиха израелският премиер Бенямин Нетаняху и индийският президент Рам Нат Ковинд, предаде \"Ройтерс\".Това стана ясно по време на посещението на Нетаняху в Индия. Той е на 6-дневна визита в страната. Агенцията припомня, че това е първо посещение в Индия на израелски премиер от 15 години насам. Нетаняху бе посрещнат от премиера Нарендра Моди, чиято партия отдавна подкрепя Тел Авив заради твърдите мерки срещу тероризма. При управлението на Моди двустранните отношения бяха значително подобрени, като се преодоля дългогодишна дистанция. Нетаняху отбеляза на пресконференция, че радикалният ислям и тероризмът са предизвикателства, които стоят и пред двете държави. Такива те срещат всекидневно от ислямисти от Ивицата Газа, Синайския полуостров в Египет, както и Пакистан, се припомня също така. Нетаняху ще посети Тадж Махал и родния щат на Моди Гуджарат. Той ще почете също така церемонията в памет на жертвите от атентата в Мумбай през 2008 година. В нея ще вземе участие и 11-годишно еврейско момче, което губи родителите си в кървавия акт на насилие. ", "date": "2018.01.16", "title": "Израел и Индия борят заедно радикалния ислям "}
{"url": "https://news.bg/world/stiv-banan-prizovan-ot-glavniya-prokuror-da-dade-pokazaniya-za-ruskata-saga.html", "text": "Стивън Банън, бившият главен стратег на американския президент Доналд Тръмп, е получил призовка от специалния прокурор Робърт Мълър през миналата седмица, пише вестник \"Ню Йорк таймс\", позовавайки се на източник, запознат със случая.Банън е призован да свидетелства пред голямо жури като част от разследването за възможни връзки между предизборния щаб на Тръмп и Русия.Така за първи път става известно, че Мълър е използвал отправена от голямо жури призовка, за да се сдобие с информация от член от вътрешното обкръжение на държавния глава.Призовката може да бъде преговорна тактика. Мълър вероятно ще позволи на Банън да не се явява пред журито, ако се съгласи вместо това да бъде разпитан от разследващите в офиса на прокурора във Вашингтон, според източника.Но не е ясно дали отношението на Мълър към Банън ще бъде различно в сравнение с десетките представители на администрацията, които са разпитани през последната година.В същото време бившият главен стратег на Тръмп дава показания при закрити врата в разузнавателната комисия към Камарата на представителите.", "date": "2018.01.16", "title": "Стив Банън призован от главния прокурор да даде показания за руската сага"}
{"url": "https://news.bg/crime/trima-retsidivisti-sa-v-aresta-za-40-hil-lv-telefonna-izmama-v-stara-zagora.html", "text": "По искане на Районна прокуратура - Стара Загора съдът определи мярка за неотклонение \"Задържане под стража\" спрямо 41-годишния Васил А., 37-годишния Орлин Б. и 46-годишния Веселин П., обвиняеми по досъдебно производство.На 21 ноември 2017 г. в Стара Загора, в съучастие помежду си и с неустановено лице, излъгали 45-годишна жена, че участват в полицейска операция за залавяне на телефонни измамници. Жертвата е измамена с 30 000 лева и 5 000 евро.В хода на образуваното досъдебно производство е установено, че на 21 ноември 2017 г., в Стара Загора, по телефона на 45-годишната жена позвънило неустановено към момента лице, което се опитало да я въведе в заблуждение.След като приключила разговора с него, жената получила второ обаждане от друго лице, което се представило за полицейски служител и обяснило, че в момента тече операция за залавяне на телефонни измамници и поискал съдействието й, като обяснил, че средствата, които предостави веднага след залавянето на измамниците ще ѝ бъдат върнати. Пострадалата се съгласила да съдейства на мнимия полицай и при повторен разговор с измамника се съгласила да изпълни условията му и хвърлила през терасата финансови средства, с които разполагала, а именно 30 000 лева и 5 000 евро. Обвиняемият Орлин Б., отишъл до адреса на пострадалата и взел хвърлената от нея торба, в която били поставени парите. След това се срещнал с обвиняемия Веселин П., с когото напуснали Стара Загора.В друго населено място ги чакал обвиняемия Васил А., който бил \"свръзка\" между неустановеното лице, водещо телефонните разговори, и \"мулетата\" обвиняемите Орлин Б и Веселин П. Тримата обвиняеми разпределили получените чрез измамата финансови средства.В хода на разследването, под ръководството на Районна прокуратура - Стара Загора, се установява съпричастността на тримата обвиняеми към извършването на подобни измами на територията на Стара Загора. Те са с местожителство извън област Стара Загора, като живеят в населени места на територията на област Велико Търново.Обвиняемият Васил А. е криминално проявен и осъждан общо 8 пъти за престъпления от общ характер - предимно извършени измами. На 30 октомври 2015 г. обвиняемият Васил А. е условно предсрочно освободен от Затвора в Ловеч.Обвиняемият Орлин Б. е криминално проявен и осъждан общо 7 пъти за престъпления от общ характер - предимно за извършени кражби. На 31 май 2012 г. обвиняемият Орлин Б. е освободен от Затвора в Ловеч поради изтърпяване на наложените му наказания.Обвиняемият Веселин П. е криминално проявен и осъждан общо 3 пъти за престъпления от общ характер за извършени измами и документни престъпления, като са му били налагани наказания \"лишаване от свобода\" условно.Районен съд - Стара Загора е преценил, че от събраните по делото доказателства може да се направи обосновано предположение, че Васил А., Орлин Б. и Веселин П. са извършили престъплението, за което са привлечени като обвиняеми и съществува реална опасност да се укрият или да извършат друго престъпление.Взетата мярка за неотклонение спрямо Васил А., Орлин Б. и Веселин П. може да се обжалва и протестира пред Окръжен съд-Стара Загора.", "date": "2018.01.16", "title": "Трима рецидивисти са в ареста за 40 хил. лв. телефонна измама в Стара Загора"}
{"url": "https://news.bg/int-politics/shveytsariya-razreshi-antiimigrantska-kampaniya.html", "text": "Швейцарското правителство разреши провеждането на антиимигрантска кампания, предаде \"Ройтерс\". От днес организаторите могат да събират подписи в подкрепа на кампанията си. Ако инициативата събере 100 000 подписа, то те ще бъдат достатъчни за провеждането на референдум. Срокът е до юли 2019 година. Целта на организаторите е да бъдат приети мерки за намаляване на имиграцията. Популистката Народна партия отдавна се опитва да направи това. Припомня се, че населението в момента е около 8,4 млн. души и 1/4 от него са имигранти.  През 2014 година швейцарците одобриха имиграционните квоти, но през 2016 година на регистрираните безработни бе дадено предимство за намиране на работа. Ако референдумът мине, правителството ще трябва да предоговори или отмени споразумението за свободно движение. Според проучване на Tamedia, проведено сред 22 000 души тази седмица показа, че 55% от запитаните са \"за\" отмяна на сега действащото споразумение за свободно движение, а 42% са \"против\".", "date": "2018.01.16", "title": "Швейцария разреши антиимигрантска кампания "}
{"url": "https://news.bg/world/tramp-s-nay-nisak-reyting-na-odobrenie-sled-parvata-godina-v-istoriyata-na-sasht.html", "text": "Доналд Тръмп завършва първата си година в Белия дом с най-ниския осреднен рейтинг на одобрение в историята на САЩ.Това показва проучване на \"Галъп\", цитирано от АП.От встъпването си в длъжност през януари 2017 г. осредненият рейтинг на одобрение на Тръмп е на ниво 39 на сто. Предишното най-ниско ниво е на Бил Клинтън - 49% подкрепа през първата година на управлението му.Например след края на първата година от мандата осреднената подкрепа за Джон Кенеди е била 76%; Дуайт Айзенхауер - 69%; Джордж У. Буш - 68%; Джордж Буш - 66%; Джими Картър - 62%; Ричард Никсън - 61%; Роналд Рейгън - 57%; Барак Обама - 57%; Бил Клинтън - 49% и Тръмп -39%.Хари Труман, Линдън Джонсън и Джералд Форд не са включени, защото не са избрани през първия си мандат.Наскоро публикувани анкети също показват, че повечето американци разглеждат Тръмп като разединяваща обществото фигура и дори поставят под въпрос психическото му състояние. Тръмп е подкрепян от повече американци само за постиженията в икономиката.Настоящият рейтинг на одобрение на Тръмп, според седмично проучване на \"Галъп\", е на ниво 38 на сто.Но президентите са се възстановявали от периоди на ниска популярност. Рейтингът на Клинтън е паднал до 37% през юни 1993 г. преди да получи одобрението на по-голяма маса от американците и за втори път да спечели изборите. Хари Труман през голяма част от първия си мандат е бил одобряван от по-малко от 40% от американците, но въпреки това е преизбран. През 1952 г. той получава едва 22% - най-ниското ниво от анкетите на \"Галъп\".Дъното при Тръмп в ежеседмичните проучвания на агенцията е 35%, което е по-високо в сравнение с няколко предишни държавни глави. Труман, Ричард Никсън и Джими Картър са получавали подкрепа под 30 на сто.", "date": "2018.01.16", "title": "Тръмп с най-нисък рейтинг на одобрение след първата година в историята на САЩ "}
{"url": "https://news.bg/education/aikb-s-predlozheniya-kam-obrazovatelnoto-ministerstvo.html", "text": "Редица предложения отправиха от Асоциацията на индустриалния капитал в България към образователното министерство. Това се казва в тяхно писмо до министър Красимир Велчев, подписано от Васил Велев. В него се казва, че във връзка с проведените ежемесечни срещи между ръководството на МОН и ръководителите на представителните организации на работодателите на национално равнище относно засилване връзката между работодателите, структурите на МОН и професионалните гимназии при определяне на държавния план-прием, АИКБ предприема редица стъпки.В тази връзка са били отбелязани някои пропуски в нормативната уредба, която не регулира по безспорен начин реда за съгласуване на държавния план-прием с работодателите и техните представителни организации. Ръководството на АИКБ обсъди проблемите, които възникват по места, със своите представители в посочените съвети и различните видове практики, които се прилагат по места и подготви предложения за промяна в Наредба №10/2016 на министъра на образованието и науката. Сред предложенията е създаване на нов чл. 51а и допълнение в чл.52 от наредбата. Началникът на регионалното управление на образованието изпраща до 1 декември на текущата година писмо до представителните организации на работодателите на национално равнище е покана за посочване на техните представители на местно пиво с цел координация па подготовката на държавния план-прием. Списък с определените представители по ал. 1 се изпраща до професионалните гимназии, които следва да изготвят предложенията за план-приема за съответното училище.Изготвянето и утвърждаването на държавния план-прием по чл. 142, ал. 3, т. 1 и 5 ЗПУО включва следното: до 15 януари на текущата учебна година директорите на училищата представят на началника на регионалното управление на образованието мотивирани предложения относно броя на паралелките, броя на учениците и профилите и специалностите от професии по форми на обучение. Предложенията се изготвят въз основа на такива поискани/получени и съгласувани с представителите на представителните организации на работодателите на национално равнище до 10 януари на същата година.За паралелките с професионална подготовка становища относно необходимостта от кадри за дадена специалност от професия представят и представителните организации на работодателите на национално равнище. До 1 февруари началникът на регионалното управление на образованието изготвя обобщено предложение за цялата област за броя на паралелките, броя на учениците в тях и вида на профилите и специалностите от професии по форми на обучение след съгласуване на предложенията на директорите със съответните общини и анализа на спецификата на областта.Съгласуването и анализът се извършват в срок до 25 януари на същата година; (доп. - ДВ, бр. 77 от 2017 г.) началникът на регионалното управление на образованието в срок до 15 февруари предоставя за съгласуване обобщеното предложение за държавен план-прием на комисията по заетостта към областния съвет за регионално развитие, като съгласуването се извършва до 20 февруари на същата година и на това основание се изготвя обобщено предложение за държавния план-прием в съответната област.До 1 март началникът на регионалното управление на образованието представя на министъра на образованието и науката обобщеното предложение за държавния план-прием; министърът на образованието изпраща проекта на държавен план-прием до представителните организации на работодателите па национално равнище за становище до 15 март.Държавният план-прием се утвърждава до 31 март по области със заповед на: министъра на образованието и науката - за неспециализираните училища с национално значение, които осъществяват профилирано и професионално образование и обучение; началника на регионалното управление на образованието - за общинските профилирани и професионални гимназии, за държавните професионални гимназии, за паралелките с профилирана подготовка в средните училища и професионалните гимназии и за паралелките с професионална подготовка в обединените училища, в средните училища и в профилираните гимназии и за V клас в гимназиите но чл. 38, ал. 3, както и за професионалните паралелки, в които обучението ще се провежда в центровете за специална образователна подкрепа; министъра на младежта и спорта - за спортните училищата; министъра на културата - за училищата по изкуствата и за училищата по културата. До 10 април на интернет страницата на регионалното управление на образованието сс публикува утвърденият план-прием за всички училища в областта. Утвърденият план-прием се обявява в училището и на интернет страницата му. До 30 април на интернет страницата па министерство иа образованието и науката се публикува одобреният държавен план-прием за всички училища на територия та на страната.От Асоциацията се надяват предложенията им да бъдат взети под внимание и обсъдени в най-кратки срокове. ", "date": "2018.01.16", "title": "АИКБ с предложения към образователното министерство "}
{"url": "https://news.bg/world/prioritetite-na-evropredesedatelstvoto-obsadi-borisov-s-enp.html", "text": "Приоритетите на Българското председателство на Съвета на Европейския съюз. На това бе посветена срещата на премиера Бойко Борисов с групата на Европейската народна партия в Европейския парламент. Това съобщиха от пресцентъра на Министерски съвет. Дискутирани са били стимулирането на икономическия растеж и социалното сближаване, които да гарантират бъдещето на Европа и на младите хора, пътищата за подобряване на свързаността на Западните Балкани и европейската перспектива пред страните и хората от региона, проблемите пред сигурността и стабилността на Съюза, както и повишаването на конкурентоспособността на икономиката чрез цифровизацията й и развитието на умения и компетентности, адекватни на предизвикателствата, пред които е изправена.Борисов благодари за подкрепата, която страната ни е срещнала от ЕНП и от институциите на ЕС при подготовката си за председателството, както и за даденото й доверие в първите дни след като пое председателството.\" посочи той.В разговорите си с австрийския канцлер Себастиан Курц Борисов е получил увереност в приемствеността, която ще бъде запазена по отношение на темите, започнати в Българското председателство. \"Това ще е най-яркият израз, че единството ни прави по-силни като Съюз\", каза Борисов.Министър-председателят получи подкрепата на парламентарната на ЕНП за приоритетите на Българското председателство и пожелания за успех при представянето им в Европейския парламент утре.", "date": "2018.01.16", "title": "Приоритетите на Европредеседателството обсъди Борисов с ЕНП"}
{"url": "https://news.bg/politics/karakachanov-dari-ikona-na-boytsite-ot-35-iya-nash-kontingent-v-afganistan.html", "text": "Вашата мисия е не само отговорна, но рискова и опасна, защото се провежда в един район на света, в който всеки ден и всеки час ще бъдат предизвикателство. Убеден съм, че придобитата подготовка и морална мотивация са достатъчни за мисията, която ще изпълните. Това заяви военният министър Красимир Каракачанов в Смолян при официалното изпращането на 35-ия контингент на Въоръжените сили за участие в мисията на НАТО \"Решителна подкрепа\" в Афганистан.Каракачанов заяви на бойците, че опитът, натрупан там, ще бъде полезен за бъдещата служба в редовете на Българската армия. Освен опазване на териториалната цялост и независимостта на страната, Българската армия изпълнява и мисии зад граница по опазване на мира и гарантиране на реда и сигурността в редица региони на света, поясни той.Бойците от 35-ия контингент в Афганистан получиха икона на Св. Георги Победоносец от министъра с пожелание да се завърнат всички живи и здрави на родна земя.Командирът на 101-ви алпийски полк в Смолян полковник Димитър Кацаров връчи бойното знаме на контингента на неговия командир полковник Георги Маргитин.Архимандрит Висарион отслужи водосвет на бойните знамена на контингента и на алпийския полк. Архиерейският наместник на Смолянската духовна околия отслужи и молебен за здраве на бойците.Заместник-началникът на отбраната генерал-лейтенант Пламен Атанасов връчи сертификат за участие в мисията на командира на 35-ия контингент полковник Георги Маргитин. Той заяви, че изпълнението на мисия на хиляди километри от Родината, в условия на непрекъснато променяща се среда е голямо предизвикателство към военнослужещите от контингента.\"Като командир обещавам да направя и невъзможното след шест месеца да се завърнем всички живи и здрави и с изпълнени задачи\", заяви още полковник Маргитин.На ритуала по изпращането присъстваха още областният управител на Смолян Недялко Славов, кметът на града Николай Мелемов, секретарят на президента на Република България по сигурност и отбрана Стефан Янев, командващият на Съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, представители на военнопатриотичните организации и граждани.", "date": "2018.01.16", "title": "Каракачанов дари икона на бойците от 35-ия наш контингент в Афганистан"}
{"url": "https://news.bg/world/armeniya-ofitsialno-prizna-za-genotsid-iztrebvaneto-na-yezidite-v-irak.html", "text": "Арменският парламент прокара резолюция, с която признава геноцида над йезидите в Ирак, извършен от ДАЕШ (\"Ислямска държава\") в периода 2014-2017 г., информира арабската медия \"Ал Масдар\".Според арменската медия Azatutyun резолюцията е прокарана единодушно от парламента на Армения. Законодателният орган също призова международната общност да намери отговорните за геноцида.Голям брой йезиди бяха заловени от ДАЕШ по време на офанзивата на групировката през лятото на 2014 г. Групировката изби голяма част от етническата група и пороби много млади жени в региона Синджар, Северозападен Ирак. Най-малко 30 масови гроба са открити след победата над терористичната организация в Ирак.", "date": "2018.01.16", "title": "Армения официално призна за геноцид изтребването на йезидите в Ирак"}
{"url": "https://news.bg/comments/votat-sami-sred-valtsi.html", "text": "Ветото на президента върху т.нар. антикорупционен закон не мина. Но даде ясни индикации кой кой е в 44-ия парламент. Въпреки някои търкания между 1/3 обединения патриот Симеонов и големия управляващ брат едва ли някой се е съмнявал в монолитността на коалицията. Нито в наведената волева поза на Марешки. Хората с по-дълга памет не са изненадани и от ветропоказателното поведение на ДПС. Вечни съюзници няма, има само вечни интереси.И БСП отива към вота на недоверие за третото издание на правителството на Борисов сама. Въпреки уверенията на представители на Движението, че все пак ще го подкрепят. Ама със собствени мотиви. Партията със 126-годишна история е обръгнала на предателства. Едва ли хваща много вяра на заклинания. Особено след посланието на Почетния председател, философ и хидроинженер. Без значение дали е отправено на Коледа или Коч байрам - в ДПС думите на Доган имат силата на слово Божие. Освен ако Карадайъ няма желание като един свой кратковременен предшественик да се крие из чужди амбасади.Но все пак по-добре сами, отколкото зле придружени. БСП няма какво да губи в тази невъзможна битка за сваляне на правителството. Но може да постигне успех в свалянето на маските на ключови играчи в управлението. Това едва ли ще е толкова лесно, като се отчете, че ГЕРБ в последно време демонстрират откровен непукизъм към всичко, което им се вменява като грях. Суджуци, огради, плочки в НДК, саниране, на Добрев родата му, габровската афера, лобистки интереси при застрояването на резервати. Дори истеричните изблици на вицето с ресори от генетиката до мечките в Белица не ги стряскат. Нещо повече - все по-често ключови фигури в партията с апломб говорят за управленската програма до края на пълния мандат. Странно, че влязоха във властта хич без програма - и до днес тя е апокриф, а сега изведнъж даже придоби четиригодишен хоризонт. А Цветанов дори си позволи да обещае на Нинова дълга опозиционност. На какво се дължи това свръхего?На думите на Доган, че ГЕБР няма алтернатива? На топлите чувства, демонстрирани от висши еврочиновници? Нормално, след като популярното \"Дорогой Леонид Илич!\" от времената на комунизма бе заменено от \"Скъпи Жан-Клод!\". На възраждащия се блясък на лидера им? Въпреки че той сега по-често огрява Западните Балкани и Златния рог, отколкото подвластните му територии. На количествено стабилната парламентарна конфигурация, където патриотите ще бранят властта до последен дъх, а \"Воля\" пискливо ще приглася на задружния хор?ГЕБР определено подценяват своя противник. Защото БСП може да удари сериозно авторитета на управлението. Не пред чужденците, от които - колкото и да сервилничи, и да демонстрира близост - премиерът се бои като третокласник без домашно от строга учителка с дълга показалка. Но пред онази електорална маса, която преждевременно или по план-график ще застане пред урните. Подценена, БСП показа на какво е способна на президентските избори. Тя максимално осребри грешките на опонента. И ако не си бе позволила собствени такива, резултатите на 26 март м.г. можеха да са различни. Борисов и компания обаче не бива много да разчитат, че от \"Позитано\" 20 ще повторят това подхлъзване. Учим се, учим се, учим се, им завеща още Владимир Илич Ленин.И в своята от ден на ден по-остра и агресивна опозиционност Корнелия Нинова започва да извива кормилото на партията все по-наляво. С по-голяма убедителност звучат социалните послания, интересите на най-уязвимите слоеве на населението излизат на преден план, конкретиката в обвиненията срещу управлението става по-убедителна, като измества обикновените политически клишета \"А вие що биете негрите?\". С каквито напоследък властта си позволява да ù опонира.Нинова нито за миг не си позволява да се възползва от активната роля на президента Радев като коректив на управлението на Борисов. Не се изкушава да напомня и за политическия генезис на основния защитник на онеправданите и борец срещу несправедливостта на монополите Мая Манолова. Предпочита да свети с неотразена светлина.Съществуваха съмнения, че преди вота и в началото на председателството БСП ще се опита да \"яхне\" протестите. Но това съвсем не бе нужно. Тя се намира в достатъчно добра кондиция, за да няма нужда да се вклинява в нечие чуждо недоволство. Стига само да го посочи с пръст. Няма нужда да внася вот именно в присъствието на богопомазаните чужденци. Те не четат \"Дума\", но прелистват The Guardian - \"Облаци от корупция висят над България...\". Няма смисъл да чака и подкрепа от ДПС - целувката на Юда досега никого не е довела до добър край, а в БСП вече са си патили.Партията влиза в решителната си битка сама. Няма да свали правителството. Съмнително е, че ще стигне и до провокирането на смислен дебат. Защото срещу нейните факти ГЕБР отсега са готови да излязат единствено с идиотския въпрос, роден около антикоруционния закон: Ама какво е това корупция? Е, и с онова за негрите.Вероятно мнозина се питат - ами вътрешните проблеми на Нинова с част от партията? БСП неведнъж е показала, че е готова да загърби всякакви противоречия в кухнята, щом на хоризонта се покаже враг. И да консолидира цялата си енергия за постигане на максимални резултати. Свои хора сме, после ще се разберем.За социалистическата партия вотът е предизвикателство. От това, дали ще успее да убеди обществото, че основната заплаха за любезното отечество на най-бедния народ в ЕС се крие в генератора на корупция - управлението на ГЕРБ в центъра и най-вече по места, че именно това явление е причината за бедността, недофинансирането на болници и училища, неефективния съд, нереформираните системи (в които обаче се наливат пари), неправомерното забогатяване на едни за сметка на скотската мизерия на други, зависи не само бъдещето ù. Зависи колко дълго ще продължава парламентарната република да бъде управлявана от един човек. Човекът - правителство, парламент, изпълнителна, законодателна, а понякога (през Цв.Цв.) и съдебна власт. И ако посланието на президента Радев, че новата година ще е изпитание за демокрацията, подплатено с аргументите на БСП за вот на недоверие, достигне до повече хора - това ще е вече успех. И на следващите избори ГЕРБ ще трябва да си задава въпроса: сами ли паднахме или някой ни бутна...", "date": "2018.01.16", "title": "Вотът. Сами сред вълци"}
{"url": "https://news.bg/world/500-godini-po-kasno-ucheni-obyasnyavat-smartta-na-atstekite.html", "text": "През 1545 г. бедствие покосява ацтеките в Мексико, болестта започва с висока температура, треска, главоболия и кървене от очите, устата и носа. Смъртта обикновено настъпва след три или четири дни, съобщава \"Гардиън\"В рамките на пет години повече от 15 милиона души, около 80% от населението, тази епидемия буквално унищожава местните жители, наречена е \"Коколицтли\", а думата означава чума или мор на езика на ацтеките \"Нахуатл\". Тази епидемия, въпреки предположенията, оставя въпросителна за близо 500 години.Вчера учени са отхвърлили едрата шарка, морбили и грип като вероятни заподозрени, идентифицирайки тифоидна \"чревна треска\", за която са открити ДНК доказателства в зъбите на жертвите. Кула от човешки черепи, намерени при разкопки в Мексико Сити, хвърлят светлина по въпроса.\"Коколицтли, между 1545-50 години е една от многото епидемии, които поразяват Мексико след пристигането на европейците, но е втората от трите епидемии, които са най-опустошителни и довеждат до най-много човешки жертви\", коментира Ашлид Ваген от Университета Тюбинген в Германия.\"Причината за тази епидемия е обсъждана от историци повече от век и сега ние сме в състояние да предоставим директни доказателства чрез използването на древна ДНК, за да допринесем към разрешаването на дългогодишния исторически въпрос\".Ваген е съавтор на проучване, публикувано в научното списание Nature Ecology and Evolution. Тази епидемия се смята за една от най-смъртоносните епидемии в човешката история, доближавайки се до чумата, причинила смъртта на 25 милиона души в Западна Европа през 14 век - около половината от населението на региона.Скелети на хора покосени от \"черната смърт\", разкриват също и ужасната съдба на лондончани от 14-ти век. Европейските колонизатори от своя страна разпространяват болести, в \"Новия свят\", като разпространяват микроби, които местните популации никога не са срещали и нямат изграден имунитет срещу тях.Епидемията \"Коколицтли\" от 1545 г., поразила днешно Мексико и част от Гватемала, е само 20 години след като епидемия от едра шарка е убила около 5-8 милиона души непосредствено след пристигането на испанците, а второто огнище от 1576 до 1578 убива половината от останалото население.\"В градовете и големите селища са изкопани големи канавки, а от сутрин до залез свещенослужители не правят нищо друго, освен да носят трупове и да ги хвърлят в канавки\", разказва францисканският историк Фрай Хуан де Торкемада, хронист на периода. Дори по това време лекарите заявяват, че симптомите не съвпадат с тези на по-известни заболявания като морбили и малария.Учените смятащи, че вероятно са разкрили виновника, анализирайки ДНК, извлечена от 29 скелета, откриват следи от бактерията Салмонела ентерика от вида Paratyphi C. Известно е, че тя причинява чревна треска, от която е и тифът. Този мексикански подтип рядко причинява инфекции в днешно време.Много щамове на салмонела се разпространяват чрез заразени храни или вода и може да са пристигнали в Мексико с домашните животни на испанците, счита изследователският екип. За този вирус е известно, че е присъствал в Европа през средновековието. \"Тествахме за всички видове бактериални патогени и ДНК вируси, за които има налични геномни данни, а салмонела ентерика е единственият открит микроорганизъм\", коментира съавторът на изследването Александър Хербиг, също от университета Тюбинген.Възможно е обаче някои патогени да са неоткриваеми или напълно непознати. \"Не можем да кажем със сигурност, че S enterica е причината за епидемията Коколицтли, но вярваме, че трябва да се възприем, като основен кандидат и причинител\", допълва Кирстен Бос, член на екипа.", "date": "2018.01.16", "title": "500 години по-късно учени обясняват смъртта на ацтеките"}
{"url": "https://news.bg/world/albaniya-se-opasyava-ot-omraza-i-naprezhenie-sled-ubiystvoto-v-kosovo.html", "text": "Албания определи убийството на сръбския политик Оливер Иванович като \"злонамерен акт, който цели да подклажда омраза и напрежение\", съобщава Албанската телеграфна агенция.Премиерът на Албания Еди Рама използва профила си във \"Фейсбук\", за да коментира убийството.Той призова да не се прекратяват усилията за диалог и мир.Президентът на Албания Илир Мета остро осъди убийството на Иванович. Той изрази надежда съответните власти да разкрият случая и да изправят виновните пред правосъдието. Държавният глава също така призова за оценка на ситуацията по спокоен начин с цел този криминален акт да не се превърне в пречка в диалога между Сърбия и Косово, както и за стабилността, мира и безопасността в региона.", "date": "2018.01.16", "title": "Албания се опасява от омраза и напрежение след убийството в Косово"}
{"url": "https://news.bg/int-politics/siriyskata-opozitsiya-zove-tramp-i-es-da-zasilyat-natiska-varhu-rusiya-i-iran.html", "text": "Главният преговарящ на сирийската опозиция призова американския президент Доналд Тръмп и лидерите на Европейския съюз да засилят натиска върху сирийския президент Башар Асад, Русия и Иран да се върнат към преговорите, целящи прекратяването на продължаващия почти 7 години конфликт в арабската страна, съобщава \"Ройтерс\".\"Време е президентът Тръмп, канцлерът (Ангела) Меркел и (британският) премиер (Тереза) Мей да кажат \"Край\", настоя Наср Харири, главен преговарящ на основната сирийска опозиция.\"Време е Тръмп, Меркел и Мей да засилят натиска и да доведат заедно международната общност до една истинска и справедлива политическа ситуация в Сирия\", допълни Харири.Той коментира още, че докато САЩ и ЕС не засилят натиска върху Асад и неговите съюзници в Москва и Техеран, дотогава кръвта на сирийските цивилни ще продължи да се пролива.Бившият кардиолог разкри, че следващият кръг от т. нар. \"женевски преговори\" за съдбата на Сирия ще се състои в края на януари, вероятно около 24-26 януари във Виена.Харири каза, че е много малко вероятно сирийската опозиция да присъства на преговорите за Сирия, организирани от Русия в черноморския курорт Сочи. По думите му, сирийската опозиция все още не е получила покана, макар че засега не е взето окончателно решение за присъствие.\"Все още не сме поканени\", посочи той, добавяйки: \"Общото настроение е да не ходим в Сочи. Моето лично мнение е, че в настоящата си форма е неприемливо да присъстваме в Сочи.\"Попитан за плановете на САЩ да създадат бойна сила от 30 хил. бойци, доминирана от Сирийските демократични сили, той изтъкнал, че това може да отвори вратата към бъдещо разделение на Сирия.\"Какви са ползите от създаването на такава армия? Това ще отвори широко вратата за бъдещи борби в региона. Може да отвори вратата за бъдещото разделение на Сирия\", предупреди той.", "date": "2018.01.16", "title": "Сирийската опозиция зове Тръмп и ЕС да засилят натиска върху Русия и Иран"}
{"url": "https://news.bg/crime/konstitutsionniyat-sad-pozvoli-na-rabotodatelite-da-bavyat-zaplati.html", "text": "Магистратите от Конституционния съд (КС) позволиха на работодателите да забавят заплатите. Това стана ясно от решението на КС във вторник, с което бе отхвърлено искането на омбудсмана на Република България Мая Манолова. Тя настояваше да бъде определен като противоконституционен чл. 245, ал. 1 от Кодекса на труда. С него законово се позволява при доказано затруднение на работодателя да изплаща 60% от заплатата.Решението на КС е поради липса на необходимото конституционно мнозинство от 7 гласа за формирането на общи мотиви.Съдиите Цанка Цанкова, Румен Ненков, Кети Маркова, Анастас Анастасов, Филип Димитров и Таня Райковска гласуваха за отхвърляне на искането като неоснователно.Съдиите Борис Велчев, Стефка Стоева, Мариана Карагьозова-Финкова и Константин Пенчев гласуваха за уважаване на искането на Манолова.Съдиите Гроздан Илиев и Георги Ангелов считат искането за недопустимо, но на различни основания.От Конституционния съд заявиха, че мотивите на решението ще бъдат обявени допълнително.", "date": "2018.01.16", "title": "Конституционният съд позволи на работодателите да бавят заплати"}
{"url": "https://news.bg/disasters/125-natroveni-v-zavedenie-v-rusiya.html", "text": "125 души достигна броят на пострадалите от масово натравяне в руския град Улан Уде, като 76 от тях са били хоспитализирани, съобщават руските медии. Улан Уде се намира в Източен Сибир и е столица на руската република Бурятия.По-рано се съобщаваше, че у посетителите на местно заведение, минали през него в периода между 8 и 11 януари, е била регистрирана болестта салмонелоза. Заведението е било запечатано. Според властите в периода между 8 и 11 януари заведението е било посетено от около 2 500 души.\"Броят на пострадалите вече възлиза на 125 души, като сред тях са 18 деца и пет бременни жени. От тях са хоспитализирани 76 души. Диагнозата \"салмонелоза\" е потвърдена за 33-ма души\", уточниха местните медицински власти.Вчера ръководителят на Бурятия Алексей Циденов призова да бъдат наказани виновниците и разпореди на местното правителство да проведе срещи с представители на заведението за обществено хранене с участието на експерти от \"Роспотребнадзор\".Местният следствен комитет е образувал наказателно производство за нарушаване на санитарно-епидемиологичните правила, причинило масово заболяване или натравяне на хора.", "date": "2018.01.16", "title": "125 натровени в заведение в Русия"}
{"url": "https://news.bg/world/dzhunglata-v-kale-nyama-da-se-povtori-otseche-makron.html", "text": "Президентът на Франция Еманюел Макрон обяви, че страната му няма да позволи появата на нов мигрантски лагер в Кале, информира БиБиСи.Макрон посети пристанищния град, където се събират много мигранти в опит да се прехвърлят на Острова.В района има около 700 мигранти, въпреки че лагерът, известен като Джунглата, е съборен още през 2016 г.Макрон също се закани да накаже тези полицаи, които бият мигранти.В четвъртък френският лидер ще посети Великобритания, където се очаква да поиска по-голяма помощ от британското правителство.По време на първото си официално посещение като президент в Кале Макрон се срещна с мигранти и групи, които им помагат, както и с местните власти и жители, които призовават за повече мерки за предотвратяване появата на нов голям лагер.Две групи отказаха да се срещнат с президента, тъй като протестират срещу използваните от френската полиция стриктни мерки срещу мигрантите.Макрон защити силите на реда, но обеща да предприеме действия срещу всяка нередност.Джунглата в Кале стана френският символ на мигрантската криза в Европа. Около 7000 мигранти, предимно от Близкия изток и Африка, живееха в лагера преди да бъде прочистен.\"В никакъв случай няма да позволим друга Джунгла тук\", закани се Макрон.През 2017 г. Франция е получила 100 000 бежански молби за убежище.През следващия месец се очаква Еманюел Макрон да обяви нова мигрантска политика, която ще включва ускоряване прегледа на молбите за убежище и по-бърза депортация на тези, които не им разрешено да останат.", "date": "2018.01.16", "title": "Джунглата в Кале няма да се повтори, отсече Макрон"}
{"url": "https://news.bg/bulgaria/toplata-zima-izgoni-divite-gaski-ot-stranata.html", "text": "Пет пъти по-малко водолюбиви птици са наблюдавани у нас през уикенда, когато се проведе 42-то среднозимно преброяване на зимуващите водолюбиви птици.Общата численост на установените птици е 122 803 индивида от малко над 150 вида, показват данните при обработени над 70% от протоколите.Тази зима гъските са се задържали в страните на север от нас, посочват от БДЗП. Не са установени огромни струпвания на диви гъски, характерни за предходни години. Причината е по-топлото време в началото на януари, а миналите зими температурите са били по-ниски и в страната е имало снежна покривка. За разлика от други години, в почти всички малки язовири и рибарници, обикновено замръзнали през януари, заради по-високите температури през тази година са установени зимуващи водолюбиви птици.Екипите са успели да наблюдават и преброят едва около 2000 големи белочели гъски и стотина червеногуши гъски, които са световно застрашен вид. Това е изключително ниска численост за това време на годината. В предходни години по същото време и разбира се в по-студени зими зимуващите гъски в страната са достигали стотици хиляди, а относно червеногушата гъска през 2013 г. бяха установени рекордните за България над 54 000 червеногуши гъски.Най-многочислени тази година са кафявоглавите потапници, лиските и зеленоглавите патици. Те са установявани през повечето зимни преброявания на водолюбивите птици в страната.Сред интересните наблюдения са 64 тръноопашати потапници и една посевна гъска в района на Бургас, 40 средиземноморски буревестника, наблюдавани по Южното Черноморие, и 16 индивида от световно застрашения ушат гмурец. Други по-атрактивни видове, установени във водоемите в страната, са: къдроглави пеликани, морски орли, голям креслив орел, тундрови лебеди, големи черноглави чайки, качулати корморани, звънарки, черноврати гмурци и други.Свилен Чешмеджиев от БДЗП, който е и национален координатор на преброяването, коментира, че резултатите могат да се интерпретират като показател за промените в средата и още веднъж да подчертаят ролята на птиците като важен индикатор за състоянието на средата, в която живеем.По време на 42-то среднозимно преброяване на водолюбивите птици в страната участие взеха 41 екипа от експерти и доброволци на Българското дружество за защита на птиците (БДЗП), Изпълнителна агенция по околна среда (ИАОС), Регионалните инспекции по околната среда и водите (РИОСВ), Ловните сдружения и представители на други неправителствени организации, които успяха да обходят и съберат данни за зимуващите птици в над 2000 влажни зони в страната.", "date": "2018.01.16", "title": "Топлата зима изгони дивите гъски от страната"}
{"url": "https://news.bg/health/oblastnite-bolnitsi-se-dogovoriha-za-prestrukturirane-s-mz.html", "text": "\"Направен е пълен анализ на финансовото състояние на областните болници\", заяви министърът на здравеопазването по време на среща с директорите на всички областни лечебни заведения. Кирил Ананиев посочи, че държавните болници нямат общи правила за финансовата си дейност и това е една от причините за недоброто състояние на някои от тях.Здравният министър съобщи, че заедно с екипа си работи по изготвянето на правила в тази посока, които трябва да бъдат финализирани в началото на следващия месец. Проверките, извършени от МЗ до този момент, показват, че не навсякъде управлението на лечебните заведения се извършва по най-добрия начин, контролът на места е занижен, не се поддържа добре и сградният фонд.Към септември месец около 200 млн. лв. са общите задължения на държавните болници, просрочените са близо 57 млн. лв., като проблемът се задълбочава, обобщи здравният министър.Кирил Ананиев съобщи, че след проверките болниците са разпределени в четири групи, като лечебните заведения в последната четвърта група са декапитализирани, в лошо финансово състояние и са в невъзможност за изплащане на задълженията си към кредиторите.Действията на Министерство на здравеопазването са насочени в момента към тази група болници.Министър Ананиев посочи за пример болницата в Ловеч, в която вече има назначен нов прокурист и оздравителният план е в ход.Министерството има конкретен план за действие спрямо всяка една болница, като в него са отчетени здравните потребности на населението в региона, наличните отделения, апаратура, администрация, сключени договори за доставка на лекарства, консумативи и др.Здравният министър заяви, че действията на неговия екип са фокусиране върху подобряване качеството на лечебния процес, а не към съхраняването на отделни структури.От Националното сдружение на областните многопрофилни болници за активно лечение поискаха от Министерството на здравеопазването да се запазят лекарите и сестрите в областните болници и посочиха, че част от медиците в момента са на възраст над 55 години. Като проблем, за който алармираха от областните лечебни заведения, е недостигът на персонал, като по тази причина не могат да изготвят дори графици за дежурства.Директорите на държавните болници поставиха редица въпроси, свързани с нарушените връзки между болничната и извънболничната помощ, промяна на медицинските стандарти, амбулаторните процедури и механизмите за финансиране на лечебните заведения.Министър Ананиев посочи, че с екипа си ще бъдат в постоянен контакт с ръководствата на областните здравни заведения, за да може чрез интензивен диалог да се извършат всички, планирани от министерството промени, свързани с преструктуриране, управление и финансиране, които като краен резултат да доведат до по-добро лечение на пациентите на територията на всички области в страната.", "date": "2018.01.16", "title": "Областните болници се договориха за преструктуриране с МЗ"}
{"url": "https://news.bg/health/vas-otmeni-limitite-za-bolnitsite.html", "text": "Върховният административен съд отмени решението, с което се въвеждат лимити за болниците. Решението бе взето в началото на 2015 година, посочват от Българския лекарски съюз.От Лекарския съюз напомнят, че нямаше да се стигне до тук, ако ръководството на НЗОК се е било вслушало в многократните им призиви за актуализация на бюджетната рамка както в 2016 г., така и през 2017 г.От БЛС посочват, че след решението на ВАС изпълнителите на медицински услуги могат да търсят дължимите им суми, включително и отговорност за причинените им вреди, но стига да докажат претенциите си.Върховният административен съд потвърждава изцяло мотивите на Административен съд София град, който В мотивите на решението се казва, че разпоредбата на чл. 4, ал. 4 от ЗБНЗОК за 2015г. изрично предвижда, че Надзорният съвет на НЗОК разполага с правомощие да приеме правила за условията и реда за определяне и изменение на стойностите по годишните общи стойности на разходите за всяка РЗОК и на разходите на изпълнителите на Болнична медицинска помощ.Никъде обаче не е предвидена възможност НЗОК да определя \"обем на финансовите средства, които ще се разпределят по реда на правилата\", тъй като това би означавало да се заложат нови стойности на разходите за Болнична медицинска помощ, с което биха се иззели функциите на Народното събрание по приемане на Закона за бюджета на НЗОК.Налага се краен извод, че НС на НЗОК няма компетентност да приема обеми на финансови средства за заплащане на дейностите за болничната медицинска помощ, залагайки процентен механизъм спрямо средствата, получени през 2014 г., посочват от Българския лекарски съюз. Единственото възложено му правомощие съгласно чл. 4, ал. 4 от ЗБНЗОК за 2015г. е да определи реда, по който вече утвърдените със ЗБНЗОК средства да бъдат разпределени между отделните РЗОК и лечебните заведения.", "date": "2018.01.16", "title": "ВАС отмени лимитите за болниците"}
{"url": "https://news.bg/int-politics/iran-zove-myusyulmanskite-strani-da-ne-zavisyat-ot-chuzhdentsi.html", "text": "Президентът на Иран Хасан Рохани призовава за повече солидарност между мюсюлманските страни и за това да не зависят от \"чужденци\" за развитието си, съобщава \"Франс прес\".Неговите коментари идват, след като Вашингтон заплаши да се оттегли от историческото споразумение между Техеран и световните сили, съгласно което бяха отменени тежките санкции в замяна на ограничаване на ядрената програма на Иран.\"Само независимостта от чужденци и засилената солидарност между мюсюлманските страни ще ни позволят да преодолеем проблемите на ислямския свят\", настоя Рохани.\"Трябва да... разчитаме на собствените си възможности\", за да осигурим \"растеж и развитие\", каза той при откриването в Техеран на сесия на парламентарния съюз на Организацията за ислямско сътрудничество.", "date": "2018.01.16", "title": "Иран зове мюсюлманските страни да не зависят от \"чужденци\""}
{"url": "https://news.bg/world/istinata-shte-bade-pogrebana-s-nego-obyavi-bratat-na-ubitiya-srabski-politik.html", "text": "Истината ще бъде погребана с него.Това обяви Мирослав Иванович, братът на убития сръбски политик в Косово Оливер Иванович, съобщава косовската медия Gazeta Express.В съобщение до медиите Мирослав Иванович потвърди, че брат му е застрелян с пет куршума. Той допълни, че наскоро автомобилът на брат му е бил запален като форма на предупреждение, но политикът не се е притеснил. Според Мирослав Иванович срещу брат му може да са били отправяни и други заплахи, но той не е казвал.\"Оливер беше такъв човек, той беше спокоен и никога не се панираше. Страхувам се, че истината относно обстоятелствата, които доведоха до смъртта му, ще бъдат погребани с него\", подчерта Мирослав Иванович.Оливер Иванович беше лидер на Гражданска инициатива \"Сърбия\". Тази сутрин той беше застрелян от движещ се автомобил. Косовската полиция съобщи, че е открила използвания от нападателите автомобил, който е изгорен.", "date": "2018.01.16", "title": "Истината ще бъде погребана с него, обяви братът на убития сръбски политик"}
{"url": "https://news.bg/world/tramp-90-ot-novinite-za-men-prez-2017-g-sa-bili-negativni.html", "text": "90% от новините за Тръмп през 2017 г. са били негативни. Това написа в \"Туитър\" самият президент на САЩ Доналд Тръмп, който в серия от съобщения в социалната мрежа коментира различни теми.Според него много и от новините са скалъпени.Американският лидер изрази недоволството си от \"фалшивите новинарски медии\" и повтори, че разследването за евентуална руска намеса на американските избори през 2016 г. и възможно сътрудничество с предизборния щаб на Тръмп са \"измислица\"., написа той в \"Туитър\".Държавният глава на САЩ използва социалната медия да подчертае, че безработицата сред афроамериканците е достигнала най-ниското си ниво, докато процентът на чернокожите американци с положителна нагласа към Тръмп се е удвоил.Доналд Тръмп отново подчерта важността да има сигурна граница с Мексико и предприемане на имиграционна реформа, която включва отмяна на лотарията и замяната й с имиграционна система, базирана на заслуги.", "date": "2018.01.16", "title": "Тръмп: 90% от новините за мен през 2017 г. са били негативни"}
{"url": "https://news.bg/world/rusnatsite-piyat-80-po-malko-alkohol.html", "text": "Здравният министър на Русия обяви, че руснаците консумират 80% по-малко алкохол в сравнение с преди пет години, съобщава \"Москва таймс\".Електронното издание отбелязва, че информацията е съобщена на фона на спада на нивата на тютюнопушене и увеличението на броя на хората, които спортуват.Последните данни на Световната здравна организация показват, че Франция и Германия изпреварват Русия в консумираните количества алкохол.\".\", каза министърът на здравеопазването Вероника Скворцова, цитирана от \"Комерсант\".Официалната статистика показва, че средната консумация на алкохол в Русия е намаляла с 1/3 между 2009 и 2016 г. Правителствената агенция Роспотребнадзор смята, че това е в резултат на новите закони за минималните цени, забраната на реклами и ограниченията за продажба.За същия период 40% повече руснаци практикуват някакъв спорт.Тютюнопушенето в Русия също е намаляло през последните 5 г., като 22% по-малко руснаци пушат.", "date": "2018.01.16", "title": "Руснаците пият 80% по-малко алкохол"}
{"url": "https://news.bg/world/mihay-fifor-vremenno-e-premier-na-rumaniya.html", "text": "Президентът на Румъния Клаус Йоханис номинира министъра на отбраната Михай Фифор за временно изпълняващ длъжността министър-председател на балканската страна, съобщава \"Ройтерс\".Припомняме, вчера румънският министър-председател Михай Тудосе подаде оставка.Тудосе е бил принуден да вземе решението за оттеглянето си, тъй като е загубил подкрепата на партията, но заяви, че подава оставка с \"високо вдигната глава\". Новината беше съобщена след заседание на ръководството на управляващата Социалдемократическа партия.Йоханис поиска бърза процедура за формиране на ново правителство, за да се избегне възникване на политическа криза и икономически проблеми.Президентът също допълни, че консултациите с политическите партии за избиране на премиер ще започнат в сряда.", "date": "2018.01.16", "title": "Михай Фифор временно е премиер на Румъния"}
{"url": "https://news.bg/economics/germanski-rabotodateli-eksploatirat-balgarski-rabotnitsi.html", "text": "Сериозни разминавания между договорени и реални условия на труд установили експертите от Консултантския център на КНСБ за български работници. Нарушенията са при наши работници, командировани или търсещи работа в Германия от началото на годината, информираха от КНСБ.Един от случаите е на българка, наета за домашна помощница в Германия. Тя стои денонощно до леглото на болен от малария пациент. Когато заминавала, жената дори не е имала договор за командироване, а само за работа на 4 часа, информираха от центъра.Пред трудовите експерти сънародничката ни разказала, че въпреки договора за ограничено работно време, е трябвало да извършва денонощно обслужване на болното лице, в чиито дом е живеела.Тя била принудена да го придружи и в болницата, където са го лекували от опасната тропическа болест, но никой не й е обяснил за заболяването. След като разбрала какъв е случаят, жената веднага си тръгнала. Правоотношението й е прекратено, без да се изплати дължимата заплата. След сигнали и у нас, и в Германия са били предприети мерки за изплащане на дължимата заплата.\"Трябва да се подчертае, че дори семейството на обслужваното лице да е изрядно и да е изплатило сумата към агенцията - българска или германска, това не е гаранция, че изплащането на възнаграждението ще бъде извършено\", обясниха експертите.Консултациите са по проект \"Справедливо командироване\" със сътрудничество с немските профсъюзи DGB и с партньори от Словенските и Хърватските синдикати.При постъпване на сигналите в Главната инспекция по труда и се установят нарушенията, ощетените работници са насочвани да заведат трудово-правни дела. От работодателите се изисква да предоставят документи, които удостоверяват трудово правоотношение.В консултантския център предоставят експертна информация за основните трудови и социално-осигурителни права, процедурите във връзка със започване на работа, действащото трудово законодателство в Германия и други, свързани с пазара на труда теми.От началото на проекта експертите от КНСБ са констатирали много нарушения както на българското, така и на германското законодателство.Те са свързани с непредоставяне на трудовия договор преди заминаване, липса на допълнително споразумение за командировката, липса на документи за извънредния труд, липса на документи за осигуровките към германската специализирана каса СОКА БАУ.Част от хванатите нарушения са в договорите на строителните работници. В повечето случаи става въпрос за лица, командировани от българска фирма. Работниците подписват договори за минимално немско възнаграждение, а всъщност им се изплаща съвсем друго и то само, когато работодателят пожелае. Служителите работят извънредно, без да се заплаща извънредния труд - включително и в съботи и недели, както и в повечето случаи се работи на обекти и извън официалното работно време от 8 часа.", "date": "2018.01.16", "title": "Германски работодатели експлоатират български работници"}
{"url": "https://news.bg/int-politics/sazdavanite-ot-sasht-sili-v-siriya-shte-razpalyat-voyna-predupredi-iran.html", "text": "Иран обяви, че новите, подкрепяни от САЩ сили в Сирия, чийто размер ще бъде от 30 хил. бойци, ще \"разпалят пламъците на война\", повтаряйки гневните реакции на Сирия, Турция и Русия спрямо плана, съобщава \"Ройтерс\".В неделя ръководената от САЩ международна коалиция обяви, че работела с присъдружните си Сирийски демократични сили (СДС), водещ елемент на които са сирийските кюрди, за създаването на бойна сила, която ще действа по границите с Турция и Ирак, както и във вътрешността на Сирия.Сирийският президент Башар ал Асад реагира, като се зарече да смаже новата сила и да прогони американските войски от Сирия. Русия, съюзник на Асад, нарече плановете заговор за разцепване на Сирия и поставянето на част от страната под контрола на САЩ, докато Турция определи новата сила като \"терористична армия\".Говорителят на външното министерство на Иран Бахрам Касеми коментира, че такава сила би предизвикала напрежение в Сирия. Иран подкрепя Асад в почти 7-годишния конфликт срещу бунтовниците и терористите от ДАЕШ (\"Ислямска държава\"), изпращайки оръжия и войници.\"Обявлението от страна на САЩ на нова гранична сила в Сирия е очевидна намеса във вътрешните работи на тази страна\", настоя говорителят, цитиран от държавната новинарска агенция ИРНА.Касеми прикани всички американски сили незабавно да напуснат Сирия.САЩ оглавяват международна коалиция, която провежда въздушни удари и използва специални части за подпомагане на бойците от Сирийските демократични сили, сражаващи се с ДАЕШ в Сирия от 2014 г. насам. САЩ имат около 2000 военнослужещи в Сирия.", "date": "2018.01.16", "title": "Създаваните от САЩ сили в Сирия ще разпалят война, предупреди Иран"}
{"url": "https://news.bg/world/yaponska-mediya-se-izvini-sled-falshiva-trevoga-za-izstrelyana-ot-kndr-raketa.html", "text": "Японската медия NHK се извини след разпространение на фалшива информация, че Северна Корея е изстреляла ракета тази вечер местно време, информират руски медии и \"Ройтерс\".Извинението е поднесено на японски език на сайта на NHK. По-късно е споделено в социалните медии.В съобщението се отбелязва, че към 18,55 часа местно време NHK е предупредила, че КНДР е изстреляла ракета, но минути по-късно коригира грешката си.Преди няколко дни по погрешка властите на Хавайските острови предупредиха жителите, че е изстреляна балистична ракета.", "date": "2018.01.16", "title": "Японска медия се извини след фалшива тревога за изстреляна от КНДР ракета"}
{"url": "https://news.bg/regions/zelen-bilet-za-1-lev-sreshtu-sofiyskiya-mrasen-vazduh.html", "text": "Предложените мерки за справяне с фините прахови частици в София да бъдат заменени с по-ефективни. Това предложиха от Комисията по околната среда и водите към Столичния общински съвет.От комисията предлагат да отпаднат предложенията, свързани с различни прогнози за замърсяване на въздуха. Те са свързани с безплатно паркиране в буферните паркинги. Предложенията засягат и двойното поскъпване на таксата за паркиране в \"Синя зона\".При превишаване на допустимите нива на фини прахови частици ще се сезират и органите на КАТ. Предвижда се и въвеждане на зелен билет от 1 лев за един ден, еквивалент на еднодневна карта.Предлагат се  градски станции за два последователни дни, при превишение на над 200 микрограма на куб. м фини прахови частици.Мерките са:В при реализирано превишение над 200 микрограма/куб.м. на фини прахови частици на поне две градски автоматични станции за два дни или на поне четири станции за един ден, да се забрани паркиране в основни улици и паркинги или на цялата \"Синя зона\".Друго предложение е затваряне на определени карета от улици. Забрана ще има и за навлизане на автомобили в централна градска част с четни/нечетни номера.Ще се искат и промени в законодателството в две посоки - да се въведат екостикери, които показват екологичния клас на автомобила. Да се даде възможност на общините да спират на база технически характеристики определени автомобили, когато има замърсяване, предлагат от Столична община.", "date": "2018.01.16", "title": "„Зелен“ билет за 1 лев срещу софийския мръсен въздух "}
{"url": "https://news.bg/int-politics/erdogan-rezhe-tramp-predpochita-da-razgovarya-s-putin-za-operatsiyata-si-v-siriya.html", "text": "Антитерористичната операция на Турция в северния сирийски град Африн ще бъде проведена в сътрудничество със сирийската опозиция. Това обяви турският президент Реджеп Тайип Ердоган, цитиран от турските медии.Говорейки след среща с парламентарната група на управляващата Партия на справедливостта и развитието Ердоган посочи, че не обмислял да се обади на американския президент Доналд Тръмп във връзка с предвижданата операция, добавяйки, че разговорите с руския му колега Владимир Путин продължавали и той предпочитал да разговаря с него по темата вместо с Тръмп.Турският държавен глава също така изразил съмнение, че планът на САЩ да създаде армия от 30 хил. бойци, водещ елемент на която ще бъдат сирийските кюрди в Северна Сирия, ще засили сигурността по границите, изтъквайки, че дори режимът на Асад не \"клонял към\" инициативата.Ердоган също така настоял НАТО да се противопостави на плановете на САЩ, като по думите му военният алианс бил \"задължен\" да застане срещу онези сили, които \"нарушават границите на нейни членове\". По време на заседанието на Партията на справедливостта и развитието Ердоган отново повторил готовността на Турция да проведе антитерористични операции в крайграничните сирийски градове Африн и Манбидж, посочвайки, че Турция \"скоро ще ликвидира всички терористични гнезда в Сирия\", започвайки с контролираните от \"Отрядите за народна отбрана\" на сирийските кюрди територии. Според турските власти сирийските кюрди са свързани с Кюрдската работническа партия (ПКК), която води въоръжен бунт срещу турската държава от десетилетия.В неделя ръководената от САЩ коалиция обяви, че работи със Сирийските демократични сили, които са доминирани от сирийските кюрди, за създаване на сили, които ще действат по границите с Турция и Ирак, както и в рамките на Сирия.Обявлението предизвика тежки критики от Иран, Русия и Турция.", "date": "2018.01.16", "title": "Ердоган реже Тръмп, предпочита да разговаря с Путин за операцията си в Сирия"}
{"url": "https://news.bg/world/razuznavaneto-na-sasht-predupredilo-kashnar-da-vnimava-s-bivsha-sapruga-na-rupart-mardok.html", "text": "В началото на 2017 г. представители на американското контраразузнаване са предупредили Джаред Къшнър, съпруг на Иванка Тръмп, която е дъщеря на американския лидер Доналд Тръмп, че китайско-американският предприемач Уенди Мърдок може да използва приятелството им в полза на китайски правителствени интереси.Това пише американското издание \"Уолстрийт джърнъл\", цитирано от АФП.Позовавайки се на източници, вестникът отбелязва, че американски официални служители са изразили безпокойство, че бившата съпруга на медийния магнат Рупърт Мърдок, който притежава вестника, лобирала за финансиран от Китай голям строителен проект във Вашингтон.Въпросният проект е китайска градина за 100 милиона долара в Националния дендрариум, който е само на няколко крачки от Конгреса и в близост до Белия дом.Вестникът пише още, че представители на разузнаването възприемат плана като риск за националната сигурност, тъй като включва 21-метрова кула, която може да бъде използвана за наблюдение.Къшнър е бил предупреден по време на редовния брифинг на службите, тъй като е старши съветник на Тръмп.Говорител на Уенди Мърдок заяви, че не знаят ФБР или други разузнавателни агенции да са разтревожени във връзка с делата й. Представителят отрече Уенди Мърдок да е запозната с проекта.Родена в Китай, Уенди сключва брак с австралийския бизнесмен през 1999 г., а през 2013 г. се развежда. Но тя все още използва фамилното име на бившия си съпруг.Запитан за разпространената информация, говорител на външното министерство на Китай заяви, че Пекин се надява на прагматично сътрудничество със САЩ, тъй като е в интерес и на двете страни.", "date": "2018.01.16", "title": "Разузнаването на САЩ предупредило Къшнър да внимава с бивша съпруга на Рупърт Мърдок"}
{"url": "https://news.bg/tourism/ekoorganizatsii-iskat-bnb-da-posochi-realniya-sobstvenik-na-kontsesionera-v-pirin.html", "text": "Коалицията от неправителствени организации и граждански групи \"За да остане природа в България\" изпращат отворено писмо до управителя на Българска народна банка Димитър Радев с искане да обяви кой е реалният собственик на концесионера на ски зона Банско \"Юлен\" АД.На 5 януари 2018 г. в интервю по Нова телевизия, представител на \"Юлен\" заяви, че кипърският гражданин Георгиус Георгиу е само номинален собственик на концесионера, но всички компетентни държавни институции знаят кой е реалният собственик.\"Това дружество е единственото, което е получило право на управление и строителство в изключителна държавна собственост - Национален парк Пирин и смятаме, че българското общество трябва да знае кой е нейният истински собственик\", пише в отвореното писмо.\"Доколкото \"Юлен\" АД е кредитополучател от българска банка и цялата му собственост е ипотекирана в нея, БНБ също би трябвало да е от институциите, които са запознати с реалния собственик\", пише в отвореното писмо.Преди 10 дни коалицията от неправителствени организации и граждански групи \"За да остане природа в България\" изпрати отворено писмо с искане и до председателя на Народното събрание Цвета Караянчева, президента Румен Радев и премиера Бойко Борисов да обявят официално кой е реалният собственик на ски зона Банско в Национален парк Пирин. Досега отговор няма.\"Решението за промяна на плана за управление на Национален парк Пирин всява разединение в обществото и смятаме за правилно да се знае чии интереси стоят зад това решение. Ние като организации в обществена полза не приемаме политиката на разединение и прoтивопоставяне на гражданите, защото това е вредно за всяко общество\", се казва още в отвореното писмо.Над 20 града в България и Европа се включват в протестите в защита на Пирин в четвъртък.", "date": "2018.01.16", "title": "Екоорганизации искат БНБ да посочи реалния собственик на концесионера в Пирин"}
{"url": "https://news.bg/economics/platili-sme-pochti-352-mln-leva-za-vinetki-prez-2017-g.html", "text": "Почти 352 млн. лева са приходите от винетки през 2017 г., съобщиха от АПИ. Крайният срок за годишните стикери за 2017 г. е 31 януари 2018 г.Начислените приходи от винетки през 2017 г. са 351 878 805 лв. - с 25 млн. лв. повече от 2016 г., когато са събрани 326 837 238 лв. Приходите от продажбата на различните видове стикери за леки автомобили са около 249 млн. лв., а от винетките за камиони над 3,5 тона - 103 млн. лв.Най-голям дял при приходи от винетките за леки автомобили имат годишните - 185 895 650 лв. След тях са седмичните - 43 009 275 лв., и месечните - 19 896 390 лв.284 хил. винетки са продадени от началото на продажбата на стикерите за 2018 г. - 22 декември м. г. до сега. Начислените приходи са над 22,5 млн. лева.На Дирекция \"Социално подпомагане\" са предоставени 117 305 годишни винетки за леки автомобили. Те са на стойност 11 378 585 лв. и са за сметка на АПИ.Шофьорите на леки коли предпочитат годишните винетки за 2018 г. Продадени са 188 400 бр. След тях са седмичните - 44 372 бр., месечните - 5 792 бр., и тримесечните - 813 бр.През 2018 г. - за трета поредна година, цените на всички винетки за леки автомобили са непроменени. Годишната винетка е 97 лева, месечната - 30 лв., а седмичната - 15 лв.От тази година за първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер.За първи път годишната винетка за всички превозни средства важи за срок от една година от датата на купуването й, т. е. ако шофьор си вземе стикер, например на 3 март 2018 г., когато тръгва на път за Националния празник, то той ще важи до 2 март 2019 г.От Агенция \"Пътна инфраструктура\" съветват потребителите да закупят нов годишен стикер преди изтичане на валидността на стария и напомнят, че годишните винетки за 2017 г. са валидни до 31 януари 2018 г.Възможно е валидизирането да стане с по-късна дата. Например - ако потребител има годишна винетка за 2017 г. и закупи нов годишен стикер във вторник - 16 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година, поясняват от АПИ.Годишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.Винетки се продават в над 3 000 разпространителски пункта. От тях 372 бр. работят денонощно. Това са големите бензиностанции, офисите на \"Български пощи\", областните пътни управления и гранично контролно-пропускателните пунктове.На страницата на АПИ може да се открие пълният списък на пунктовете за продажба на винетки.", "date": "2018.01.16", "title": "Платили сме почти 352 млн. лева за винетки през 2017 г."}
{"url": "https://news.bg/int-politics/masova-hayka-v-germaniya-za-iranski-shpioni-sledyashti-izraeltsi.html", "text": "Германските власти провеждат издирвателни операции в цялата страна във връзка със заподозрени в шпионаж в полза на Иран десетима души, съобщава \"Асошиейтед прес\".Говорител на германската прокуратура уточни, че заподозрените се смята, че \"са шпионирали институции и отделни хора в Германия в полза на юридическо лице, свързано с Иран\".Говорителят допълни, че спецакциите са били предизвикани по препоръка от германското контраразузнаване.Той отказал да коментира информации в някои германски медии, че заподозрените са шпионирали израелци в Германия.Преди две седмици германските власти обявиха, че са привикали посланика на Иран, за да порицае Техеран срещу шпионирането на отделни лица и организации, които поддържат тесни отношения с Израел, определяйки подобни действия като напълно неприемливо нарушение на германското законодателство.Това става, след като издадена през март миналата година присъда на пакистанец, шпионирал за Иран в Германия, влезе в сила. Мустафа Хайдар Сюд Накфи беше осъден за събиране на разузнавателна информация за Райнхолд Робе, бивш ръководител на дружеството за приятелство между Германия и Израел, и израелско-френски професор по икономика в Париж, за елитната Революционна гвардия на Иран.", "date": "2018.01.16", "title": "Масова хайка в Германия за ирански шпиони, следящи израелци "}
{"url": "https://news.bg/world/izvanredna-situatsiya-v-yaponski-grad-zaradi-riba-fugu.html", "text": "Японски град задейства система за предупреждение при извънредни ситуации в опит да призове жителите на града да не ядат фугу (риба балон), тъй като са пуснати в продажба няколко фугу с токсичните части от рибата, информира АФП.Супермаркет в Гамагори в Централна Япония е продал пет пакета риба с черния дроб, който може да съдържа смъртоносна отрова.Три от потенциално смъртоносните риби са открити, но все още се търсят останалите две, обяви официален представител.По високоговорителите в града властите призовават хората да не консумират рибата.Фугу е един от най-скъпите деликатеси в Япония. Рибата често се сервира на тънки парчета сашими или в японска супа.Но кожата, червата, яйчниците и черният дроб съдържат отровата тетродотоксин, която може да бъде фатална за човека. Поради това само специално лицензирани готвачи могат да приготвят и продават фугу.По няколко души умират на година в Япония заради неправилно приготвяне на рибата. Десетки други са получили странични ефекти, според здравното министерство.Регионални представители предупреждават, че консумирането на черния дроб на рибата може да парализира нервната система и дишането, което води до смърт.", "date": "2018.01.16", "title": "Извънредна ситуация в японски град заради риба фугу"}
{"url": "https://news.bg/economics/ot-burgaski-zavod-uveryavat-che-izpalnyavat-ekoiziskvaniyata.html", "text": "В изявление до медиите от бургаския завод за дървени плоскости уверяват, че дейността му покрива екологичните изисквания, съобщиха от \"Кроношпан\".В изявление до медиите от завода уверяват, че проверките през последните три месеца потвърждават, че  в комплексното си разрешително.От 1 ноември до 15 декември 2017 год. в непосредствена близост до предприятието беше позиционирана мобилната станция на Община Бургас за мониторинг на атмосферния въздух. През тези 45 дни нито веднъж не е било констатирано превишаване на нормите за ФПЧ10 /фини прахови частици/, обясняват от предприятието.В същия период средната стойност на измерване, за целият период, не превишава 13 µg/m3 при норма от 50 µg/m3, акцентират в изявлението си до медиите от завода.Почти в същото време - от 20 ноември до 23 ноември 2017 г. е проведено и измерване от страна на мобилната лаборатория на ИАОС (Изпълнителна агенция по околна среда). И това изследване потвърди, че няма превишаване на нормите за допустими емисии (въглероден оксид, азотни окиси, серни окиси, формалдехид и др.), информират от бургаското предприятие.Те акцентират, че е имало няколко  от неподвижни източници. Това е станало в периода от 16 октомври до 23 октомври 2017 г., съгласно утвърден от Министъра на околната среда и водите график. Резултатът от проверките показва, че няма превишаване на съответните норми на допустими емисии при измерените концентрации на прах.Успоредно на тези проверки бяха извършвани и собствени периодични измервания от страна на предприятието, информират от там.Годишната планова проверка в Бургаския завод е била от 6 до 10 ноември 2017 г. Резултатите от нея са описани в \" Доклад за извършена проверка по изпълнение на условията в комплексно разрешително № 475 - H2/2016 г., издадено на Кроношпан България ЕООД\". След тази четиридневна проверка от завода акцентират, че: \"емисиите от организираните източници на площадката за цялата 2017, показват спазване на нормите за допустими емисии, разрешени в комплексното разрешително\".При вземане на пробите е присъствал и представител на РИОСВ Бургас, съгласно нормативната уредба.", "date": "2018.01.16", "title": "От бургаски завод уверяват, че изпълняват екоизискванията"}
{"url": "https://news.bg/crime/haskovliya-prebil-zhena-si-do-smart-i-se-predal-na-mvr-sled-dva-dni.html", "text": "Окръжна прокуратура-Хасково привлече като обвиняем 61-годишния Борислав В., за това, че причинил по непредпазливост смъртта на 38-годишната си жена, вследствие на умишлено нанесена тежка телесна повреда.На 12 януари, в Хасково, след възникнал битов скандал, който преминал във физическа саморазправа, обвиняемият нанесъл побой над пострадалата, вследствие, на което и била причинена тежка телесна повреда и тя починала. На 14 януари обвиняемият подал сигнал за настъпилата смърт на А.Т.След констатиране на смъртта, по случая е образувано досъдебно производство. В хода на разследването е извършен оглед на местопроизшествие, иззети са веществени доказателства, разпитани са свидетели, като е била назначена и съдебномедицинска експертиза.Обвиняемият Борислав В. е задържан от органите на МВР за срок от 24 часа, а след привличането му в качеството на обвиняем на 15 януари, е постановено задържането за срок до 72 часа с постановление на наблюдаващия прокурор.Предстои Окръжна прокуратура-Хасково да внесе искане в съда за вземане на мярка за неотклонение \"задържане под стража\" спрямо обвиняемия Борислав В.", "date": "2018.01.16", "title": "Хасковлия пребил жена си до смърт и се предал на МВР след два дни"}
{"url": "https://news.bg/world/es-vadi-8-darzhavi-ot-cherniya-spisak-s-ofshorkite.html", "text": "Европейският съюз ще извади Панама, Южна Корея и други 6 държави от наскоро приетия \"черен списък\" на данъчните убежища (офшорки), които не сътрудничат по данъчни въпроси. Решението ще бъде взето на среща на финансовите министри през следващата седмица.Това разкри представител на ЕС, цитиран от АФП.Представителят поясни, че министрите трябва да извадят 8 държави от списъка с данъчните убежища.Става въпрос за ОАЕ, Тунис, Монголия, Макао, Гренада, Барбадос, Панама и Южна Корея.Само преди няколко седмици ЕС обяви оригиналния списък, в който влизат 17 държави, които пък изразиха недоволството си от решението на Брюксел.Представителят поясни, че въпросните 8 страни ще бъдат прехвърлени в така наречения \"сив списък\" на ЕС, в който се включват страни, които са предприели неуточнени ангажименти към ЕС за реформиране на данъчните си системи.Според експерти предстоящото решение на Брюксел е тревожна тенденция, тъй като само месец след приемането на списъка вече се изваждат държави от него.Това ще отслаби доверието към списъка, в който крайна сметка няма да има държави.Тринидад и Тобаго, Бахрейн, Гуам, Маршаловите острови, Палау, Самоа, Американска Самоа, Намибия и Сейнт Лусия остават в списъка.", "date": "2018.01.16", "title": "ЕС вади 8 държави от черния списък с офшорките"}
{"url": "https://news.bg/int-politics/ryazak-spad-na-migrantite-pristignali-v-germaniya-prez-2017-a.html", "text": "Броят на новопристигналите мигранти, търсещи убежище в Германия, е спаднал значително през миналата година до около 186 хил. души. Това показват нови данни на германското правителство, публикувани днес, съобщава \"Асошиейтед прес\".186 644-те новопристигнали мигранти са драстично по-малко в сравнение с около 280 хил. през 2016 г. и пика от 890 хил. през 2015 г., когато притокът на мигранти от Близкия изток и другаде към Европа беше достигнал връхната си точка.Сирийците са били най-голямата единична група от нови мигранти през миналата година - общо 47 434 души. Следвани са от иракчаните - 21 043 души, и 12 346 афганистанци.През декември 2017 г. са регистрирани 13 082 новопристигнали, доста по-малко в сравнение с предходните месеци.Огромният наплив на мигранти през 2015 г. предизвика натиск върху канцлера Ангела Меркел от страна на твърдолинейните десни в нейния консервативен политически блок, а също така засили подкрепата за антиимигрантската партия \"Алтернатива за Германия\", която спечели за първи път депутатски места през миналата година.Вътрешният министър Томас де Мезиер заяви, че въпреки низходящата тенденция, броят на мигрантите, пристигнали през миналата година, все още е \"твърде висок\", въпреки че не посочил колко новопристигнали биха били разглеждани от правителството като подходяща бройка.Общо 222 683 души са подали официална молба за убежище през миналата година, но това включва и хора, които са пристигнали преди това и е трябвало да чакат, за да кандидатстват.", "date": "2018.01.16", "title": "Рязък спад на мигрантите, пристигнали в Германия през 2017-а"}
{"url": "https://news.bg/world/sarbiya-ubiystvoto-na-oliver-ivanovich-e-teroristichen-akt.html", "text": "Убийството на политика Оливер Иванович е терористичен акт.Това обяви президентът на Сърбия Александър Вучич пред журналисти в Белград след извънредно заседание на Съвета за национална сигурност, съобщават B92 и ТАСС.Заседанието се проведе във връзка със съобщената по-рано днес информация, че сръбският политик Оливер Иванович е убит в Косовска Митровица, Северно Косово.Президентът поднесе съболезнования на семейството на Иванович от името на държавата и правителството.\"\", каза Вучич.По-рано сръбската агенция ТАНЮГ съобщи, че сръбският президент е разговарял по телефона с шефа за външната политика на ЕС Федерика Могерини във връзка с убийството.Сръбската делегация напусна техническите преговори с Прищина в Брюксел заради убийството.Според Вучич убийството е удар върху сръбския народ в Северно Косово.Нападението срещу Оливер Иванович - това е преди всичко атака срещу сръбския народ на Северно Косово и Метохия. И второ - това нападение е срещу Сърбия като цяло, подчерта той.Вучич обяви още, че скоро ще посети Косово за \"разговори със сръбския народ\".Той призова косовските сърби да останат спокойни и да запазят мира, заканвайки се, че отговорните за убийството ще бъдат заловени.Държавният глава съобщи, че Белград е изпратил писмо до мисиите на ЕС и ООН в Косово с молба Сърбия да участва в разследването на територията на Косово.Убийството на сръбския политик стана на фона на предупрежденията на САЩ за предстоящи атаки в региона. ", "date": "2018.01.16", "title": "Сърбия: Убийството на Оливер Иванович е терористичен акт"}
{"url": "https://news.bg/int-politics/prezidentat-na-kitay-uveri-tramp-che-v-severna-koreya-ima-polozhitelni-promeni.html", "text": "Китайският президент Си Цзинпин е заявил на американския си колега Доналд Тръмп, че на Корейския полуостров са настъпили \"положителни промени\". Това съобщават китайските държавни медии след телефонен разговор между двамата държавни ръководители.Тръмп притисна Си да засили икономическия и политически натиск върху Северна Корея с надеждата да я убеди да спре разработването на ядрената си програма.Напрежението се покачи неимоверно, след като Северна Корея проведе поредица от ядрени и ракетни изпитания, а севернокорейският вожд Ким Чен-ун размени заплахи за война и лични нападки с Тръмп.Ала през последните седмици се наблюдава очевидно сближаване, като Северна и Южна Корея се срещнаха за първи път от две години, а Пхенян се съгласи да изпрати спортисти на Зимните олимпийски игри в южнокорейския зимен център Пьончан.В телефонния разговор Си Цзинпин \"посочи, че положението на Корейския полуостров показа някои положителни промени\", уточнява официалната китайска новинарска агенция \"Синхуа\".\"Всички заинтересовани страни трябва да положат съвместни усилия, за да съхранят постигнатото успокояване на положението на Корейския полуостров и да създадат условия за рестартиране на преговорите\", настоял още китайският държавен глава.Телефонният разговор беше проведен, докато министрите на външните работи на 20 страни се събраха в канадския град Ванкувър, за да проведат двудневни преговори относно кризата около ядрената и ракетна програма на Северна Корея.Но САЩ остават скептично настроени, че Ким Чен-ун е готов да преговаря за оръжейната си програма.Китай разкритикува преговорите във Ванкувър, на които домакин са САЩ и Канада и на които няма да участват Пекин и Москва, и призова обсъжданията за санкции срещу Пхенян да останат в рамките на Съвета за сигурност на ООН.По време на телефонния разговор на Си Цзинпин с Тръмп той също така е приканил американския си колега, който зае твърда линия срещу търговския дисбаланс между двете страни, да седне на масата на преговори по икономическите въпроси.", "date": "2018.01.16", "title": "Президентът на Китай увери Тръмп, че в Северна Корея има \"положителни промени\""}
{"url": "https://news.bg/regions/fandakova-planat-za-vitosha-da-se-prieme-chas-po-skoro.html", "text": "Витоша е национален парк, собственост на държавата. Трябва да има възможност както за зимен, така и за летен туризъм, без да има друго строителство, освен на спортни съоръжения. Този план трябва да се приеме час по-скоро. Това заяви столичният кмет Йорданка Фандъкова пред БНТ.Припомняме, тази седмица се очаква да заседава специалната временна комисия към Столичния общински съвет за Природен парк \"Витоша\". Повод за заседанието е състоянието на лифтовете на Витоша. Основното искане на  отново да се върнат под шапката на общината. , който в момента се обжалва, пишат от групата.Столичният кмет поясни, че при всяко ново правителство се среща с министрите, които имат отношение по темата.Столична община има директен ангажимент да осигури автобусния транспорт на Витоша. Следващата седмица ще бъдат увеличени колите по линия № 66, която е до хижа \"Алеко\". Също така ще има автобус, който ще изчаква на долната част на лифта, която ще извозва хората, ако има опашка на лифта, поясни кметът.Темата \"Витоша\" се дебатира непрекъснато, обясни тя. Предстои междуведомствена група да провери необходимостта от ремонти на лифтове.Големият дебат е за реконструкция и нови лифтови съоръжения. През последните няколко дни се прави всичко възможно да се политизира темата, каза столичният градоначалник.През 2007 Столичният общински съвет прие решение за приватизация на общинското дружество \"Въжени линии\", за да може да се приватизира от частен собственик. Дружеството е включено още през 2006 г. в списъка за приватизация на общински дружества, каза Фандъкова. По думите й хора, които са участвали в решението за приватизация на \"Въжени линии\", сега зоват \"Да върнем Витоша на софиянци\". Групата на ДСБ е гласувала единодушно.В условията, които се гласуват, не се казва, че съоръженията трябва да работят. Там има две условия - да се изплатят задълженията на дружеството и да се запази дейността на съоръженията. Апелират да се развали договорът, но нека има аргументирано предложение. Правени са 11 проверки от Агенцията за приватизационен и следприватизационен контрол, каза Фандъкова.По думите ѝ най-големият проблем за замърсяването на въздуха е отоплението на твърдо гориво. Развитие на газопреносната и топлофикационната мрежа е дългосрочното решение. Столичната община работи интензивно, инвестираме в проекти, които да решават трайно подобряване на градски транспорт, подмяната на отоплителните инсталации в общинските сгради, развитието на зелената система, допълни Фандъкова.В проекта за бюджет сме заложили повече миене и почистване на улиците. Работи се за въвеждането на \"Зелен билет\", който да важи в дните при сериозно замърсяване на чистотата на въздуха.За подобряване на чистотата на града се очаква да бъдат закупени 20 електробуса - първите, които ще се движат по софийските улици. За последните 3 години са подменени над 50% от старите автобуси, допълни столичният кмет.", "date": "2018.01.16", "title": "Фандъкова: Планът за Витоша да се приеме час по-скоро"}
{"url": "https://news.bg/crime/piyan-shofyor-blasna-spirka-na-gradskiya-transport-v-sofiya.html", "text": "Пиян шофьор се удари в спирка на градския транспорт в София, съобщи Нова телевизия.Инцидентът е станал около 9.00 часа във вторник сутринта на столичния булевард \"Александър Малинов\" в квартал \"Младост\".Според алкохолната проба шофьорът е имал 1,6 промила алкохол в кръвта.Екип на Центъра за градска мобилност ще оценява щетите.", "date": "2018.01.16", "title": "Пиян шофьор блъсна спирка на градския транспорт в София"}
{"url": "https://news.bg/disasters/uchilishten-avtobus-se-blasna-v-sgrada-v-germaniya-desetki-raneni.html", "text": "Училищен автобус се е забил в жилищна сграда в германския град Ебербах, провинция Баден-Вюртемберг, около 7 часа местно време (8 ч. българско).47 души са ранени при инцидента, сред които повечето са деца. Шофьорът е леко ранен.Десетима от пострадалите са в тежко състояние, уточняват местните медии.Автобусът събира ученици от намиращи се в близост до Ебербах населени места, за да ги откара до училището. Полицейски, пожарни и други спешни служби са изпратени на мястото на инцидента, като се разследват причините за катастрофата.Автобусът е повлякъл и няколко леки коли при катастрофата.Местните власти посочиха, че автобусът е предприел \"рискована маневра при изпреварване\" по магистрала, което е предизвикало инцидента.", "date": "2018.01.16", "title": "Училищен автобус се блъсна в сграда в Германия, десетки ранени"}
{"url": "https://news.bg/crime/do-15-g-zatvor-za-krazhba-na-4-televizora-i-zlato.html", "text": "Арестуваха за 72 часа мъж, извършил взломна кражба от жилище в центъра на столицата, съобщиха от Софийска районна прокуратура.В периода от време между 21 декември 2017 г. и 08 януари 2018 г. обвиняемият Иван Шопов влязъл в жилище, докато собствениците му отсъствали. Той откраднал златни накити и 4 LCD телевизорa. По случая е образувано досъдебно производство, под ръководството и надзора на Софийска районна прокуратура. Разпитани са свидетели, а част от инкриминираните вещи са открити в дома на обвиняемия Шопов.Шопов е многократно осъждан. Според повдигнатото му обвинение той може да получи затвор от три до петнадесет години.", "date": "2018.01.16", "title": "До 15 г. затвор за кражба на 4 телевизора и злато"}
{"url": "https://news.bg/int-politics/rusnatsite-vse-po-silno-vyarvat-v-zadgrobniya-zhivot-vse-poveche-pribyagvat-do-vrachki.html", "text": "Руският независим социологически център \"Левада\" е установил, че през последното десетилетие руснаците са започнали по-силно да вярват в живота след смъртта, а също така в това, че \"мъртви близки имат способността да влияят върху живите\", съобщава руското издание \"Комерсант\".По останалите показатели отношението към свръхестественото остава почти без промени: всеки седми руснак най-малко веднъж в живота си е прибягвал до услугите на алтернативната медицина, а всеки десети - към услугите на врачки и астролози.42% от руснаците са съгласни, че има живот след смъртта, като 14 на сто от тях вярват в това \"безусловно\". През 2008 г. броят на вярващите в задгробния живот е бил 33 на сто, като за 9 години е нараснал с 9 процента.45 на сто от руснаците също така вярват, че талисманите понякога носят късмет, а 51 на сто от запитаните смятат, че някои ясновидци могат да предсказват бъдещето.Половината граждани на Русия са убедени, че някои духовни лечители притежават \"лечебни сили, дадени от Бога\".Привържениците и противниците на хороскопите са почти равен брой в Русия - 40 на сто вярват, а 43 на сто не вярват във влиянието на звездите.Нарастващият брой вярващи в свръхестествени явления сред руското население се дължи на религиозната пропаганда, засилена през последните години, коментира Наталия Зоркая от \"Левада\".Хората \"се приобщават към тенденцията, че да си религиозен и православен е нещо добро, но въпреки това един и същ човек може да иде и на църква, и при врачка\", констатира анализаторката.", "date": "2018.01.16", "title": "Руснаците все по-силно вярват в задгробния живот, все повече прибягват до врачки"}
{"url": "https://news.bg/crime/arestuvaha-dve-momcheta-izpotroshili-staklata-na-avtomobili.html", "text": "С решение на Пловдивската районна прокуратура са задържани двама непълнолетни, изпотрошили страничните стъкла на 12 автомобила. Младежите са обвиняеми и за кражба, съобщиха от Апелативна прокуратура-Пловдив17-годишният А. Д. и 16-годишният К. Б. на 14 януари 2018 г. в Пловдив употребили алкохол. Към 1,30 часа след полунощ тръгнали да се прибират към домовете си, но по пътя изпотрошили странични стъкла и огледала на 12 леки автомобили, паркирани в район \"Южен\" на града.Двамата обвиняеми откраднали и чанта от един от автомобилите. На 14 януари 2018 г. те са били задържани за срок от 72 часа с постановление на наблюдаващия прокурор. До момента двамата не са осъждани.Спрямо младежите се води разследване и за умишлен палеж на сергии от пазар в район \"Южен\". По случая са назначени пожаротехническа и оценителна експертизи.До момента е установено, че търговските обекти изгорели, след като двамата запалили със запалка найлони, с които били покрити. Разследването по случая продължава.", "date": "2018.01.16", "title": "Арестуваха две момчета, изпотрошили стъклата на автомобили"}
{"url": "https://news.bg/politics/dobrev-vizhda-namesa-na-chuzhdi-sluzhbi-sreshtu-pozitsiite-mu-v-energetikata.html", "text": "\"Ако напишете \"Елена Йончева\" в \"Гугъл\" и превключите на \"Изображения\" половината снимки ще са мои\", коментира депутатът от ГЕРБ Делян Добрев пред БТВ и се пита защо народният представител от БСП няма до момента и един законопроект.Добрев се обръща към Йончева: \"Тя изпълнява ли поръчки на трима бизнесмени в Хасково, които са \"превзели\" хасковския кмет и той вече не е кмет на ГЕРБ. Един от тези бизнесмени стои на стола на кмета, включително физически - кметът стои на конферентната маса, в присъствието на двамата се викат общински служители и им се поставят задачи\".От думите му не става ясно кой е бизнесменът, но добавя, че това е човек, близък до Иван Стаматов, с когото кметът Добри Беливанов е бил на екскурзия в чужбина.Или от чужди служби по линия на енергетиката, или е поръчан от бизнесмени, така Добрев коментира новите обвинения на Йончева, че свързани с него фирми са спечелили милиони от обществени поръчки в Хасково. С документи в ръка, той обяснява обстоятелствата около процедурите, за които се твърди, че са облагодетелствали негови близки.\"Г-жа Йончева служител ли е на определени служби в България и в чужбина. Изпълнява ли поръчка на български или чужди служби за дискредитирането ми заради енергийни проекти, които няма да се случат, ако аз съм председател на енергийната комисия в парламента,\", допълва втората си хипотеза Добрев.Бившият министър на икономиката изважда снимки от предизборната кампания на БСП в Хасково. На тях се вижда млад мъж, който бил \"постоянен придружител\" на Елена Йончева по време на проявите и пита: \"Знае ли, че този господин има присъда в Испания и, доколкото знам, е излежавал присъда за измами. Какво е вършил през предизборната кампания - за кой контингент е отговарял този господин.\"По думите му мъжът няколко пъти си е сменял името и последното било Борис Архондев. Той показа и имения, в които, по думите му, Йончева е живяла по време на кампанията. Според \"Капитал\" тези имоти са на банкера Цветан Василев. Елена Йончева отказа да се включи по телефона и да отговори на въпросите, които Делян Добрев й зададе.\"Благодарение на г-жа Йончева излезе, че поръчките са нещо лошо в Хасково, а благодарение на тях се постигнаха най-ниските цени в България\", посочи той. Делян Добрев защити и братовчедка си Росица Гаргова, като посочи, че тя е била отличена с награда за най-добър финансист от Националното сдружение на общините, а с избухването на скандала \"Кумгейт\" и изострянето на отношенията с кмета Добри Беливанов, всички кадри на ГЕРБ са напуснали Община Хасково.Добрев допълни, че \"Еко Традекс Груп\", в която миноритарно участие има съпругът на първата му братовчедка - Даниел Гаргов, е започнала сериозната си дейност с обществена поръчка още преди идването на ГЕРБ на власт - за реконструкция на сметище за 10 млн. лв. през 2006 г. в Смолян, с кмет Дора Янкова (днес - депутат от БСП). В последствие има и друг договор със същата община през 2009 г.На този фон, в Хасково \"Еко Традекс Груп\" имала няколко загубени големи търга в Хасково през последните години, а спечелените били след изтеглянето на кадрите на ГЕРБ от общината. Гаргов, който по смисъла на закона не е свързано лице с Делян Добрев, има и 1/3 участие в друга фирма - \"Форуком\", която е дала кредит на бащата на бившия министър за изграждането на завод за пелети.Добрев подчерта, че кредитът е с 8% лихва, всичко построено и цялото останало имущество са гаранция и на този етап родителите му не могат даже да покриват главницата по задължението.\"Вие като теглите кредит да правите бизнес, къде отивате - при приятел да ви даде пари или в банка, където имате познат\", обяснява Добрев заемът от \"Форуком\", а не от друга финансова институция.", "date": "2018.01.16", "title": "Добрев вижда намеса на чужди служби срещу позициите му в енергетиката"}
{"url": "https://news.bg/world/izvesten-srabski-politik-ubit-v-kosovo.html", "text": "Лидерът на Гражданска инициатива \"Сърбия\" Оливер Иванович е убит днес в Косовска Митровица, пише вестник \"Блиц\", позовавайки се на адвоката на известния политик, информира ТАСС.Изглежда, че той е убит на място. Към момента знаем, че е получил пет огнестрелни рани. Той незабавно е бил откаран в болница и лекарите са се опитали да го спасят, но не са успели, каза адвокат Небойша Влаич.Адвокатът поясни пред АП по телефона, че Оливер е издъхнал в 9,30 часа тази сутрин.Сръбски медии съобщават, че неизвестни нападатели са открили огън по Иванович пред централата на партията.Косовската полиция обяви, че е открила използвания от нападателите автомобил, който е изгорен. 64-годишният е един от ключовите политици в доминираното от сърби Северно Косово - бивша сръбска провинция, където напрежението остава високо десетилетие след обявяването на независимост.Косовски съд осъди Иванович за военни престъпления по време на войната през 1998-1999 г. Той получи 9 г. затвор, но през февруари 2017 г. присъдата бе отменена и започна нов процес, който все още продължава.Междувременно президентът на Сърбия Александър Вучич е свикал Съвета за национална сигурност на страната.След новината за убийството сръбската делегация е прекратила преговорите в Брюксел и се е върнала в Белград за свикване на среща на Съвета за национална сигурност. Делегацията е прекратила диалога с Прищина в белгийската столица. ", "date": "2018.01.16", "title": "Известен сръбски политик убит в Косово"}
{"url": "https://news.bg/crime/mvr-otchete-5643-proverki-za-prodazhba-na-pirotehnicheski-izdeliya.html", "text": " 5643 проверки за котрол на общоопасни средства са направени от силите на реда в редица тържища, пазари и търговски обекти по време на Коледните и Новогодишните празници.Основните цели на инспекциите бяха да не се допусне продажбата на пиротехнически изделия (ПИ) без издадени полицейски разрешения за търговия, да се предотврати търговията с видимо повредени пироизделия и продажбата на фойерверки от категория 1 на лица под 12 години, от категория 2 - на лица под 16 години и на категория 3 - на лица под 18 години.В хода на проверките са образувани пет досъдебни производства за установена търговска дейност без надлежно разрешение - три на територията, обслужвана от ОДМВР - Видин и две, на територията на ОДМВР - Ловеч. Констатирани са 30 нарушения, за които са съставени АУАН, от които 26, за нерегламентирана търговска дейност и 4, за неправомерна употреба на ПИ.Униформените са издали 931 полицейски разпореждания, 1854 предупреждения и 180 уведомителни писма. 3649 е общият брой на иззетите пиротехнически изделия.Според обобщените данни на сектор Контрол на общоопасните средства в Главната дирекция \"Национална полиция\" на територията на цялата страна по време на празниците са констатирани 16 произшествия с пиротехнически изделия, при които са ранени 19 души. В резултат на предприетата превантивна работа не са допуснати тежки инциденти.", "date": "2018.01.16", "title": "МВР отчете 5643 проверки за продажба на пиротехнически изделия"}
{"url": "https://news.bg/int-politics/severna-koreya-prikazkite-na-tramp-za-yadreniya-buton-sa-pristap-na-umopobarkan.html", "text": "Печатният официоз на управляващата Работническа партия в Северна Корея определи коментарите на американския президент Доналд Тръмп за това, че имал \"по-голям и по-мощен\" ядрен бутон от вожда Ким Чен-ун като \"пристъп на умопобъркан\".В излъчваното по телевизията новогодишно обръщение вождът Ким обяви, че ядреният бутон е \"винаги\" на бюрото му, но посочи, че не заплашвал никого и възнамерява да го използва само и единствено ако сигурността на страната е изложена на опасност.Тръмп отговори в публикация в \"Туитър\", като предупреди, че той също имал ядрен бутон. \"Може ли някой от неговия изчерпан режим, в който хората гладуват, да го информира, че и аз имам ядрен бутон, но той е много по-голям и по-мощен от неговия, а и моят бутон работи\", изтъкна Тръмп.", "date": "2018.01.16", "title": "Северна Корея: Приказките на Тръмп за ядрения бутон са \"пристъп на умопобъркан\""}
{"url": "https://news.bg/health/direktor-na-bolnitsa-optimizirani-sme-do-kraen-predel-ne-mozhe-da-stanem-dkts.html", "text": "Обслужваме четири общини, не малка част от пациентите ни вече са и от Доспатския регион. В толкова голям район с близо 65 хил. души население няма как да няма болница. Няма частна болница тук, така че преструктуриране в ДКЦ (Диагностично-консултативен център - т.е. - поликлиника - б.р.) на Гоцеделчевската болница няма как да се случи. Това заяви пред БНР директорът на болницата д-р Мария Радойкова.Повод за думите й е тенденцията за преструктуриране на общинските болници, заявена от Здравното министерство.Припомняме, в понеделник -  в страната протестираха за час. Техните искания са за редовно изплащане на заплатите и нормални условия на труд. Час преди обявения протест от Здравното министерство съобщиха, че ще платят . Парите са били изработени, но се заплащат сега, стана ясно от здравните експерти.С очакваните средства, които МЗ ще преведе на болницата в Гоце Делчев ще платят лекарства и консумативи. Лечебницата има задължения към фирмите доставчици, каза д-р Радойкова.\"Нямаме задължения относно възнаграждения на персонала. Нямаме задължения относно НАП и осигурителни предприятия. Ще покрием задълженията си за доставки на медикаменти\", поясни Мария Радойкова.В гоцеделчевската болница не се предвиждат драстични съкращения на персонала, каза още д-р Радойкова. Структурата и персоналът ни е оптимизиран. Ако се стигне до съкращения, ще е на низшия персонал и то на хора в предпенсионна възраст. , към момента нямаме заплаха от закриване на отделения, допълни директорът на болницата в Гоце Делчев.", "date": "2018.01.16", "title": "Директор на болница: Оптимизирани сме до краен предел, не може да станем ДКЦ"}
{"url": "https://news.bg/world/bryuksel-velikobritaniya-vse-oshte-ima-vazmozhnost-da-ostane-v-es.html", "text": "Председателят на Европейския съвет Доналд Туск обяви, че все още не е твърде късно за Великобритания да промени намерението си относно Брекзит, пише \"Гардиън\".Туск използва \"Туитър\", а после трибуната на Европейския парламент, за да изрази позицията на Брюксел за Брекзит.В социалната мрежа той отбеляза, че ако \"нашите британски приятели\" не променят позицията си, Брекзит ще се превърне в реалност с всички негативни последствия от март 2019 г., отбеляза той.Според Туск ЕС се нуждае от \"по-голяма ясната\" относно визията на Великобритания за бъдещите отношения. Така той отхвърли позицията на британския финансов министър Филип Хамънд, който призова ЕС първи да си разясни позицията.Председателят на Европейския съвет допълни, че следващата фаза от преговорите за Брекзит ще бъде по-трудна от първия етап. По думите му особено важно е да се гарантират правата на гражданите.Председателят на Европейската комисия Жан-Клод Юнкер също обяви, че все още не е твърде късно Великобритания да промени позицията си за излизането от ЕС.", "date": "2018.01.16", "title": "Брюксел: Великобритания все още има възможност да остане в ЕС"}
{"url": "https://news.bg/health/balgariya-e-na-parvo-myasto-po-vnezapna-sardechna-smart-v-evropa.html", "text": "България е на първо място по внезапната сърдечна смърт в Европа. Това стана ясно по време на пресконференция по повод старта на информационна кампания, посветена на внезапната сърдечна смърт, организирана от Сдружение по кардиостимулация и електрофизиология.Според статистиката само един от десет пациенти, страдащи от синдрома на внезапната сърдечна смърт може да достигне жив до болницата. Хората, които са заплашени от внезапна сърдечна смърт са разделени на две основни групи - пациенти, при които съществуват сериозни рискови фактори (наличие на камерни аритмии, камерна тахикардия - увеличен ритъм на сърцето), но не са имали събитие, свързано с изява на животозастрашаваща аритмия.Втората - по-малка група, е от хора, които вече са преживяли сърдечна смърт. За тях вероятността да загинат в близките две години е от порядъка на 15-20%. Единственото лечение с доказана полза е поставянето на кардиовертер-дефибрилатор. Терапията с него намалява ритъмната и общата сърдечна смъртност между 30% и 40%.Д-р Васил Трайков - председател на сдружението, посочи, че за миналата година имплантираните пациенти са 132 души. В Европа средно имплантираните са 97 на един милион.За да достигне средноевропейските нива в България с това лечение трябва да бъдат обхванати поне 300 души на година. За да бъде напълно реинбурсирано лечението с кардиовертер-дефибрилатор необходимата сума възлиза на 1,2 млн. лв.В момента електронното устройство, което предпазва сърцето от патологични аритмии и действа, подобно на въздушна възглавница на автомобил, се реинбурсира частично от НЗОК. Касата плаща 6 000 лв. Цената на устройството варира между 10 и 14 хиляди лева. Останалите средства се доплащат от пациента. За да бъде извършена и първична профилактика на пациентите, за които има установени фактори, които биха довели до внезапна сърдечна смърт е необходимо да бъдат имплантирани около 600 пациента годишно.Леталният изход при внезапна сърдечна смърт е по-голяма от тази от инсулт, рак на гърдата, рак на белия дроб - взети заедно. Според изследване в САЩ лечението с кардиовертер дефибрилатора е икономически по-изгодно. То е животоспасяващо лечение. Медикаментозното лечение може да е с по-големи разходи отколкото с такова устройство.Така в САЩ за лечение с устройства се разходват 2,3 млн. долара, а за медикаментозно лечение със стенд или байпас средствата са между 8-10 милиона долара. Ние сме единствената държава в Европа, която не реинбурсира напълно лечението с устройството. 100% му реинбурсация е осигурено в страни като Сърбия, Македония и Унгария.", "date": "2018.01.16", "title": "България е на първо място по внезапна сърдечна смърт в Европа"}
{"url": "https://news.bg/politics/neno-dimov-ottegli-zapoved-za-izklyuchvane-na-10-dka-ot-pp-vitosha.html", "text": "Министърът на околната среда и водите Нено Димов оттегли заповед, с която от границите на Природен парк \"Витоша\" се изключват два имота с обща площ 10, 39 дка.Имотите са изключени от границите на природния парк в изпълнение на две съдебни решения на Върховния административен съд от 2016 и 2017 г. С решенията на съда е отменен отказът на министъра на околната среда и водите да изключи тези имоти от територията на парка.Основание за оттеглянето на заповедта е постъпила жалба до Върховния административен съд от сдружение \"Коалиция Природа България\". В жалбата са изложени доводи, че въпреки решенията на Върховния административен съд, компетентният орган е трябвало да извърши нарочна проверка дали описаните имоти имат характеристиките на защитени територии. С оглед максималната защита на обществения интерес и на Природен парк \"Витоша\", министърът реши да назначи повторна проверка за изясняване на случая. Процедурата, в която са предложени за изключване двата имота от Природен парк \"Витоша\" е започнала през 2003 г. На 27. 07. 2016 г. тричленен състав на ВАС отменя решение на министъра на околната среда и водите от 2013 г, с което се отказва намаляване на площта на Природен парк \"Витоша\" с двата поземлени имота.На 4 април 2017 г. петчленен състав на ВАС потвърждава решението на тричленния. В изпълнение на тези решения, на 24 ноември 2017 г. министърът на околната среда и водите е издал заповед, с която територията на Природен парк \"Витоша\" е намалена с площта на двата имота.С оглед максималната защита на обществения интерес и защитените територии на Природен парк \"Витоша\", тази заповед се оттегля до приключване на проверката.", "date": "2018.01.16", "title": "Нено Димов оттегли заповед за изключване на 10 дка от ПП \"Витоша\""}
{"url": "https://news.bg/int-politics/v-kraya-na-yanuari-sasht-obyavyavat-novi-sanktsii-sreshtu-rusiya.html", "text": "Американски доклад, в който се разясняват и дават подробности за новите санкции срещу Русия, ще бъде публикуван на 29 януари, съобщава ТАСС, цитирайки посланика на САЩ в Русия Джон Хънтсман.Вашингтон се очаква да наложи нови санкции срещу Русия заради предполагаемата ѝ намеса в американските президентски избори през 2016 г., което Кремъл многократно отрече.В САЩ текат няколко разследвания по въпроса, включително на специално назначения за целта прокурор Робърт Мюлър, както и от Конгреса. Твърди се, че Русия се е намесила в полза на тогавашния кандидат-президент Тръмп и в ущърб на основния му опонент Хилари Клинтън.", "date": "2018.01.16", "title": "В края на януари САЩ обявяват нови санкции срещу Русия"}
{"url": "https://news.bg/world/94-godini-ot-rozhdenieto-na-aktrisata-kati-hurado.html", "text": "Днес се навършват 94 години от рождението на мексиканската актриса Кати Хурадо - първата латиноамериканка, носителка на \"Златен глобус\".Хурадо работи предимно в САЩ.Тя е родена на 16 януари 1924 година в Гуадалахара, в заможно семейство на адвокат и певица. Неин кръстник е известният актьор Педро Армендарис.Започва да се снима в киното в началото на 40-те години, като става популярна с няколко роли на фатални жени.През 1951 година Кати Хурадо заминава за Холивуд. Там тя участва в популярни филми, като \"Точно по пладне\" (\"High Noon\", 1952), \"Еднооките валета\" (\"One-Eyed Jacks\", 1961), \"Варава\" (\"Barabbas\", 1961), \"Пат Гарет и Били Хлапето\" (\"Pat Garrett & Billy the Kid\", 1973).Тя е първата латиноамериканка, спечелила \"Златен глобус\" - за поддържаща роля в \"Точно по пладне\", както и първата с номинация за \"Оскар\" - за поддържаща роля в \"Broken Lance\" през 1954 г. (Уикипедия)", "date": "2018.01.16", "title": "94 години от рождението на актрисата Кати Хурадо"}
{"url": "https://news.bg/bulgaria/oblachno-s-valezhi-vremenno-proyasnyavane-okolo-obyad.html", "text": "Облачно време и валежи се очакват през днешния ден. Около обяд облачната покривка временно ще се разкъса, но след това отново плътно ще покрие небето.Вятърът временно ще отслабне и ще се ориентира от югозапад.До обяд валежите ще спрат, но привечер в западните райони отново ще завали сняг.Максималните температури в по-голямата част от страната ще бъдат от минус 1 до 4 градуса, по Южното Черноморие - около 6 градуса.Най-топло ще бъде в крайните югозападни райони - до 8 градуса.Минималните температури ще основно между минус 6 и минус 1 градус, в Шумен до -7.Изцяло положителни ще бъдат температурите единствено по Южното Черноморие, където термометърът едва ли ще слезе под 1 градус.През нощта срещу сряда на някои места ще превали слаб дъжд и ще се образуват поледици.", "date": "2018.01.16", "title": "Облачно с валежи, временно проясняване около обяд"}
{"url": "https://news.bg/press/azerbaydzhan-predlaga-da-gazifitsira-balgariya-makedoniya-ratifitsira-dogovora-pochina-prof-brezinski.html", "text": "Посещението на премиера Борисов в Азербайджан е сред водещите теми на вестниците във вторник.\"Азербайджанската държавна нефтена компания СОКАР проявява интерес към инвестиране в българската газопреносна мрежа. Това се разбра след срещата на премиера Бойко Борисов и президента на Азербайджан Илхам Алиев в Баку. Борисов е на работно посещение в Баку заедно с министрите на енергетиката Теменужка Петкова, на икономиката Емил Караниколов, на земеделието Румен Порожанов и на транспорта Ивайло Московски. След срещата енергийните и икономическите министри на двете страни ще разработят план за инвестиране в газопреносната мрежа на България, съобщи правителствената информационна служба. Миналата седмица след телефонен разговор между Алиев и българския президент Румен Радев бе заявено, че азерски компании биха участвали в газификацията на домакинства в България. \"Едва 3% от територията на България е газифицирана, а в същото време въздухът у нас е замърсен заради използване на твърди горива за отопление. Поставяме си амбициозната цел да разширим използването на материали за отопление на населението, които не водят до замърсяване\", каза Бойко Борисов. Илхам Алиев от своя страна изтъкна, че 93% от територията на Азербайджан е газифицирана, страната е инвестирала успешно в газификацията на Грузия и би могла да приложи опита си практики и в България. Президентът посочи и че двете страни са стратегически партньори в реализацията на проекта за изграждане на Южния газов коридор. Борисов посочи, че се очаква през юни да започне изграждането на междусистемната газова връзка на страната с Гърция, а през юли да е готово разширението с Турция. \"Така за страната ни ще се гарантира получаването на договорените 1 млрд. куб.м/г. природен газ за България от втората фаза на находището Шах Дениз\", посочи той. По думите на Борисов има възможност за изготвяне на социални пакети, които да се предоставят на населението за отопление на природен газ. По време на срещата си днес Борисов и Алиев са обсъдили и транспортните коридори номер 8 и 10, които ще свържат Европа и Азия, както и директната авиолиния между София и Баку, която утре ще бъде открита официално. Българският министър-председател изтъкна, че директната връзка ще е много голяма крачка в бизнеса, туризма и свързаността между двете страни.\" - в. \"Дневник\".\"Газификацията на България може да бъде осъществена с инвестиции от страна на СОКАР и съм сигурен, че в най-близко бъдеще ще започнем работа в тази посока. Това каза президентът на Азербайджан Илхам Алиев, който се срещна с българския премиер Бойко Борисов. Алиев обяви, че основна тема на разговорите му с Борисов е бил газът. \"Над 3 трилиона куб. м. газ могат да бъдат доставени от Азербайджан до Европа и това в момента се случва с успешното реализиране на Южния газов коридор. По този начин газовите проблеми на Европа ще могат бъдат решени. Днес с Борисов дадохме нареждане на съответните министерства и ще проверим информацията за взаимна работа\", заяви президентът на Азербайджан. Той добави, че по време на срещата с българския премиер двамата са потвърдили, че България и Азербайджан ще се постараят да осигурят търговски стоокообмен, който сега не е на нужното равнище. \"Смятаме, че имаме добри възможности за инвестиции и ще продължаваме преговорите\", коментира Алиев и добави, че посещението на Борисов в страната е от голямо значение. \"В Азербайджан започваме годината с Вашето посещение и се радвам, че продължаваме прекрасно да си сътрудничим и да провеждаме редовно посещения на най-високо равнище\", обърна се Алиев към Бойко Борисов. \"На срещата поздравих Борисов за европредседателството на България и съм сигурен, че България достойно ще изиграе тази своя роля. България за нас е близък приятел\", каза още той. \"Утре ще се състои първият полет от Баку до София и той ще съдейства за укрепването на връзката между двата народа\", добави президентът на Азербайджан.\" - в. \"Стандарт\".Европейската външнополитическа активност на страната във връзка с председателството на ЕС също е сред водещите теми.\"България ще съдейства за диалога Полша-ЕС Съобщи днес външният министър Екатерина Захариева, след среща с полския си колега Яцек Чапутович. На 20 декември Европейската комисия за пръв път в историята на ЕС задейства наказателна процедура по отношение на Полша за нарушаване на фундаменталния принцип за независимост на съдебната система. Тя може да завърши с отнемане на правото й на глас в евроинституциите.\" - в. \"Дневник\".\"Българското председателство на Съвета на ЕС през тази година е от особено значение за Западните Балкани, заяви президентът на Черна гора Филип Вуянович на срещата си с председателя на Народното събрание Цвета Караянчева. Основна тема на разговора бяха двустранните отношения между България и Черна гора и европейската перспектива на Западните Балкани в контекста на започналото преди дни българско председателство, съобщиха от пресцентъра на Народното събрание Председателят на парламента Цвета Караянчева изрази задоволство от динамиката в отношенията между двете страни и подчерта значението на междупарламентарното сътрудничество. Тя високо оцени проведената само преди месец визита на председателя на Скупщината на Република Черна гора Иван Брайович. Председателят на Народното събрание отбеляза, че срещата на високо равнище между ЕС и Западните Балкани през май в София ще е поредната стъпка в правилна посока към европейското развитие на Черна гора и Западните Балкани. Цвета Караянчева подчерта, че всяка държава трябва да се оценява по индивидуалните й постижения при изпълнението на установените критерии. Президентът на Черна гора Филип Вуянович заяви, че Черна гора е заинтересована от всички форми на сътрудничество с българския парламент, особено по отношение на европейската интеграция. Той подчерта, че парламентът на Черна гора работи активно и огромен брой закони от европейския пакет вече е приет. Според него особено ценен е българският опит, свързан с приемането на европейското законодателство. Гостът отбеляза и значението на контактите между групите за приятелство в двата парламента. Президентът Вуянович припомни, че председател на българския парламент е бил черногорецът д-р Петър Ораховац.\" - в. \"24 часа\".\"Парламентът в Скопие ратифицира Договора за приятелство, добросъседство и сътрудничество между България и Македония, подписан миналата година от премиерите Бойко Борисов и Зоран Заев. Документът беше приет с 61 гласа \"за\" и един \"въздържал се\" на заседанието си на 15 януари. Събитието съвпадна с представянето на председателството на Съвета на Европейския съюз, поето от България, пред властите в Скопие, на което беше изложена визията за ускорена евроинтеграция на Западните Балкани. Посланикът на България Иван Петков каза, че София поддържа членството на Македония и в НАТО, и в Европейския съюз, но за целта е необходимо да се проведат редица реформи. Очакваше се текстът да получи необходимото мнозинство и да бъде приет. Консервативната ВМРО-ДПМНЕ, доскоро оглавявана от бившия премиер Никола Груевски, реши да бойкотира заседанието, въпреки че отхвърля договора и призова за гласуване с \"не\". Според партията двустранният документ е вреден за националните интереси. Въздържалият се депутат пък е Ферид Мухик, депутат от групата на управляващите социалдемократи, според когото договорът не е реципрочен и Македония е направила необичайно големи отстъпки. Също така на тази дата преди 26 години България признава независимостта на Македония. Македонският външен министър Никола Димитров приветства решението. Преди вота той изтъкна, че ратификацията на текста тъкмо днес \"има много хубава символика\". \"Много е важно, че преди да се ратифицира договорът, на практика имаме същинска промяна на международните отношения\", добави още той, цитиран от МИА.\" - в. \"Дневник\".Вестниците информират също, че Военно-окръжната прокуратура проверява НСО.\"Военно-окръжната прокуратура проверява Националната служба за охрана, призна полк. Елин Алексов, говорител на Военно-окръжна прокуратура-София. Проверява се и дейността на директора на службата ген.-лейт. д-р Ангел Антонов.\" - в. \"Стандарт\".\"Военната прокуратура проверява Националната служба за охрана, съобщи БНР. Проверката е започнала в края на миналата година, обяви говорителят на прокуратурата Елин Алексов. Той отказа подробности пред \"Хоризонт\" с аргумента, че те ще попречат на проверката. Проверката е по сигнал, а не по публикации в медиите. Резултатът от нея трябва да стане ясен до три месеца, като на този етап тя не се води срещу конкретно лице. Военните прокурори са възложили проверки на компетентните институции, каза лаконично Алексов, изненадан от медийния интерес, въпреки че именно през печатно издание изтече информацията, че се проверява директорът на НСО Ангел Антонов, който даже вече бил и разпитван. Проверката била по сигнал, че Антонов е ловувал в ловното стопанство \"Кричим\", а излетите му там били маскирани като командировки...\" - в. \"Сега\".\"Да, прокурор душел около шефа на НСО, но всички мълчат През октомври се чу, че президентът има желание да смени Ангел Антонов, на мушка сега била ловната страст на генерала. Военната прокуратура проверява началника на Националната служба за охрана (НСО) ген. Ангел Антонов за злоупотреби. Проверката започнала по сигнали на служители, които съобщили за разхищение на средства. Те ги подали до президента Румен Радев, на чието подчинение е НСО. Той ги препратил до главния прокурор Сотир Цацаров. \"На този етап не можем да съобщим повече\", заяви говорителят на главния прокурор Румяна Арнаудова... \"24 часа\" потърси за коментар директора на НСО, но той не отговаряше на мобилния телефон. От пресслужбата на НСО няма да дават изявление, докато не приключи проверката. От президентството, на чието подчинение е НСО, отказаха коментар. За пукнатини в отношенията между президента Румен Радев и шефа на НСО се чу през октомври. Тогава неофициално се твърдеше, че държавният глава имал желание да предложи за поста Тодор Гребенаров, който също е бивш шеф на полицията. Преди да оглави НСО, Антонов, който е икономист по образование, бе начело на националната полиция. Той стана началник на службата през май 2014 г. по предложение на президента Плевнелиев.\" - в. \"24 часа\".Всекидневниците съобщават също за прекратяването на регистрацията на над 100 туроператорски фирми.\"Министерството на туризма започва процедура по прекратяване на регистрацията и заличаване от Националния туристически регистър на общо 118 дружества, регистрирани като туроператори, съобщиха от ведомството. Тази съдба ще застигне компаниите, които не са представили задължителна застраховка \"Отговорност на туроператора\", както и неполучаването на удостоверение за регистрация в регламентирания срок в Закона за туризма. Действията по заличаване се предприемат съгласно решение на Експертната комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на компаниите в сектора, се казва в съобщението...\" - в. \"Дневник\".\"Причините, според министерството, са основно две. Едната е, че компаниите не са представили задължителна застраховка \"Отговорност на туроператора\", което е изрично условие за извършване на туроператорска дейност. Другият основен мотив е, че дружеството не е получило удостоверението си за регистрация в регламентирания срок в Закона за туризма. Ако такова удостоверение не е налично, компанията няма право да изпълнява туроператорска и турагентска дейност. Действията по заличаване се предприемат съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти.Основна част от дружествата, чиято регистрация ще бъде прекратена, са със седалища и адрес на регистрация в София, Пловдив и Бургас.Според съобщението, през миналата година общо издадените заповеди за прекратяване на дейността по искане на туроператора са 7, от тях 6 са постъпили само през декември. През 2016 г. двама туроператори са прекратили дейността си, като по тяхно искане са издадени заповеди за прекратяване на регистрацията им като туроператори.Общо регистрираните туроператори и туристически агенции в Националния туристически регистър са 3311.\" - в. \"Сега\".В. \"Труд\" съобщава, че е починал езиковедът проф. Стефан Брезински: \"Дни след 86-я си рожден ден на 11 януари този свят напусна достойният българин и езиковед проф. Стефан Брезински. От всички тънки познавачи на родния език той беше най-близко до журналистиката. Не само затова, че цял живот преподава медийна стилистика и е обучил поколения български вестникари. Дълги години той следеше под лупа езика на масмедиите. Беше ироничен в своите критики към пропуските и безжалостно саркастичен, щом срещне откровено невежество... Проф. Стефан Брезински е роден в град Златарица. Завършва българска филология в Софийския университет \"Св. Климент Охридски\". Преподават му проф. Любомир Андрейчин и акад. Владимир Георгиев. През 1959 г. става асистент в СУ, а през 1972 г - доктор на филологическите науки. От 1974 г. е доцент, а от 1983 - професор в същото учебно заведение...\"", "date": "2018.01.16", "title": "Азербайджан предлага да газифицира България, Македония ратифицира договора, почина проф. Брезински…"}
{"url": "https://news.bg/bulgaria/napusna-ni-virtuozat-na-slovoto-prof-stefan-brezinski.html", "text": "Достойният българин и езиковед проф. Стефан Брезински си отиде от този свят дни след 86-ия си рожден ден, съобщи в. \"Труд\".С безкрайната си любов към изящното слово той беше справедливо ироничен към пропуските и безжалостно саркастичен, когато срещаше откровено невежество.От него научихме, че пословицата \"Език мой - враг мой\" може да има и положителен \"двойник\", защото вещият с думите би могъл да каже: \"Език мой - благ мой\".От всички тънки познавачи на родния език той посвети най-много време и усилия на медиите, през целия си академичен път преподаваше медийна стилистика.За неговото достолепие като езиковед и личност напомня писателят и издател Димитър Томов: \"Стефан Брезински бе приемник на големи български езиковеди като професорите Александър Балан, Любомир Андрейчин, Беньо Цонев и Стефан Младенов. Самият той владееше до съвършенство българския синтаксис и подготви поколения студенти с много упоритост и взискателност. Не пишеше лесно добра оценка докато не се увереше, че студентът владее умело синтаксиса. В години, когато много хора се стремяха към политическо удобство, той нито беше член на партия, нито имаше политическа обремененост. Стефан си запази достойно поведението без да е политически оцветен. Всички се отнасяха към него с изключителен респект. Познавах го отблизо като преподавател и издател. Той имаше великолепно чувство за хумор, следеше отблизо процесите в българския език и литература. Четеше много и се радваше на всеки български талант - млад или стар.\"Проф. Стефан Брезински е роден в град Златарица. Завършва българска филология в Софийския университет \"Св. Климент Охридски\". Преподават му проф. Любомир Андрейчин и акад. Владимир Георгиев.През 1959 г. става асистент в СУ, а през 1972 г - доктор на филологическите науки. От 1974 г. е доцент, а от 1983 - професор в най-старото ни висше училище. В продължение на 44 години преподава съвременен български език. Автор е на 16 книги.", "date": "2018.01.16", "title": "Напусна ни виртуозът на словото проф. Стефан Брезински"}
{"url": "https://news.bg/bulgaria/izbraha-dvama-balgari-v-evrogrupata-za-borba-s-falshivite-novini.html", "text": "Двама българи ще участват в експертната група на високо ниво към Европейската комисия за борба с фалшивите новини, предаде БНТ.Тя трябва да дефинира понятието \"фалшиви новини\" и до пролетта да изготви стратегия за справянето с това явление.Българският комисар по цифрова икономика и цифрово общество Мария Габриел представи днес председателя на групата - холандския професор по авторско и медийно право от университета в Утрехт Маделин де Кок Бюнинг.Вени Марковски от българското \"Интернет общество\" и Димитър Димитров от Уикимедия са двамата българи, които участват в експертната група.Над 300 експерти, преподаватели и журналисти от цяла Европа са заявили желание да участват в работа й, като от тях са били селектирани 40.\"Това беше основната ни цел - да осигурим експертиза, географски баланс, представителност и в крайна сметка разнообразие. Но искам да кажа и нещо много важно - разчитам и на тези, чийто кандидатури не бяха селекционирани. Искам да продължим да работим с тях, ще бъдат организирани още много дискусии и конференции. Разчитам на това гласът на всеки, които има желание да сподели с нас идеите си, да ни даде пример за добра практика, да го направи.\" - заяви Мария Габриел.Според нея, феноменът \"фалшиви новини\" трябва да се разгледа в дълбочина, защото той не познава граници и има силни последствия в политически, социален и икономически план.Холандката Маделин де Кок Бюнинг обеща всички от групата \"да работят като луди\", за да могат бързо да представят стратегия за противодействие на вредоносното явление.", "date": "2018.01.16", "title": "Избраха двама българи в еврогрупата за борба с фалшивите новини"}
{"url": "https://news.bg/disasters/moshten-vzriv-razrushi-zhilishtna-sgrada-v-antverpen.html", "text": "Мощна експлозия разруши жилищна сграда в белгийския град Антверпен, предадоха информационните агенции.Загинали са двама души, а още 14 души са ранени. Уточнява се, че инцидентът вероятно е причинен от изтичане на газ. Според полицията, не става дума за терористичен акт.Взривът е избухнал в италиански ресторант. Разрушени са три съседни сгради.Спасителите са извадили изпод развалините 7 души.На мястото на инцидента работят спасителни екипи и полиция.", "date": "2018.01.16", "title": "Мощен взрив разруши жилищна сграда в Антверпен"}
{"url": "https://news.bg/world/zatvoriha-uchilishteto-v-ruskiya-perm-sled-boya-s-nozhove-15-sa-ranenite.html", "text": "Средното училище в руския град Перм, където при сбиване с ножове пострадаха 15 души, е затворено за неопределено време, предаде агенция \"Новости\".Уточнява се, че на сайта на общообразователното училище №127 няма обяснително съобщение, но тази сутрин то е недостъпно, повечето стаи са тъмни, а при вратите му дежурят полицейски служители.Припомняме, при сбиването вчера, започнало с конфликт между бивш и настоящ ученик, бяха ранени 15 души, сред които и учителка. Трима от ранените са в реанимация.Съобщава се, че заподозрените са задържани. Единият от тях е с психично заболяване.В училището се обучават 1216 възпитаници, в него преподават 68 учители.", "date": "2018.01.16", "title": "Затвориха училището в руския Перм след боя с ножове - 15 са ранените "}
{"url": "https://news.bg/world/v-kaliforniya-arestuvaha-semeystvo-darzhalo-detsata-si-okovani.html", "text": "Семейна двойка от Калифорния е арестувана, след като властите са установили, че е държала децата си оковани в дома им, предаде СNN.Престъплението е било разкрито, след като 17-годишно момиче е успяло да избяга в неделя и да се обади на спешния телефон 911.Съобщава се, че 13-те деца на семейството, някои от които са вече възрастни хора, са били привързани към леглата с вериги и катинари.Жертвите - на възраст между 2 и 29 години, страдат от недохранване. Всички те са настанени в местни болници.Родителите не са успели да дадат логично обяснение защо са се отнасяли така с тях.Домът им се намира в Перис, на 95 километра от Лос Анджелис.", "date": "2018.01.16", "title": "В Калифорния арестуваха семейство, държало децата си оковани"}
{"url": "https://news.bg/regions/povredeno-e-osvetlenieto-v-tunela-pri-blatino-na-am-struma.html", "text": "Повредено е осветлението в тунела при км 56 от АМ \"Струма\" в района на Блатино, съобщиха от АПИ. От Пътната агенция предупреждават шофьорите да се движат с повишено внимание..", "date": "2018.01.16", "title": "Повредено е осветлението в тунела при Блатино на АМ \"Струма\" "}
{"url": "https://news.bg/bulgaria/patishtata-sa-mokri-sas-zaledyavaniya-na-mesta-ima-magli.html", "text": "Пътните настилки са предимно мокри, на местата със снеговалеж - заснежени и заледени. От АПИ съобщават, че проблемните участъци са обработени.Поради мъгла видимостта е намалена до 100 м в района на Приморския проход, Дюлинския проход /обл. Бургас/ и Паничково /обл. Пловдив/.Температурите са в интервала от -10° до 3°. Времето над цялата страна е облачно.Сняг вали в областите Велико Търново, Видин, Враца, Габрово, Добрич, Ловеч, Монтана, Пазарджик, Плевен, Разград, Русе, Силистра, Смолян, София, Стара Загора, Търговище и Шумен, както и в района на Гоце Делчев, Попови ливади, Сатовча и Черна места /обл. Благоевград/, Айтос, Карнобат, АМ \"Тракия\", както и Ришкия проход, Айтоския проход, Дюлинския проход, Обзорския проход /обл. Бургас/, Карлово и Кърнаре /обл. Пловдив/, Котел /обл. Сливен/.Вятър духа в областите Варна, Видин, Добрич, Монтана, Силистра, Смолян, Стара Загора и Шумен. Дъжд вали в района на Бургас, Каблешково и Поморие /обл. Бургас/.  няма ограничения. няма ограничения. няма ограничения. няма ограничения. няма ограничения. няма ограничения.  - Върбишки - затворен за всички МПС;- Златишки - затворен за всички МПС;- Айтоски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т;- Дюлински - забранен за МПС над 3,5 т;- Котленски - забранен за МПС над 12 т;- Пампорово - забранен за МПС над 3,5 т;- Петрохан - забранен за МПС над 12 т;- Твърдишки - забранен за МПС над 10 т;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: Движението по път I-1 Видин - Монтана в посока Монтана е ограничено за МПС над 12 т поради силни снегонавявания. Без ограничение е движението в посока Видин. Срок до 09.00 ч. на 16.01.2018 г.Обходен маршрут в посока Монтана: път II-11 Дунавци - Арчар - път III-112 Добри дол - Тополовец - път III-114 Тополовец - Ружинци.: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.16", "title": "Пътищата са мокри, със заледявания, на места има мъгли "}
{"url": "https://news.bg/int-politics/oop-prizova-da-bade-zamrazeno-priznavaneto-na-izrael.html", "text": "Централният съвет на Организацията за освобождение на Палестина (ООП) призова след гласуване в Рамала да бъде замразено признаването на Израел като държава. Това е в отговор на решението на президента на САЩ Доналд Тръмп да признае Йерусалим за столица на Израел. Това съобщиха АФП и ТАСС, позовавайки се на изявление на ръководния орган на ООП.\"Централният съвет поръча на Изпълнителния комитет на ООП да спре признанието на Израел до тогава, докато той не признае държавата Палестина в границите от 1967 г., без да отменя анексирането на Източен Йерусалим и да спре колонизацията\", се казва в документа.ООП е призната от международната общественост като единствен легитимен представител на палестинския народ. Централният съвет е нейния разширен управител орган, който се свиква между сесиите на Националния съвет на Палестина (парламентът в изгнание).На 6 декември 2017 г. Тръмп заяви, че признава Йерусалим за столица на еврейската държава и за преместване на американското посолство в града от Тел Авив. Статута на Йерусалим е един от ключовите проблеми в палестино-изарелския конфликт. Израилтятаните заеха източната част на града в хода на войната от 1967 г. и настояват за това, че Йерусалим се явява \"единствена и неделима\" столица на Израил. На свой ред палестинците искат да направят Източен Йерусалим столица на своята държава.", "date": "2018.01.16", "title": "ООП призова да бъде замразено признаването на Израел"}
{"url": "https://news.bg/int-politics/boykotat-na-vmro-dpmne-na-dogovora-s-balgariya-sabotazh-na-evrointegratsiyata.html", "text": "Според македонския министър на външните работи Никола Димитров, тежките и деликатни въпроси между две съседни страни се договарят много трудно. По повод ратификацията на договора Димитров добави, че нито, нито България са изцяло доволни от текста, но въпреки това споразумението е важно, защото чрез него двете страни се окуражават да \"излязат от окопите, особено в региона, който е натоварен с история\".Едно обезкуражаващо решениеВМРО-ДПМНЕ бойкотира ратификацията, въпреки че от партията обещаваха да подкрепят всички проекти, които подпомагат интегрирането на Македония. На последния си конгрес ВМРО-ДПМНЕ прие резолюция за интеграция на Македония в ЕС и в НАТО, но с днешния си бойкот всъщност пречи на една от стъпките, които водят към тези цели.Това решение на новото ръководство на партията е изключително обезкуражаващо, коментират за Дойче Веле македонски анализатори, според които по този начин ВМРО-ДПМНЕ не само няма да си върне изгубения имидж вътре и извън страната, но допълнително ще се циментира като партия, която инвестира в ретроградни изолационни политики. Според Ненад Новковски, университетски професор и бивш министър в едно от правителствата на ВМРО-ДПМНЕ, договорът с България е от изключително значение за напредъка на Македония в процеса на европейска интеграция. А тъкмо евроинтеграцията беше една от основните цели на ВМРО-ДПМНЕ при основаването ѝ преди четвърт век, припомня Новковски в интервю за Македонската редакция на Дойче веле, което беше направено още преди ратификацията.\"Изненадващо е - тъкмо в този исторически момент - безотговорното поведение на депутатите от сегашната партия ВМРО-ДПМНЕ, която на думи е продължител на основната линия на дясната политика в Македония - линията на Европейската народна партия, която има главна роля в процесите на европейска интеграцията, особено в момента, когато се предприемат интензивни усилия за ускоряване на сближаването на страните от Западните Балкани с ЕС. Към ЕС и към международната общност този бойкот подава ужасния сигнал, че в един ключов сегмент от политическата сцена няма готовност за подкрепа на този пробив, за който се готвим повече от две десетилетия\", подчерта Новковски.Борисов приветства ратификациятаСпоред него, за ратифицирането на договора изобщо не може да се спори. \"Първо, той е част от широка международна инициатива, която за първи път на такова високо равнище зачита Македония като официален субект и самостоятелна държава. Така се отстраняват корените на несправедливостта, нанесена на страната с Букурещкия договор от 1913 година, когато тя просто не беше представена. Договорът е хармонизиран с няколко други акта, които ще влязат в сила през предстоящия период в хода на ускорената интеграция в ЕС. На второ място ратификацията позволява на Македония да демонстрира по ефективен начин, че не е пречка за европейските процеси\", казва Новковски.Междувременно българският премиер Бойко Борисов приветства решението на македонския парламент да ратифицира споразумението. Според Борисов, \"европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС.\"", "date": "2018.01.16", "title": "Бойкотът на ВМРО-ДПМНЕ на договора с България – саботаж на евроинтеграцията?"}
{"url": "https://news.bg/regions/intenziven-e-trafikat-na-balgaro-turskata-granitsa.html", "text": "Интензивен е трафикът на българо-турската граница, съобщиха от МВР. На ГКПП Капитан Андреево и ГКПП Лесово има засилен трафик на изход за товарни автомобили, поясняват от \"Гранична полиция\".На останалите гранични пунктове движението е нормално.На българо-сръбската, българо-македонската, българо-гръцката граница трафикът е нормален на всички гранични контролно-пропускателни пунктове.Нормално е движението и на българо-румънската граница на всички гранични контролно-пропускателни пунктове.", "date": "2018.01.16", "title": "Интензивен е трафикът на българо-турската граница"}
{"url": "https://news.bg/politics/otkriha-parvata-avioliniya-mezhdu-balgariya-i-azerbaydzhan.html", "text": "Първата авиолиния между България и Азербайджан откриха премиерите Бойко Борисов и Артур Расизаде, съобщиха от Министерския съвет.Полетите ще са веднъж седмично - във вторник. Азербайджанските авиолинии чрез компанията им BUTA Airlines, ще свързват столиците София и Баку.Благодарение на усилията на институциите в България и Азербайджан първата редовна въздушна линия между двете страни вече е факт. Това заяви министърът на транспорта, информационните технологии и съобщенията Ивайло Московски по време на официалното посрещане на първия полет по линията Баку-София. Той изрази увереност, че редовните полети между двете страни ще стимулират развитието на двустранните отношения във всички сфери и ще дадат възможност на хората за достъпно и удобно пътуване.Новата линия Баку-София е 77-та за летище \"София\". Азербайджанските авиолинии, чрез структурното си поделение Бута Еъруейс, са 28-та авиокомпания извършваща полети до най-голямото летище на България, което през последната година отбеляза ръст с над 30% на превозените пътници. Авиокомпанията ще лети веднъж седмично във вторник.Директната въздушна линия между България и Азербайджан е резултат от договореностите, постигнати между премиера Бойко Борисов и президента на Азербайджан Илхам Алиев при неговото посещение в страната ни през 2015 г.Очакванията са да се развият контактите между представителите на бизнеса и да се увеличат туристите в двете страни.\"29 евро е цената на билета в една посока. Това е една прекрасна възможност азерите да идват на ски и на летен туризъм у нас и да разгледат културно-историческите ни красоти. В същото време българите само за 3 часа могат да дойдат в една прекрасна страна с много традиции\", заяви на официалното откриване премиерът Борисов.", "date": "2018.01.16", "title": "Откриха първата авиолиния между България и Азербайджан"}
{"url": "https://news.bg/finance/evroto-se-razpada-nyama-badeshte-predupredi-ekspert.html", "text": "Няма да се вдигнат цените при влизане в еврозоната. Това заяви пред Нова телевизия бившият заместник-министър на финансите Любомир Дацов.Това никъде не се било случило, твърди той.Според него не трябва да се помпат страхове в хората. Влизането в еврозоната ни вкарвало в един по-престижен клуб, увери Дацов.Присъединяването към ЕРМ2 (т. нар. чакалня за еврозоната) навсякъде било довело до структурни реформи и до подобряване на икономиката. Еврото в момента не е слабо, подчерта финансистът.Доц. Банчо Банов обаче не е съгласен, че скок на цените няма да има. Това ще бъде инфлационен шок, убеден е той. Поне 5-6 години според него ще минат, докато се напаснат нашите заплати с въвеждането на еврото.Ние се присъединяваме към една разпадаща се валута, смята Банов, който не вярва в бъдещето на еврото. Ние сме в Европа на две скорости, допълни той. Експертът задава въпроса ние ли имаме нужда от Европа или Европа има нужда от нас.", "date": "2018.01.16", "title": "Еврото се разпада, няма бъдеще, предупреди експерт"}
{"url": "https://news.bg/health/boyko-penkov-pita-zashto-chastnite-bolnitsi-ne-protestirat.html", "text": "Трябва да има някакъв тип преструктуриране и реорганизиране. Това заяви пред Нова телевизия заместник-министърът на здравеопазването Бойко Пенков.Всяка болница трябва да си прави много добре сметка на парите, които има, заяви Пенков и запита защо частните болници не протестират.Трябва да се гарантира лечението на болния, по мнението на Пенков. Държавата ще помага на кметовете в преструктуриране на общинските болници.Искаме да стабилизираме това, което е работещо, изтъкна Пенков.С малкото пари в здравеопазването, се правят чудеса, според него. Пенков подчерта, че имаме много добро здравеопазване. Редовно се финансират лечебни заведения.  в отдалечените места, каза Бойко Пенков.Припомняме, в понеделник - 15 януари 2018 г. представители на  в цялата протестираха за час. Причината за недоволството на работещите в множество общински болници са забавени заплати, лоши условия на труд, породени от недофинансиране от държавата.Час преди предварително обявения протест от Здравното министерство съобщиха на медиите, че и, някои от които са в отдалечени и трудно достъпни планински райони.", "date": "2018.01.16", "title": "Бойко Пенков пита защо частните болници не протестират "}
{"url": "https://news.bg/disasters/avstraliya-diri-pomosht-ot-sveta-za-spasyavaneto-na-golemiya-barieren-rif.html", "text": "Властите в Австралия обявиха международен конкурс на стойност повече от 1 млн. евро за спасяването на Големия бариерен риф, съобщават световните информационни агенции.Надеждата е да бъдат предложени иновативни решения за опазването на коралите и възстановяването на рифовете.Големият бариерен риф е най-голямата група от коралови рифове в света. Той е една от най-разнообразните екосистеми на планетата с милиони морски форми на живот.Рифът е и най-голямата туристическа атракция в Австралия, генерирайки около 6,4 млрд. долара годишно. Климатичните промени, предизвикани от човешката дейност, доведоха до повишаване на температурите на океаните и до масово избелване на корали през последните години.", "date": "2018.01.16", "title": "Австралия дири помощ от света за спасяването на Големия бариерен риф"}
{"url": "https://news.bg/energy/nek-e-sposoben-da-sahranyava-oborudvaneto-na-aets-belene.html", "text": "Националната електрическа компания (НЕК) има достатъчно възможности да съхранява доставеното оборудване за АЕЦ \"Белене\". Това съобщи председателят на Агенцията за ядрено регулиране (АЯР) Лъчезар Костов пред БНР, позовавайки се на проверка на АЯР.По думите на Костов, експертите от ядрения регулатор са направили и някои препоръки към НЕК. Те са за подобряване на организационната структура и на процедурите, с които се управлява процесът.НЕК може да изпълни необходимите действия и има необходимия финансов и човешки ресурс.  в \"Белене\". Стриктно се изпълняват препоръките, дадени от производителя на ядрените съоръжения, обясни Костов.Въпреки, че оценката за техническия проект на АЕЦ \"Белене\" е завършена, трябва да бъде направен  изисквания за ядрена безопасност, допълни Лъчезар Костов.Проектът \"Белене\" премина стрес тестове. Проектът се одобряваше след аварията във \"Фукушима\". Той е един от малкото, на мен не ми е известен друг нов проект да е минал стрес тестове по онова време, поясни председателят на АЯР.Екип на Международната агенция по атомна енергия провери резултатите от стрес тестовете и практически те бяха одобрени. Не очакваме някакви проблеми при този сравнителен анализ, но все пак той трябва да бъде направен, допълни Лъчезар Костов.", "date": "2018.01.16", "title": "НЕК е способен да съхранява оборудването на АЕЦ \"Белене\""}
{"url": "https://news.bg/int-economics/kitay-i-rusiya-razklashtat-pozitsiite-na-sasht-kato-lider-na-svetovnata-ikonomika.html", "text": "Медии в Китай обясняват, как Русия и Китай могат да разклатят позициите на САЩ като лидер на световната икономика.Отбелязва се, че редица страни активно се опитват да намерят алтернатива на долара като резервна валута. Така например Москва и Пекин в двустранната търговия с петрол създадоха среда извън долара, а също така увеличават производството на злато, за да се застраховат срещу падането на долара. В момента Русия и Китай заедно притежават около 3 670 тона от благородния метал.Според интернет изданието BWChinese САЩ са на първо място в света по златни резерви с 8133,5 тона. На свой ред Китай и Русия заемат съответно шесто и седмо място съответно с 1842,6 и 1828,6 тона. Според експерти обаче Москва и Пекин могат да придобият още по-големи количества от благородния метал, тъй като има огромен брой канали за покупката му.По този начин златните резерви на двете страни заедно могат да задминат тези на САЩ, което би поставило в неизгодно положение долара, а също така двете страни могат да свалят Вашингтон от лидерската позиция в световната икономика.", "date": "2018.01.16", "title": "Китай и Русия разклащат позициите на САЩ като лидер на световната икономика"}
{"url": "https://news.bg/regions/ot-api-uveryavat-che-vsichki-patishta-sa-prohodimi-pri-zimni-usloviya.html", "text": "Всички републикански пътища са проходими при зимни условия. Над 1100 машини обработват пътните настилки по републиканската мрежа, съобщиха от Агенция \"Пътна инфраструктура\".146 машини почистваха снега в София през нощта, заяви пред БНТ столичният кмет Йорданка Фандъкова. По думите й са почистени спирките на градския транспорт, както и основните трасета и булеварди.През деня снегопочистващата техника ще продължи да работи, за да се осигури проходимостта на пътищата при зимни условия, поясняват от АПИ.Необходимо е шофьорите да тръгват на път само с подходящи гуми, да карат внимателно и със скорост, съобразена с метеорологичните условия. Блокирането на движението от автомобили, които не са подготвени за движение, затруднява дейността на снегопочистващата техника и затруднява пътуването на всички останали шофьори.Във вторник сутринта бе възстановено движението на МПС над 12 тона по път I-1 Монтана - Видин в посока Монтана. Заради опасността от снегонавявания вчера от около 17 ч. то беше насочено по обходен маршрут през Арчар - път II-11 Дунавци - Арчар - път III-112 Добри дол - Тополовец - път III-114 Тополовец - Ружинци.Агенция \"Пътна инфраструктура\" припомня, че поддържането на пътната инфраструктура е разделено на четири нива, регламентирани в Наредбата за поддържане и текущ ремонт на пътищата от 2012 г. Същите изисквания има и в редица европейски държави.В ниво \"А\" на поддържане са пътищата с интензивност на движението над 4 000 моторни превозни средства на ден, каквито са магистралите и първокласните пътища и направленията, свързващи съседни области. В ниво \"Б\" са пътищата с трафик между 2 000 и 4 000 МПС на ден, във \"В\" - между 500 и 2000 МПС на ден, а в \"Г\" по-малко от 500 МПС на ден.Допустимата дебелина на снежната покривка на платното при снеговалеж за ниво \"А\" е 3 см, за ниво \"Б\" - 5 см, за ниво \"В\" - 7 см, за ниво \"Г\" - 10 см. Максималният срок за провеждане на снегопочистващите дейности - от момента на спиране на снеговалежа или от момента на констатиране на заледяването на пътищата до постигане на изискванията, за ниво \"А\" е 2 часа, за \"Б\" - 3 часа, за \"В\" - 5 часа, и \"Г\" - 8 часа.След провеждане на снегопочистващите дейности за ниво \"А\" пътното платно трябва да бъде почистено до асфалт /до черно/ с изключение на участъците, в които е забранено използването на химически вещества каквито са например вододайните зони. При другите нива е допустимо да има заснежени участъци, които да бъдат обработени с материали - сол, пясък и луга.", "date": "2018.01.16", "title": "От АПИ уверяват, че всички пътища са проходими при зимни условия"}
{"url": "https://news.bg/int-politics/protestirashti-v-nyu-jork-haityani-zakleymiha-rasizma-i-unizitelnite-dumi-na-tramp.html", "text": "Стотици хора, повече от които хаитяни с американско гражданство, излязоха на протест на пл. \"Таймс скуеър\" в Ню Йорк, за да заклеймят расизма и унизителните изявления на американския президент Доналд Тръмп, че Хаити и страните от Африка са \"вонящи дупки\", съобщава \"Асошиейтед прес\".Към протеста се присъедини и кметът на Ню Йорк Бил де Блазио, който е от Демократическата партия, както и други политици.Протестиращите носеха хаитянски знамена и различни лозунги: \"Мир, любов, власт, мечта\", \"Нека имигрантите от Хаити останат\", \"Твоят дядо, твоята майка, твоята съпруга са имигранти. Дебил, ти какъв си? Расист, ...?\"Тръмп бе обвинен, че е използвал вулгарен език за африканските страни и задал въпроса защо в САЩ да бъдат допускани още имигранти от Хаити, а не от Норвегия.Той твърди, че не е правил подобни изказвания, че не е расист и че има прекрасни отношения с хаитяните.", "date": "2018.01.16", "title": "Протестиращи в Ню Йорк хаитяни заклеймиха расизма и унизителните думи на Тръмп"}
{"url": "https://news.bg/world/pravitelstvoto-na-kosovo-ostro-osadi-ubiystvoto-na-oliver-ivanovich.html", "text": "Правителството на Косово осъди убийството на сръбския политик Оливер Иванович, съобщава RTKLive.В съобщение до медиите правителството на страната остро осъди убийството на сръбския политик в Косово Оливер Иванович пред централата на партията в северната част на Митровица., допълва се в съобщението.Призовават се хората да сътрудничат на властите за разкриването на случая.Лидерът на Гражданска инициатива \"Сърбия\" Оливер Иванович е убит в Косовска Митровица. Той е получил пет огнестрелни рани.Междувременно представител на сръбското правителство определи убийството за \"терористичен акт\" и предупреди, че изглежда убийството е опит за тласкане на сръбския народ и Сърбия към хаос.", "date": "2018.01.16", "title": "Правителството на Косово остро осъди убийството на Оливер Иванович"}
{"url": "https://news.bg/crime/prokuraturata-ospori-davaneto-na-imot-ot-sos-za-nebostargach.html", "text": "Прокуратурата протестира решение на Столичния общински съвет от 2006 година, с което е извършена замяна на реални части в имот - частна общинска собственост на кръстовището на бул. \"България\" и бул. \"Иван Евст. Гешов\". Имотът е с обща площ 3060 кв. м. и е заменен с имот на фирма \"НИКМИ\" АД с обща площ от 374 кв. м.Според прокуратурата при постановяване на решението си Столичния общински съвет (СОС) е допуснал съществени нарушения на административнопроизводствените правила по издаване на решението си, както и нарушения на материалния закон - ЗОС, ЗС и ППЗДС. Затова е актът е оспорен в Административния съд София - град с искане да бъде обявен за нищожен.Става въпрос за имота на кръстовището, на който именно \"НИКМИ\" смята да строи многоетажна административна сграда. Жителите на \"Стрелбище\" многократно , а самият главен архитект на столицата Здравко Здравков отказа да одобри подробния устройствен план на НИКМИ поради противоречието му с Общия устройствен план през септември месец тази година и отказа да изпълни решението на съда.Според прокуратурата при постановяване на решението не са спазени изискванията за управление и разпореждане с общинско имущество; не са спазени нормативните изисквания по прекратяване на съсобствеността върху имот; не е проведен търг за него; пренебрегнато е наличието на спор за материалното право на собственост върху парцела, което е било пречка за извършване на замяната.\"Поради констатираните множество нарушения СГП, в изпълнение на възложените ѝ с Конституцията и законите правомощия, свързани с гарантиране върховенството на закона в Република България, поиска от съда прогласяване нищожността на решение № 799 по протокол № 91/26.10.2006 г. на СОС, с което е била извършена замяна на реални части в имот - частна общинска собственост с имот - собственост на фирма \"НИКМИ\" АД\", съобщават от СГП.", "date": "2018.01.16", "title": "Прокуратурата оспори даването на имот от СОС за небостъргач "}
{"url": "https://news.bg/crime/zadarzhan-e-osnoven-narkodilar-retsidivist-v-pazardzhishko.html", "text": " Над половин килограм кокаин и приспособления за разфасоването му са иззети от служители на сектор \"Противодействие на криминалната престъпност\" при ОДМВР-Пазарджик.Задържан е 46-годишният В.Д. - Мечката, криминално проявен с множество регистрации за блудство, изнасилвания, притежаване на наркотични вещества. Според първоначалните данни, той е основен дилър на наркотици в региона.При проведеното претърсване в къщата му в пазарджишкото с. Огняново полицаите открили в няколко разфасовки над половин килограм кокаин,три електронни везни, консумативи за разпределяне на високорисковия наркотик. Намерено е и малко количество марихуана.Мъжът е задържан в ареста за срок от 24 часа, в последствие задържането му е удължено от прокурор от окръжната прокуратура в Пазарджик със 72 часа. Предстои да бъде внесено искане в Окръжния Пазарджик за налагане на най-тежката мярка за неотклонение - \"задържане под стража\". Работата по случая продължава под наблюдението на прокуратурата.", "date": "2018.01.16", "title": "Задържан е основен наркодилър-рецидивист в Пазарджишко"}
{"url": "https://news.bg/regions/stolichna-obshtina-s-promeni-v-kontsesionniya-dogovor-za-vodata.html", "text": "Столична община предлага промяна в концесионния договор за \"Софийска вода\". С нея се въвежда задължение концесионерът да направи инвестиции за 200 млн. лева за периода от 2017 - 2021 г. и още минимум 165 млн.лв до края на концесията 2025 г. Това съобщи Елен Герджиков - председател на Столичния общински съвет на пресконференция в Столична община.С промените концесионерът се задължава да изплати всички свои заеми до 2021 г., което е и краят на регулаторния период. Задълженията са 100 млн. лева. До момента са обслужвани само лихвите по главницата. Неизпълнението на това задължение мигновено ще води до възможност за еднократно прекратяване от страна на Столична община на концесията.Заемът ще бъдат рефинансиран от страна на концесионера с цел намаляване на лихвения процент от 5,2% на 1,35%.Само от този акт се спестяват минимум 6 млн. лева, които ще влязат като допълнителни инвестиции за поддържане и обновяване на водната инфраструктура от дружеството. Въвежда се инвестиционен ангажимент от 1,5 млн. годишно за ВиК проекти от обществен интерес, посочени от Столична община.Договорено е нормата на възвръщаемост от 17%, за периода 2021-2025 да отпадне, а след този период да се определя от Комисията за енергийно и водно регулиране (КЕВР).В подписания концесионен договор не се третира начинът, който трябва да става обратното предаване на активите. Сега се предлага с анекс да се договорят начините на връщане на активите в края на концесията. Анексът към 2022 г. трябва да факт, стана ясно от думите на Герджиков.Всички бази данни на концесионера ще бъдат предадени при края на концесионния договор. Споразумението не третира промяна на цената на водата.Промените ще бъдат представени за приемане на заседание на СОС на 25 януари, допълни Герджиков.", "date": "2018.01.16", "title": "Столична община с промени в концесионния договор за водата"}
{"url": "https://news.bg/politics/borisov-kategorichno-osadi-ubiystvoto-na-ivanovich-v-kosovo.html", "text": "\"Категорично осъждам убийството на Оливер Иванович, политически лидер на Гражданска инициатива \"Сърбия, демокрация, справедливост\" в Косово\", коментира българският премиер Бойко Борисов, съобщава МС.Всяко насилие е в противоречие с цивилизационните ценности и европейския избор на страните от Западните Балкани. \"Очаквам политическите елити и всички граждани да проявят зрялост и сдържаност\", допълва премиерът.\"Върховенството на закона не може да се поставя под съмнение и вярвам, че виновните за това престъпление ще понесат своята отговорност. Убеден съм, че диалогът между Белград и Прищина няма алтернатива и не трябва да се допуска подобни актове да го възпрепятстват\", коментира Борисов.Борисов е провел телефонен разговор със сръбския премиер Ана Бърнабич по повод убийството в Косово на политическия лидер Оливер Иванович.Българският министър-председател подчертава, че подобно насилие не може да се толерира, както не може да се поставя под съмнение върховенството на закона. По думите му, политическите цели се постигат с политически средства.Бърнабич информира българския си колега за мерките, които Сърбия предприема след инцидента.Борисов изразява съпричастност към болката на близките, приятелите и съмишлениците на Иванович и пожелава успех при разкриване на убийството.", "date": "2018.01.16", "title": "Борисов категорично осъди убийството на Иванович в Косово"}
{"url": "https://news.bg/regions/obnovyavat-vik-mrezhata-v-asenovgrad-za-106-mln-leva.html", "text": "\"Над 65 хил. души ще бъдат включени към подобреното пречистване на отпадъчните води и още 5500 жители ще имат достъп до по-добро водоснабдяване. Загубите на вода се очаква да бъдат намалени с над 7%.\". Това заяви министърът на околната среда и водите Нено Димов в Асеновград, където провери рехабилитацията на ВиК мрежата с изграждане на Пречиствателна станция за отпадъчни води на града.Над 106 млн. лева е ремонтът на ВиК мрежата и строежа на пречиствателна станция за отпадъчни води (ПСОВ) за гр. Асеновград. Безвъзмездната финансова помощ, предоставена по Оперативна програма \"Околна среда\" (ОПОС) 2014-2020 е 80 млн. лв. Строежът и рехабилитацията на канализационната мрежа на Асеновград е изпълнен на 90 на сто. На водопроводната мрежа изпълнението е над 70 %. Строителството на ПСОВ е изпълнено 80%, като довеждащият водопровод е напълно изграден.Очаква се след приключване на всички дейности, пречиствателната станция за отпадъчни води на Асеновград да е една от най-големите в България - обхваща 50 декара. \"Инвестицията на общината е над 26 млн. лв. Цялата апаратура е доставена и предстои поетапното й монтиране\", каза кметът на общината д-р Емил Караиванов. Очакванията са следващите 4 месеца да започне реалното пречистване на водите.По време на срещата в община Асеновград министър Димов и кметът Емил Караиванов обсъдиха и качеството на атмосферния въздух. През месец май 2017 г. общината получи пари от ОПОС ‎2014-2020 за намаляване на замърсителите и достигане на утвърдените норми в атмосферния въздух.", "date": "2018.01.16", "title": "Обновяват ВиК мрежата в Асеновград за 106 млн. лева"}
{"url": "https://news.bg/int-politics/oae-se-zhalva-mezhdunarodno-zaradi-iztrebitelite-na-katar-izplashili-tehni-samoleti.html", "text": "Обединените арабски емирства (ОАЕ) ще подадат жалба в Международната организация за гражданска авиация, след като изтребители на Катар са се приближили в опасна близост до няколко пътнически полета на авиокомпании от ОАЕ, съобщава \"Франс прес\".\"Днес ще подадем жалбата си до Международната организация за гражданска авиация относно двата сериозни инцидента заедно с доказателствата, които сме събрали, и ще поискаме намесата на институцията да възпре Катар от повтарянето на тези действия\", изтъкнаха властите, отговарящи за гражданската авиация в ОАЕ.Обединените арабски емирства обявиха вчера, че бойни изтребители на Катар са \"пресрещнали\" два пътнически полета, отправили се към Бахрейн, предизвиквайки светкавично отричане от Катар - техни врагове в Персийския залив.", "date": "2018.01.16", "title": "ОАЕ се жалва международно заради изтребителите на Катар, изплашили техни самолети"}
{"url": "https://news.bg/politics/bsp-razmaha-papka-s-danni-sreshtu-delyan-dobrev.html", "text": "Позитано 20 отвърна на хасковския  към колежката му Елена Йончева. Според нея роднинско-приятелския кръг около гербера ползвал обществен ресурс.Това не е лична битка срещу господин Добрев, а срещу схемата Хасково, обяви тя не брифинг в централата на партията. Не работя за български или чужди служби, увери Йончев и посочи също, че не е спала в резиденция на Цветан Василев, а в хотел в града.Йончева категорично отрече обвиненията, които Делян Добрев хвърли срещу нея.Според социалиста Атанас Зафиров пък Делян Добрев направил внушение, че Елена Йончева работи за мистериозни служби. Той попита дали премиерът Бойко Борисов е възложил дискредитация на Добрев чрез службите и Елена Йончева.Пълна папка с данни по казуса Делян Добрев размаха Зафиров.Зад госпожа Йончева стои цялата партия, подчерта той и се закани червените да доведат битката с паралелната държава до края.Жельо Бойчев захапа управляващите, че непрекъснато се задавал въпроса дали левицата има основание за този вот на недоверие. Той иска разсекретяване на доклада на ДАНС за работата на системата БАЦИС. Там се виждало как пари от акциз не влизат в хазната. Този доклад е на бюрото на премиера Бойко Борисов още от лятото на 2016, твърди Бойчев и категорично заяви, че корупцията ощетява всеки един български гражданин.", "date": "2018.01.16", "title": "БСП размаха папка с данни срещу Делян Добрев"}
{"url": "https://news.bg/world/napuskame-es-kategorichna-velikobritaniya.html", "text": "Великобритания ще напусне Европейския съюз. Това потвърди говорител на британския премиер Тереза Мей, съобщава Forexlive.Позицията на Лондон е в отговор на коментара на представители на ЕС, които по-рано днес заявиха, че Великобритания все още може да предотврати Брекзит.Председателите на Европейския съвет и на Европейската комисия обявиха по време на изслушване пред Европейския парламент, че Великобритания може да остане в съюза, ако пожелае.", "date": "2018.01.16", "title": "Напускаме ЕС, категорична Великобритания"}
{"url": "https://news.bg/politics/evrodeputatat-radev-nastoyava-da-otpadnat-amerikanskite-vizi-za-balgari.html", "text": "По време на заседанието на Комисията по граждански свободи, правосъдие и вътрешни работи (ЛИБЕ) на Европейския парламент, е обсъден продължаващият визов режим от страна на САЩ спрямо гражданите на България, Румъния, Полша, Хърватска и Кипър.Според европейското законодателство и принципът на визова реципрочност, ЕК би трябвало да предложи въвеждането на визи за американски граждани, тъй като те в момента пътуват в ЕС без визи, но все още има европейски граждани, на които са им нужни визи, за да пътуват за САЩ. Това предложение е трябвало да излезе още през 2016г., но от тогава ЕК многократно отлага въвеждането на визи за американски граждани.Поради тази причина, зам.-председателят на групата на Алианса на европейските либерали и демократи (АЛДЕ) и докладчик в сянка по тази тема Филиз Хюсменова разкритикува Европейската комисия за липсата на осезаем напредък по отношение на отпадане на визите за САЩ.Тя подчертава, че основният критерии за не повече от 3% отказани визи, въз основа на който САЩ оправдават липсата на пълна визова реципрочност, не е основан на обективни факти, като напр. данни за злоупотреби с визи, а е от субективен характер, зависещ до голяма степен от преценката на служителите в съответните посолства.Българският евродепутат от ГЕРБ/ЕНП Емил Радев допълнително разкритикува Европейската комисия, че въпреки функцията й на пазител на европейските договори и на спазването на европейското законодателство, тя сама го нарушава, като не предлага включването на САЩ в списъка на държавите, за които ЕС упражнява визов контрол.Той настоява ЕК да спази правовото си задължение и да остави всякакви оценки на ефекта от въвеждане на визи за американски граждани на Съвета и на Европейския парламент, които трябва да вземат окончателното решение.Двамата евродепутати, подкрепени от техни колеги от различни политически групи, се обединяват около идеята, че трябва да се гарантира равнопоставеност на всички европейски граждани, като ЕК заеме решителна позиция пред американските партньори, че различното третиране на европейците е недопустимо.Докладчикът за визовата реципрочност от групата на ЕНП Агустин Диаз де Мера заявява, че е абсолютно ясно, че април 2016г. е крайният срок за предприемане на действия от страна на САЩ, но той отдавна е изтекъл. \"Ще продължим да настояваме за пълна визова реципрочност.\", подчертава той.Председателят на комисията Клод Мораес (С&Д) изтъква, че е налице възможност за безвизово пътуване за някои държави с високи нива на откази. Според него няма логика в списъка държави, за които това е възможно, и е налице политически проблем. Ето защо той призова ЕК да предостави пътна карта за постигане на пълна визова реципрочност със САЩ.Софи инт Велд, зам.-председател на групата на АЛДЕ, заяви, че не става въпрос за политически или дипломатически съображения, а за правно задължение, а и морален дълг на ЕК към европейските граждани, които представлява. \"Трябва да пожънем политическата и икономическата си сила като съюз и да спрем да се държим като политическо джудже.\", категорична е тя.", "date": "2018.01.16", "title": "Евродепутатът Радев настоява да отпаднат американските визи за българи"}
{"url": "https://news.bg/politics/delyan-dobrev-zapodozrya-i-joncheva-vav-fiksatsiya.html", "text": "\"Тази атака е заради нарушени интереси в сектор енергетика, за който отговарям\", заяви депутатът от ГЕРБ Делян Добрев на пресконференция в централата на партията, по повод обвиненията на Елена Йончева към него. \"Хвърлят се неверни твърдения да ме дискредитират\", добави той и заяви, че ще продължава да защитава интересите на държавата докато може.По повод заема, взет от неговия баща за завод за пелети, Добрев уточни, че е взет от финансова институция, лицензирана в БНБ. Той показа лиценза на институцията, договорът за кредит, запис на заповед. Линията за пелети е заложена за този заем. По негово настояване, не са ползвани европейски средства. Добрев обясни, че фирма \"Еко традекс\", с която БСП твърдят, че е свързан, е санирала два блока в Хасково с кмет ГЕРБ и три в Свиленград с кмет от БСП. Първият й сериозен договор е с община Смолян за 10 млн. лв., с тогавашния кмет Дора Янкова от БСП. Вторият договор за 6 млн. лв. е пак за Смолян. В Хасково тези фирми са загубили повече поръчки, отколкото са спечелили, включително и поръчка за 20 млн. лв. за снегопочистване, обясни Добрев.Според него Йончева има фиксация върху него. Добрев попита Йончева дали е служител, сътрудник и има ли взаимодействието с български и чужди служби. И дали е свързана атаката срещу него, с интересите на тези служби.Какви са от отношенията й с Цветан Василев и била ли е в с. Коларово, община Харманли, поиска да знае той. Добрев показа снимки на Елена Йончева с мъж, за когото има информация, че има забрана да напуска страната, както и да влиза в Испания.По време на предизборната кампания, използвала ли е служебната кола на областна администрация, за да превози фотографът й от Хасково до границата, за да й направи снимки по границата, попита още Добрев. Депутатът обеща, че ще подаде сигнал за използването на служебната кола за предизборни цели. Делян Добрев изрази съжаление, че когато напишеш в мрежата Елена Йончев, излиза негова снимка.Антон Тодоров предположи, че приза за \"Госпожа Лъжа\" за 2018 г. ще бъде спечелен от Йончева. От своя страна той попита, дали фирмата на Йончева е прибрала шестцифрена сума от реклами в БНТ, когато Станишев е бил премиер на България. \"Ако ти живееш с министър-председателя и получаваш 127 000 лв. от една петролна фирма, това конфликт на интереси ли е\", пита Тодоров.Тодоров постави и въпроса, била ли е 2004 г. в Кувейт и посрещана ли е от помощник военни аташета. Спестявала ли е разходи. Била ли е придружавана от лице с евентуална фамилия Даков, кадрови служител на военна информация. Какви функции е изпълнявала.Антон Тодоров поиска Йончева да отговори дали ако е вярно, че е секретен сътрудник на служба, и ако е такава, редно ли е да е депутат. Накрая Тодоров запита и защо президента Радев уволни Елена Йончева след пътуването си в Брюксел и свързано ли е с нейно присъствие там заради достъп до секретна информация.По повод вота на недоверие, Данаил Кирилов заяви, че той преследва политическа цел и цели да се ескалира напрежението в обществото. \"Подчертавам, че резултатите от работата на правителството и парламента са изцяло положителни\", добави той.", "date": "2018.01.16", "title": "Делян Добрев заподозря и Йончева във фиксация"}
{"url": "https://news.bg/world/rumaniya-e-na-pat-da-ima-parvata-zhena-premier.html", "text": "Управляващата Социалдемократическа партия на Румъния предложи Виорика Дънчила за министър-председател на балканската страна, съобщава \"Политико\".Дънчила е член на Европейския парламент. Ако бъде потвърдена номинацията й, тя ще замени Михай Тудосе, който вчера подаде оставка, след като изгуби подкрепата на управляващата партия.По-рано днес президентът на Румъния Клаус Йоханис номинира министъра на отбраната Михай Фифор за временно изпълняващ длъжността министър-председател.Дънчила може да стане първата жена министър-председател на Румъния и третият премиер на социалдемократите в рамките на година.55-годишният евродепутат е съюзник на лидера на Социалдемократическата партия на Румъния Ливиу Драгнеа. Тя е работила с него като местен съветник в Телеорман. Драгнеа не може да бъде премиер, тъй като е осъден условно.Виорика Дънчила е \"уважаван евродепутат в Брюксел, защото е цивилизована, не е конфликтна и е много комуникативна жена\", заяви Драгнеа при обявяването на номинацията. Според него добрите й отношения с представители на Европейската комисия са в полза на румънското правителство, което се подготвя за първото си европредседателство през следващата година.Когато Румъния беше разтърсена от най-големите протести от падането на комунизма в края на февруари 2017 г. заради набързо прието постановление, което декриминализира някои форми на корупция, Дънчила изпрати имейл на всички 750 евродепутати, за да им обясни защо притесненията относно новото законодателство са безпочвени.Дънчила е втори мандат в Европейския парламент. Тя е ръководител на делегацията на румънските социалдемократи в парламента. Преди да влезе в политиката е била учител в град Виделе, а след това е работила като инженер за петролната компания OMV Petrom.", "date": "2018.01.16", "title": "Румъния е на път да има първата жена премиер"}
{"url": "https://news.bg/health/reshenieto-na-vas-nyama-pravni-posleditsi-za-nzok.html", "text": "НЗОК обясни решението на Върховния административен съд (ВАС) на Република България, с което се отменят т.2 и т.3 от Решение на Надзорния съвет (НС) на Националната здравноосигурителна каса (НЗОК).Те уточняват, че решението на НС се отнася до разпределението на средствата за дейностите в болнична медицинска помощ (БМП), за изпълнители, сключили договори за спешна диагностика и лечение и на изпълнителите на БМП, при които няма спешна диагностика и лечение.В таблицата са представени данните за заложените средства по Закона за бюджета на НЗОК (ЗБНЗОК) за 2015г., разпределените средства в изпълнение на Решение на НС на НЗОК и изплатените от НЗОК средства по индивидуалните договори с изпълнителите на БМП.Представената информация показва, че изплатените средства в размер на 1 523 882 392 лв., съобразно възможностите на ЗБНЗОК за 2015г., надвишават определените прогнозни стойности в размер на 1 450 544 508 лв., определени в изпълнение на Решение на НС на НЗОК. Решението на ВАС няма правни последици за НЗОК.", "date": "2018.01.16", "title": "Решението на ВАС няма правни последици за НЗОК"}
{"url": "https://news.bg/world/sblasatsi-pred-ukrainskiya-parlament-1.html", "text": "Най-малко един полицай е пострадал и няколко протестиращи са задържани след сблъсъци пред украинския парламент в Киев, съобщава АП.Няколкостотин души организираха демонстрация пред Върховната рада, за да протестират срещу нов закон, свързан с управлението на районите в източната част на страната, които са под контрола на сепаратистите.Украинската полиция съобщи, че протестиращите пред парламента са използвали лютив спрей и са хвърляли камъни и гуми по служители на реда.Протестите са били водени от Семен Семенченко, бивш командир на батальон с доброволци в Източна Украйна, който е заподозрян за нарушаване на човешките права.Семенченко и поддръжниците му критикуват новия закон, защото смятат, че е твърде снизходителен към лидерите на сепаратистите.", "date": "2018.01.16", "title": "Сблъсъци пред украинския парламент"}
{"url": "https://news.bg/crime/3-godini-uslovno-poluchi-poboynik-ksenofob-v-shumen.html", "text": "24-годишният шуменец Николай Н., който е предаден на съд по обвинителен акт на Районната прокуратура в Шумен с две обвинения - за причиняване на средна и лека телесна повреда на двама мъже по хулигански и ксенофобски подбуди, е осъден днес от състав на Шуменския районен съд на 3 години лишаване от свобода, чието изтърпяване е отложено с 5-годишен изпитателен срок. Съдът е уважил и гражданските искове на двамата пострадали.В периода от 7 януари до 29 януари 2016 г. подсъдимият Николай срещнал няколко пъти непознатия за него Ст. Д. Още при първата случайна среща той бил подразнен, че непознатият го загледал и въпреки обясненията му, че се е припознал. След няколко дни последвала отново случайна среща между двамата в търговски обект в Шумен.Без да каже нищо, Николай ударил няколко пъти нарочения от него Ст.Д. Той паднал върху стъклената витрина на магазина, която се счупила. С удари Николай изхвърлил пострадалия на улицата. От побоя мъжът получил счупване на носни кости.В края на януари 2016 г. подсъдимият видял жертвата си на автобусна спирка в града. С удар в лицето Ст. Д. бил съборен на земята. Придружаващите побойника двама мъже ритали падналия на земята шуменец, който подал сигнал на спешния телефон 112, след като нападателите му си тръгнали.На 30 юли 2016 г. в градската градина на Шумен Николай Н. нападнал разхождащ се по алеите чужденец, който му предложил листовка по повод конгрес на \"Свидетели на Йехова\". С ритник в главата 24-годишният подсъдим ударил жертвата си, който останал неподвижен на земята и в кръв.На пострадалия се притекли на помощ двама полицаи, които видели инцидента, но Николай успял да избяга от местопроизшествието.Съдебномедицинските експертизи на двамата пострадали от агресията на побойника доказват, че нанесените от него телесни повреди са средна и две леки. Причина за извършване на престъпленията според обвинението са грубото незачитане на физическата неприкосновеност на личността, закона и правовия ред.Това е първото дело в Шуменския съдебен окръг срещу подсъдим за извършено престъпление по ксенофобски подбуди.", "date": "2018.01.16", "title": "3 години условно получи побойник-ксенофоб в Шумен"}
{"url": "https://news.bg/society/peti-protest-sreshtu-izgrazhdaneto-na-nebostargach-v-lozenets.html", "text": "Жители от квартал \"Лозенец\" организираха днес пети протест срещу изграждането на 120-метров небостъргач в квартала на ул. Златен рог и Джеймс Баучер (срещу бившия хотел Кемпински).Това съобщиха БГНЕС и bTV. Според протестиращите, той ще усложни трафика в \"Лозенец\", обслужващ планирания бъдещ небостъргач и новото високо строителство на Лозенския хълм.Това ще се отрази както на придвижването на жителите, така и ще съсипе зелените площи. За кратко те блокираха трафика на бул. \"Черни връх\", за да покажат какво ще стане с трафика.Припомняме, че днес стана ясно, че Прокуратурата протестира решение на Столичния общински съвет от 2006 година, с което е извършена замяна на реални части в имот - частна общинска собственост на кръстовището на бул. \"България\" и бул. \"Иван Евст. Гешов\". ", "date": "2018.01.16", "title": "Пети протест срещу изграждането на небостъргач в Лозенец "}
{"url": "https://news.bg/world/natiskat-nad-severna-koreya-prodalzhava-otseche-tilarsan.html", "text": "Натискът над Северна Корея продължава, докато се откаже от ядрената си програма. Това отсече американският държавен секретар Рекс Тилърсън, цитиран от РИА \"Новости\".Той направи това изявление на срещата на външните министри относно ситуацията на Корейския полуостров. Тя бе председателствана от Канада и проведе се проведе във Ванкувър. Участваха 16 държави. САЩ, Русия, Китай и останалият свят не признават Пхенян като ядрена сила, подчерта Тилърсън. Той отново припомни санкциите, наложени от Съвета за сигурност и мерките, гарантиращи спазването им. Печатният официоз на управляващата Работническа партия в Северна Корея определи коментарите на американския президент Доналд Тръмп за това, че имал \"по-голям и по-мощен\" ядрен бутон от вожда Ким Чен-ун като \"пристъп на умопобъркан\".В излъчваното по телевизията новогодишно обръщение вождът Ким обяви, че ядреният бутон е \"винаги\" на бюрото му, но посочи, че не заплашвал никого и възнамерява да го използва само и единствено ако сигурността на страната е изложена на опасност.", "date": "2018.01.16", "title": "Натискът над Северна Корея продължава, отсече Тилърсън "}
{"url": "https://news.bg/world/sasht-blokirat-65-mln-dolara-za-palestintsite.html", "text": "САЩ блокираха изплащането на 65 млн. долара за Агенцията за палестинците към ООН, предаде BBC. Това е повече от половината от общата сума от 125 млн. долара, която страната изплаща.Това са съобщили американски власти. Американският президент Доналд Тръмп по-рано предупреди, че средствата могат да бъдат спрени, ако палестинците не покажат усилия за мирно споразумение с Израел. Припомняме, че израелският премиер Бенямин Нетаняху по-рано се обяви за закриване на агенциятa за палестинските бежанци към ООН.Според него, подобна организация задълбочава истинските проблеми, вместо да ги решава. Тя стимулира палестинците извън Израел да се връщат в страната, а с това те я застрашават.Стига се до ситуация, в която правнуци на бежанци, които не са такива, се ползват от услугите й, без да имат такъв статут, недоволства Нетаняху.Също така той подкрепи заплахата на Тръмп да спре финансирането на палестинците.Агенцията в помощ на палестинските бежанци е създадена през 1949 година. Тя се грижи и за здравеопазването и образованието на живеещите в Ивицата Газа.Припомняме също така, че решението на Тръмп да признае Йерусалим за израелска столица разгневи не само палестинците, но и мюсюлманите в цял свят.", "date": "2018.01.16", "title": "САЩ блокират 65 млн. долара за палестинците "}
{"url": "https://news.bg/crime/mayka-darzhala-nasila-dashterite-si-v-doma-im-v-svishtov.html", "text": "Полицията и прокуратурата в Свищов проверяват къщата, в която 65-годишна жена с години е държала насила двете си дъщери, предаде БНР.Полицията получила сигнал, че в дома се укриват хора. Вътре в безпомощно състояние са открити двете сестри - Анжела и Стефка, на 40 и 37 години.Съседи са споделили, че не са виждали двете жени в последните 6-7 години. В поведението на майка им не са забелязали нищо притеснително. Тя разказвала, че дъщерите й са в София и не поддържа контакт с тях.На този етап няма яснота как тя ги е държала толкова години. ", "date": "2018.01.16", "title": "Майка държала насила дъщерите си в дома им в Свищов "}
