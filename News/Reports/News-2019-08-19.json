{"url": "https://news.bg/crime/spetssadat-ostavi-v-aresta-petima-obvineni-za-falshivi-evro-banknoti.html", "text": "Специализираната прокуратура привлече към наказателна отговорност шест лица за участие в организирана престъпна група за държане и разпространение на фалшиви еврови банкноти на територията на България.Специализираният наказателен съд наложи най - тежката мярка за неотклонение \"Задържане под стража\" на петима от обвинените за държане и разпространение на фалшиви еврови банкноти. Шестият от обвинените е с наложена мярка за неотклонение \"Парична гаранция\".Припомняме, че обвинените бяха задържани на 14 август 2019 г. в София и Сандански при съвместни действия по разследването на Специализираната прокуратура и ГДБОП с участието на експерт от Европол.Според събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. Има данни, че освен неистински банкноти, групата е предлагала на потенциални клиенти и кокаин.При извършените претърсвания и изземвания в жилища и автомобили, както и лични обиски, са намерени иззети общо 122 200 фалшиви евро в купюри от по 200 евро.В процес на изясняване е дали неистинските банкноти са били внасяни за разпространение в България от друга държава или са произведени у нас.Иззети са множество мобилни телефони със СИМ карти, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински гривени, македонски динари, със съмнение че са фалшиви.С постановление на наблюдаващия прокурор шестимата обвинени за участие в организираната престъпна група (престъпление по чл. 321 от НК) са задържани за срок до 72 часа.Предстои в Специализирания наказателен съд да бъде внесено искане за налагане на мярка за неотклонение \"Задържане под стража\" за всеки от тях.", "date": "2019.08.19", "title": "Спецсъдът остави в ареста петима обвинени за фалшиви евро банкноти"}
{"url": "https://news.bg/int-politics/bomba-izbuhna-na-granitsata-mezhdu-irlandiya-i-severna-irlandiya-tselta-i-politsai.html", "text": "Полицията в Северна Ирландия съобщи, че взривно устройство, което е избухнало близо до границата с Ирландия, е имало за цел да примами и убие полицаи, които са проверявали случай за измама наблизо, като са имали късмета да запазят живота си, съобщава \"Ройтерс\".Полицията от двете страни на отворената граница се опасява, че ако контролно-пропускателните пунктове бъдат възстановени след Брекзит, полицаите могат да се превърнат в мишена за екстремистки групировки, противопоставящи се на мира в региона.Британският премиер Борис Джонсън настоя, че Великобритания ще излезе от Европейския съюз със или без споразумение на 31 октомври. Границата между Северна Ирландия и Ирландия ще стане единствената сухопътна граница на Великобритания с ЕС.Как да се избегнат граничните проверки, които съществуваха преди мирното споразумение от 1998 г., сложило край на насилие, продължило три десетилетия в Северна Ирландия, се превърна в най-спорната част от преговорите за Брекзит между Великобритания и ЕС.Експлозията е станала близо до натоварен път в район на графство Фермана само на няколко километра от ирландската граница. От полицията уточниха, че са получили сигнал за заподозрян наблизо късно в събота и униформени, които все още са били на местопрестъплението рано тази сутрин, са съобщили за взрива.Няма информации за ранени хора, добавиха от полицията.\"Въпреки че това разследване е в много ранен етап, аз съм твърдо убеден, че това беше умишлен опит да бъде примамена полицията и колеги от отдела за обезвреждане на бомби към армията в района, за да ги убият\", подчерта заместник-началникът на полицията Стивън Мартин в изявление.\"Тази атака беше безразборна и безразсъдна и въпреки че за мен няма съмнение, че полицията, отговаряща на това обаждане, беше целта, реалността е, че всеки можеше да пострада от експлозията\", допълни той.Въпреки че споразумението от Разпети петък през 1998 г. до голяма степен сложи край на периода в Северна Ирландия, известен като \"Проблемите\", полицейски служители са спорадично обект на атаки от малки фракции предимно от ирландски националисти, които се противопоставят на управлението на Великобритания над провинцията.Миналия месец полицията в Северна Ирландия заяви, че смятат, че дисиденти републиканци са се опитали да убият полицаи в град Крейгавон. През юни полицията откри бомба под колата на полицейски служител в Белфаст, за която казаха, че вероятно е заложена от екстремисти националисти.Последната атака беше осъдена както от ирландски националисти, така и от британски политици. Лидерът на Демократичната юнионистка партия (DUP) Арлин Фостър, която е от Фермана, заяви, че е време отговорните \"да напуснат сцената и да позволят на всички да продължат напред\".", "date": "2019.08.19", "title": "Бомба избухна на границата между Ирландия и Северна Ирландия, целта ѝ - полицаи"}
{"url": "https://news.bg/health/s-8-mln-lv-ot-evropa-remontirat-speshnata-pomosht-v-severozapada.html", "text": "Министерството на здравеопазването е обявило обществена поръчка за ремонт на 34 обекта от извънболничните структури на Спешната помощ в Северозападна България. Обектите се намират на територията на областите Видин, Враца, Ловеч, Монтана и Плевен.Обществената поръчка и в изпълнение на Проект \"Подкрепа за развитие на системата за спешна медицинска помощ\", финансиран по ОПРР 2014-2020\", и договор за безвъзмездна финансова помощ по Оперативна програма \"Региони в растеж\" 2014-2020, съфинансирана от Европейския съюз, чрез Европейския фонд за регионално развитие. Една от дейностите по проекта е изпълнението на интервенции в инфраструктурата на системата за Спешна медицинска помощ чрез изпълнение на строителство на общо 235 обекта на СМП на територията на цялата страна, в това число изграждане на нови сгради, реконструкция, ремонт, преустройство, подобряване на достъпа за лица с увреждания и на прилежащото им околно пространство. Общият бюджет на проекта възлиза на 163 987 815.62 лева, като в тази сума влиза и закупуването на 400 нови линейки, оборудвани с медицинска техника и апаратура за нуждите на спешната помощ в страната.Министерството на здравеопазването ще обявява до края на месец септември поетапно обществените поръчки за строителство за останалите обекти на територията на цялата страна, като предстоят да се стартират още 6 обществени поръчки за извършване на строително-монтажни работи за нуждите на извънболничните структури на спешната помощ на територията на цялата страна и 7 обществени поръчки за извършване на строително-монтажни работи за нуждите на 34 спешни отделения на болници на територията на цялата страна.", "date": "2019.08.19", "title": "С 8 млн. лв. от Европа ремонтират Спешната помощ в Северозапада"}
{"url": "https://news.bg/regions/dve-obvineniya-zaradi-pozhara-pod-viadukta-na-am-struma.html", "text": "С две обвинения и гаранция от 5 000 лв. се сдоби собственикът на пункта за вторични суровини, който  на магистрала \"Струма\" в Дупница.Прокуратурата е повдигнала две обвинения на управителя на фирмата, обясни на брифинг говорителят на главния прокурор Румяна Арнаудова, цитирана от БНР.Кольо Илиев е обвинен за увреждане на околната среда и за безстопанственост и неосъществен контрол, довели до пожара, съобщиха от Окръжната прокуратура в Кюстендил. Ако обвинението бъде доказано, санкцията предвидена по закон е от 2 до 8 години затвор.Припомняме, голям пожар в пункта доведе до увреждането на самото съоръжение, вследствие на което магистралата беше затворена. На 14 август в Районна прокуратура - Дупница срещу собственика на пламналия цех за преработка и изкупуване на вторични суровини, чийто складирани отпадъци предизвикаха пожара. След това от АПИ съобщиха, че ще В момента трафикът минава по стария път и още първия ден предизвика няколко катастрофи.Очаква се магистралата да остане затворена поне 2-3 седмици, тъй като високата температура сериозно е увредила съоръжението.", "date": "2019.08.19", "title": "Две обвинения заради пожара под виадукта на АМ \"Струма\""}
{"url": "https://news.bg/bulgaria/masovo-se-predlagat-hrani-s-iztekal-srok-na-godnost-zaseche-babh.html", "text": "Данни на отделите \"Контрол на храните\" към областните дирекции по безопасност на храните бяха огласени днес от БАБХ. През юли 2019 г. инспектори са извършили официален контрол на обекти за производство, за търговия на едро и дребно с храни и на заведения за обществено хранене. Официалната информация гласи, че: общият брой на извършените проверки е 13 622, издадени предписания - 932, съставени актове за установяване на административни нарушения - 186, затворени обекти с временно преустановена дейност - 12, изтеглени и насочени за унищожаване 13 677 кг. и 86 л. храни от животински и неживотински произход.Инспекторите от БАБХ са установили още, че масово се предлагат храни с изтекъл срок на годност, има неправилно съхранение на храни, както и некоректно етикетиране, без здравна и идентификационна маркировка. Отчетена е и нерегламентирана в удостоверението за регистрация дейност в различни обекти.Също така, предписанията на БАБХ са продиктувани и от забелязаните и отчетени несъответствия по сграден фонд и оборудване и лоша хигиена в обектите.Институцията е издала предписания и становища към други ведомства.", "date": "2019.08.19", "title": "Масово се предлагат храни с изтекъл срок на годност, засече БАБХ"}
{"url": "https://news.bg/int-politics/boris-dzhonsan-zove-germaniya-i-frantsiya-za-kompromis-otnosno-brekzit.html", "text": "Британският премиер Борис Джонсън призова Германия и Франция да направят компромис по отношение на Брекзит, предупреждавайки, че Великобритания ще бъде готова да напусне Европейския съюз без споразумение на 31 октомври, ако е необходимо, съобщава \"Ройтерс\".\"Ще бъдем готови да излезем на 31 октомври - със споразумение или без\", коментира Джонсън пред журналисти, допълвайки: \"Разбира се, нашите приятели и партньори от другата страна на Ламанша не показват голямо желание да променят позицията си. Убеден съм, че ще го сторят.\"Запитан какво ще постигне посещението му по-късно тази седмица в Берлин и Париж, Джонсън отбеляза: \"Надявам се, че ще направят компромис - те видяха, че парламентът на Обединеното кралство три пъти отхвърли споразумението за излизане (сключено от предшественицата му Тереза Мей, б. р.), предпазния механизъм (за ирландската граница) просто не работи, не е демократичен. Надявам се, че ще се окажат способни да направят компромис.\"\"Искам споразумение, готови сме да работим с нашите приятели и партньори, за да постигнем споразумение, но ако искате добро споразумение за Обединеното кралство, трябва същевременно да сте готови да излезете без такова\", допълни британският премиер.", "date": "2019.08.19", "title": "Борис Джонсън зове Германия и Франция за компромис относно Брекзит"}
{"url": "https://news.bg/regions/gori-sklad-za-vtorichni-surovini-v-botevgrad.html", "text": "Пожар е възникнал в складови помещения в Ботевград, съобщават от МВР. Базата е за вторични суровини.Няма данни за пострадали. Шест екипа пожарникари са на място и гасят пожара с камиони.Сигналът за пожар е подаден малко след 14.00 часа. Към мястото са насочени шест пожарни автомобила и огнеборци. По първоначална информация пожарът се е разпространил на около 400 кв. м площ.Преди малко стана ясно, че с две обвинения и гаранция от 5 000 лв. се е сдобил собственикът на пункта за вторични суровини, който  на магистрала \"Струма\" в Дупница. Заради пожара магистралата ще остане затворена поне две или три седмици, тъй като съоръжението е сериозно засегнато.", "date": "2019.08.19", "title": "Гори склад за вторични суровини в Ботевград"}
{"url": "https://news.bg/int-politics/bryuksel-otseche-velikobritaniya-e-golemiyat-gubesht-ot-brekzit-bez-sdelka.html", "text": "Обединеното кралство ще пострада най-много от сценарий Брекзит без споразумение. Това предупреди говорителката на Европейската комисия Наташа Берто на редовната си ежедневна пресконференция.Берто добави, че от своя страна Европейският съюз е напълно подготвен за тази възможност, съобщава \"Ройтерс\".Въпреки това говорителката подчерта, че излизането на Великобритания от ЕС без споразумение никога няма да бъде предпочитан вариант за Брюксел.Британският премиер Борис Джонсън многократно е заявявал, че е готов да извади Обединеното кралство от ЕС със или без споразумение на 31 октомври. От своя страна Брюксел многократно подчертава ангажимента си към вече договореното споразумение с бившия британски премиер Тереза Мей, което обаче беше блокирано от британския парламент три пъти.Европейската комисия към настоящия момент не смята за необходимо да предприема допълнителни мерки за подготовка за Брекзит без споразумение.\"Това (Брекзит без споразумение) очевидно ще причини големи затруднения както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз\", изтъкна Берто.Междувременно опозиционната Лейбъристка партия ще направи всичко възможно, за да предотврати Брекзит без споразумение на 31 октомври, заяви лидерът на лейбъристите Джереми Корбин.Корбин призова противниците на Брекзит без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка.", "date": "2019.08.19", "title": "Брюксел отсече: Великобритания е големият губещ от Брекзит без сделка"}
{"url": "https://news.bg/entertainment/izobilie-na-rozovo-flamingo-v-atanasovsko-ezero.html", "text": "Това лято, птиците и туристите по морето сякаш са се наговорили. Въпреки слабия сезон през юни и юли, сега - през август и двете групи са в своя апогей. Атанасовско езеро се е превърнало в привлекателно място за близки и далечни гости. Вероятно най-вълнуващи са многобройните фламинги, които намират спокойствие и сигурност в тихите басейни в северната част на езерото - територията на поддържания резерват.По време на орнитологичния мониторинг, извършван в рамките на проект \"Лагуната на живота\" се наблюдава ято от 159 птици, от които около 120 са възрастни екземпляри, оцветени в ярко розово и доста шумни. Птиците се хранят и нощуват в един от басейните, където намират любимата си храна - солничното раче и други водни безгръбначни. Младите птици, сякаш съвсем умишлено са отделени от основното ято и се \"надзирават\" от няколко възрастни птици, досущ като в човешките детски градини. Птиците са спокойни, не се впечатляват особено от единично човешко присъствие и не отлитат, само навлизат по-навътре в басейните. Ятото е доста шумно, в контраст с плаващите около него розови пеликани.Това е най-високата численост розово фламинго в България изобщо, след като миналата есен официално бяха преброени 126 птици, което прави Атанасовското езеро най-важното място за този вид у нас. Розовото фламинго вероятно прелита тук от делтата на р. Марица или от Турция, където гнезди в многохилядни колонии. В последните години видът започна да разширява ареала си и да се среща все по- на север, като през 2017 г. бе отбелязано гнездене на няколко двойки в Украйна. Приема се, че една от причините за тази експанзия са глобалните промени в климата.Освен удивителните и така харесвани гости, в езерото има и други любими розови птици - розовите пеликани. Сега тук могат да се видят до 3-4000 птици, които нощуват и почиват по дигите, а през деня прелитат до езерото Вая, за да се хранят. Многобройните ята на дъждосвирцовите птици - крайбрежни бекаси, водобегачи и брегобегачи, изпълват басейните и радват природолюбителите. Младите на саблеклюните, кокилобегачите и дъждосвирците са вече съвсем самостоятелни и са готови да поемат по дългите пътища на своите миграции.Атанасовско езеро е Натура 2000 зона с разнообразни режими - северната част е поддържан резерват, южната част е защитена местност, а цялото езеро, както и прилежащите земеделски земи са включени в едноимената защитена зона - част от Европейската екологична мрежа.Подобряването на водната циркулация, премахването на колебанията в солеността и водното ниво, създаването на нови гнездови територии са само част от дейностите в езерото през следващите 5 години, които ще доведат до по-доброто управление на крайбрежната лагуна. Това ще се случи благодарение на LIFE проекта \"Лагуната на живота\", изпълняван от Българска фондация Биоразнообразие, Черноморски солници АД, БДЗП и \"Заедно 2011\".Източник: Българско дружество за защита на птиците", "date": "2019.08.19", "title": "Изобилие на розово фламинго в Атанасовско езеро"}
{"url": "https://news.bg/economics/stopanite-poluchavat-84-mln-leva-otstapka-ot-aktsiza-za-gazyola-za-2019-g.html", "text": "Земеделските стопани ще получат през 2019 г. до 84 млн. лв. по схемата \"Помощ под формата на отстъпка от стойността на акциза върху газьола, използван в първичното селскостопанско производство\". Това реши на редовното си заседание Управителният съвет на ДФ \"Земеделие\". Ставката на литър гориво ще бъде определена на по-късен етап, на базата на бюджета и сбора от индивидуалните годишни квоти на земеделските стопани.Заявленията за ползване на отстъпката ще се подават от 9 до 27 септември 2019 г. Документи ще се приемат в общинските служби по земеделие към областните дирекции \"Земеделие\" по постоянен адрес на физическите лица или по адрес на управление на юридическите лица.Държавната помощ се предоставя на земеделски производители в секторите \"Растениевъдство\" и \"Животновъдство\" под формата на намалена акцизна ставка на газьола, използван за механизирани дейности в първичното селскостопанско производство.Право на финансова подкрепа по схемата имат всички, които са регистрирани като земеделски производители и имат заверена регистрационна карта за годината на кандидатстване и предходната на нея. Друго условие е кандидатите да имат и валидно заявление за подпомагане по схемата за единно плащане на площ и схемите за обвързано подпомагане за животни за годината, предхождаща годината на кандидатстване по схемата за държавна помощ. През 2019 г. може да бъде заявен за възстановяване акциз по фактури за закупен газьол (дизелово гориво) през 2018 г.Земеделските стопани, отглеждащи видове и категории животни, които не попадат в обхвата на схемите за обвързано подпомагане за животни, трябва да имат регистриран животновъден обект по Закона за ветеринарномедицинската дейност.Интересът към държавата помощ, по която се предоставя отстъпка от акциза за горивата, е голям и нараства с всяка изминала година. Така например, за Кампания 2016 са били подпомогнати 6 716 фермери, за Кампания 2017 финансиране са получили 8 250 стопани, а за Кампания 2018 - те са били 9 597. От началото на прилагането на схемата до 2018 г. включително, на кандидатите са изплатени общо над 250 000 000 лв.", "date": "2019.08.19", "title": "Стопаните получават 84 млн. лева отстъпка от акциза за газьола за 2019 г."}
{"url": "https://news.bg/economics/rabotodatelite-skochiha-sreshtu-komisiyata-za-zashtita-na-konkurentsiyata.html", "text": "Асоциацията на организациите на работодателите в България (АОРБ) излезе с остра позиция срещу Комисията за защита на конкуренцията (КЗК).В свое писмо, адресирано до Юлия Ненкова, председател на КЗК, работодателите изразяват неудовлетворение от отговор на сигнал за нарушения на Закона за защита на конкуренцията на свободния пазар на електрическа енергия.Припомняме, че АОРБ изпрати сигнал до КЗК само преди две седмици.Писмото е подписано от Цветан Симеонов, председател на Управителния съвет на Българска търговско - промишлена палата (БТПП) и ротационен председател на АОРБ. Според членовете на АОРБ държавата игнорира проблема в енергетиката и изисква от бизнеса отговори на въпроси, които самата тя би трябвало да събере и анализира.\"Недопустимо е да бъдем принуждавани да отговаряме на въпросници от по единадесет точки и да се очаква от нас в течение на 20 дни да свършим работата на Комисията по енергетика при Народното събрание, Комисията по енергийно и водно регулиране (КЕВР), Прокуратурата на РБ, Комисията за защита на конкуренцията (т.е. Вашата работа), Комисията за финансов надзор (КФН), ДАНС, а може би и на още някой друг.\", пишат от АОРБ.Работодателските организации припомнят, че заплатите на експертите в КЗК се плащат от данъците на гражданите и би следвало Комисията да си свърши работата.Проблемът според асоциацията на работодателските организации е, че пазарът на електроенергия у нас не е конкурентен, тъй като има преимущество на един собственик и това е Христо Ковачки. Това води до спекулативен ръст на цените на електроенергия, което убива индустрията. \"Съществена част от електрическата енергия, произвеждана от мощности частна собственост на територията на страната, е под прекия или косвен контрол на субекти, които са свързани лица по смисъла на §1 от допълнителните разпоредби на Търговския закон\", заявяват от АОРБ.От АОРБ призовават КЗК и нейната шефка Юлия Ненкова да използват Закона за мерките срещу изпирането на пари и други Европейски актове, за да поправят грешката с ръста на цените на електроенергията.", "date": "2019.08.19", "title": "Работодателите скочиха срещу Комисията за защита на конкуренцията"}
{"url": "https://news.bg/int-politics/velikobritaniya-kray-na-svobodata-na-dvizhenie-za-grazhdani-na-es-pri-brekzit-bez-sdelka.html", "text": "Британското правителство обяви, че правилата, позволяващи на гражданите на Европейския съюз да живеят и работят свободно във Великобритания, ще бъдат отменени в случай на Брекзит без споразумение в края на октомври, съобщават британските медии.Правителството на Тереза Мей обмисляше удължаване на свободата на придвижване до 2021 г. или да разреши на гражданите на ЕС да остават във Великобритания в продължение на три месеца, преди да трябва да кандидатстват за по-дълъг престой.И двата варианта обаче междувременно отпаднаха в полза на нов подход, който ще бъде разкрит по-късно.Около 3 милиона граждани на страни от Европейския съюз живеят в Обединеното кралство. Свободата на движение позволява на гражданите на ЕС да живеят и работят в други страни членки на ЕС.Запитан по въпроса, британският премиер Борис Джонсън заяви, че Великобритания няма да бъде \"твърде враждебна към имиграцията или имигрантите\".Той добави, че \"имиграцията във Великобритания ще бъде демократично контролирана\".Говорителката на \"Даунинг стрийт\" 10 повтори желанието на британското правителство за система, основана на точки, по подобие на тази в Австралия. Тя добави също така, че \"по-строги правила по отношение на престъпността\" ще бъдат въведени за тези, които идват във Великобритания.Съгласно споразумението за излизане, договорено от Тереза Мей, свободата на движение щеше да остане в продължение на 2 години в преходния период след Брекзит.Британските депутати обаче на три пъти гласуваха срещу споразумението, сключено от Мей, и ако не бъде постигната сделка, Великобритания ще излезе без такава на 31 октомври.При сценарий без споразумение, онези граждани на ЕС, които разполагат с право за постоянно пребиваване във Великобритания, което се предоставя, след като са живели в Обединеното кралство в продължение на пет години, не трябва да бъдат засегнати.Гражданите на ЕС, които вече са във Великобритания, няма да бъдат засегнати и могат да кандидатстват за статут на уседнал по същия начин, както сега.", "date": "2019.08.19", "title": "Великобритания: Край на свободата на движение за граждани на ЕС при Брекзит без сделка"}
{"url": "https://news.bg/disasters/pone-9000-evakuirani-zaradi-gorski-pozhar-na-kanarskite-ostrovi.html", "text": "Властите в испанските Канарски острови обявиха, че разраснал се горски пожар в планинската част на големия остров Гран Канария, с пламъци, високи 50 м и заплашващ природния парк \"Тамадаба\", е принудил спасителните служби да евакуират най-малко 9000 души, съобщава ДПА.Испанската телевизия RTVE уточни, че са били евакуирани жителите на 50 селища югозападно от столицата на островите - Лас Палмас.Допълва се, че 1000 пожарникари са изпратени на остров Гран Канария. Заради високите температури и ниската влажност в планините на острова е много трудно да бъде контролиран \"изключително агресивният\" огън.14 специализирани самолета ще се включат в борбата с пламъците, обхванали 6000 хектара гори. Гасенето се затруднява от вятъра, който подпалва вторични огнища.Само вчера са били използвани 800 000 литра вода за гасенето на огъня. Телевизионните кадри показаха пожарникари с големи маркучи да тичат сред горящите дървета в опит да загасят пламъците.", "date": "2019.08.19", "title": "Поне 9000 евакуирани заради горски пожар на Канарските острови"}
{"url": "https://news.bg/int-politics/makron-galchi-putin-za-bombardirovkite-v-siriya.html", "text": "Руският президент Владимир Путин е казал на френския си колега Еманюел Макрон, че Москва подкрепя нападенията на сирийската армия срещу \"терористи\" в северозападната провинция Идлиб, съобщават \"Ройтерс\" и АФП.\"Подкрепяме опитите на сирийската армия... да сложи край на тези терористични заплахи\" в Идлиб, посочи Путин, след като Макрон по-рано настоя за зачитане на договорката за спиране на огъня в Идлиб.\"Никога не сме казвали, че в Идлиб терористите ще се чувстват комфортно\", подчерта руският държавен глава.Коментарите на Путин бяха направени, след като Макрон изрази \"дълбока тревога\" относно бомбардировките в Идлиб, като настоя пред Путин, че е \"спешно\" наложително влизането на примирието в сила.\"Трябва да изразя дълбоката си тревога относно положението в Идлиб. Населението в Идлиб живее под непрестанни бомбардировки, убиват се деца. Жизненоважно е примирието, договорено в Сочи, да бъде приложено на практика\", изтъкнал Макрон пред Путин.Междувременно Путин е отбелязал пред френския си колега, че не вижда алтернатива на преговорите между държавните глави от Нормандската четворка във връзка с кризата в Украйна, но се въздържа да поеме ангажимент за нова среща на ръководителите на Германия, Франция, Русия и Украйна по темата.Путин е казал на Макрон, че телефонните разговори с украинския президент Володимир Зеленски са му дали основания за умерен оптимизъм, но подчертал, че смята, че всяка среща, целяща разрешаване на кризата в Украйна, трябва да даде осезаеми резултати.Силите на Киев се сражават с проруските сепаратисти в Донбас в Източна Украйна от 2014 г. насам, като конфликтът отне живота на повече от 13 000 души. Спорадичните боеве продължават въпреки споразумението за прекратяване на огъня.", "date": "2019.08.19", "title": "Макрон гълчи Путин за бомбардировките в Сирия"}
{"url": "https://news.bg/int-politics/sasht-testvat-krilata-raketa-zabranena-ot-dogovora-za-raketite-ot-1987-a.html", "text": "Американските военни са изпробвали крилата ракета с обхват над 500 км, потвърдиха от Пентагона, цитирани от световните информационни агенции.Такива оръжия бяха забранени съгласно Договора за ликвидиране на ракетите със среден и малък обсег от 1987 г., от който САЩ се оттеглиха по-рано този месец, както и  на .Изпитанието на \"конвенционално конфигурирана наземна крилата ракета\" е било извършено на 18 август на полигон на остров Сан Никола, щата Калифорния, уточниха от военното министерство на САЩ. След успешното изстрелване, ракетата е поразила мишената си, отдалечена на повече от 500 км.Оръжията с обсег между 500 и 5000 км бяха забранени съгласно Договора за ликвидирането на ракетите със среден и малък обсег, който беше ключов механизъм за контрол на въоръженията, и който спомогна за деескалиране на ядреното напрежение по време на Студената война, след като беше подписан между САЩ и СССР през 1987 г.През  от договора, обвинявайки Русия, че разполага с ракетна система, която нарушава договора. Москва отрече обвиненията и отправи покана за инспекции на системата, но никой не се отзова на поканата. Договорът изтече на 1 август.Администрацията на американския президент Доналд Тръмп сигнализира още през октомври 2018 г., че е решена да излезе от договора за ракетите, като съветникът на Тръмп по националната сигурност Джон Болтън определи договора като \"реликва от Студената война\" по време посещение в Москва.Договорът за ликвидирането на ракетите със среден и малък обсег беше вторият важен договор за контрол на въоръженията, който се разпадна, след денонсирането през 2001 г. на договора, забраняващ балистичните ракети. Единственият оставащ договор за контрол на въоръженията - Нов СТАРТ - изтича през февруари 2021 г.", "date": "2019.08.19", "title": "САЩ тестват крилата ракета, забранена от договора за ракетите от 1987-а"}
{"url": "https://news.bg/int-politics/putin-pred-makron-rusiya-ne-iska-protesti-kato-na-zhaltite-zhiletki.html", "text": "Руският президент Владимир Путин е казал на френския си колега Еманюел Макрон, че Москва не иска протести като тези на \"жълтите жилетки\", които разтърсиха Франция, но че мирните демонстрации са допустими, съобщава \"Ройтерс\".В първите си коментари във връзка с провеждащите се от шест седмици протести в Москва заради недопускането на кандидати на опозицията до изборите за местни органи на властта в руската столица, Путин изтъкна пред журналисти, че протестиращите трябвало да спазват закона.Онези, които нарушават законите за протести на Русия, трябва да носят отговорност, каза Путин в отговор на въпрос, като никой нямал право да подбужда сблъсъци по време на протестни демонстрации.", "date": "2019.08.19", "title": "Путин пред Макрон: Русия не иска протести като на жълтите жилетки"}
{"url": "https://news.bg/int-politics/turskata-armiya-vleze-v-siriya.html", "text": "Министерството на външните работи на Сирия обяви, че турски бронетранспортьори са нарушили границата и са влезли в град Саракиб, съобщава сирийската държавна телевизия, наричайки действията на Турция \"акт на агресия\".Уточнява се, че към момента военната техника се движи към град Хан Шейхун в провинция Идлиб, сражения за отвоюването на която води армията на сирийския президент Башар Асад.По-рано руски медии съобщиха, че сирийските военни са поели контрола над контролно-пропускателен пункт в северозападните покрайнини на Хан Шейхун, като контролираният от бунтовниците град е обкръжен.Провинция Идлиб остава последният бастион на бунтовниците и терористите в Сирия. Заедно с въоръжената опозиция там е базирана и терористичната групировка Фронт \"Ал Нусра\", който вече се изявява под друго име.Неотдавна в казахстанската столица Нурсултан се проведоха преговори за деескалация в региона, а на 2 август в Идлиб влезе в сила режим за спиране на огъня.Командването на въоръжените сили на Сирия заяви, че ще преустанови военните действия, при условие, че Турция изпълни задълженията си по договора от Сочи. Това е документ, подписан между Москва и Анкара през септември миналата година. Основен момент в него е изтеглянето на тежкото и средното въоръжение на бунтовниците на 20 км от демилитаризираната зона. Турция трябваше да гарантира безопасността на отстъплението.На 5 август армията на Асад възобнови операцията си заради неизпълнение на условията.Междувременно Сирийският център за наблюдение на правата на човека съобщи, че при въздушни удари са били ударени позиции близо до турския военен конвой, който е бил блокиран на магистрала в Северозападна Сирия след преминаването на границата и навлизането в Идлиб.Според руски медии въздушните удари са нанесени срещу турския военен конвой от сирийските военновъздушни сили.Сирийският център, чието седалище е във Великобритания, уточни, че един боец от подкрепяна от Турция групировка, придружаваща конвоя, е бил убит, а други са били ранени.Засега няма коментар от Анкара, която подкрепя част от бунтовниците в Идлиб и е разположила сили в района съгласно споразумения с Русия, най-големия съюзник на Асад.", "date": "2019.08.19", "title": "Турската армия влезе в Сирия "}
{"url": "https://news.bg/energy/rosatom-podade-zayavka-za-uchastie-v-konkursa-za-stroezh-na-aets-belene.html", "text": "Руската държавна корпорация \"Росатом\" подаде заявление за участие в процедурата за избор на стратегически инвеститор по проекта АЕЦ \"Белене\".Заявлението беше прието от Националната електрическа компания на България.Припомняме, тази година в Официалния вестник на Европейския съюз. Срокът за приключването й е 12 месеца от датата на обявяване.Н 7 юни 2018 г.  за строителство на втора ядрена централа в България - 30-годишният проект \"Белене\", след което такова решение гласува и Министерския съвет.Срещу строителството се обявяват категорично против всички десни формации, които в момента са извън парламента. Критика изказват и , които не са доволни от изискванията на държавата към стротиелството на нова ядрена мощност.Мораториумът върху строителство на АЕЦ \"Белене\" бе въведен от Народното събрание през 2012 г. с мнозинството на ГЕРБ. Темата за проекта АЕЦ \"Белене\" обаче стана отново актуална, след като от  за изготвяне на Национална стратегия в областта на енергетиката с фокус върху електроенергетиката.БАН публикува доклада си в началото на 2018-та година, след изрично разрешение от БЕХ (като поръчител), но дори и това не намали на изграждането на нова ядрена централа.На 16 ноември 2017 г. се състоя и представянето на резюмето от доклада на БАН в присъствието на енергийния министър Теменужка Петкова. Това резюме дава вариант за , но при условие, че бъдат постигнати параметрите на финансовите анализи. От БАН категорично защитиха доклада си и 90-те варианта, които той дава.БАН публикува доклада си в началото на годината, след изрично разрешение от БЕХ (като поръчител), но д на а.След това обаче премиерът Борисов излезе с още една , който да се осъществи с европейско финансиране.До този момент от Министерство ан енергетиката са съобщили за четири компании, които са проявили интерес към изграждането на проекта -китайската CNNC, Корейската хидроатомна корпорация, френската \"Фраматом\", както и американската \"Дженерал електрик\".По време на посещението си у нас през май руският премиер Дмитрий Медведев потвърди, че е\".", "date": "2019.08.19", "title": "\"Росатом\" подаде заявка за участие в конкурса за строеж на АЕЦ \"Белене\""}
{"url": "https://news.bg/politics/kaloyan-metodiev-e-noviyat-shef-na-kabineta-na-radev.html", "text": "Политологът Калоян Методиев е новият началник на кабинета на президента Румен Радев.Той заема мястото на Иво Христов, който беше избран евродепутат.Методиев е член на Стратегическия съвет към президента, който беше създаден през март, а по-късно през деня от президентството съобщиха, че Методиев е назначен и за председател на , отново на мястото на Иво Христов.Калоян Методиев е роден на 24 април 1976 г. в град София. През 1994 г. завършва 133 СОУ \"Ал. С. Пушкин\" с хуманитарен профил и руски език. През 2001 г. се дипломира като магистър по политология в Софийския университет \"Св. Климент Охридски\", където специализира Външна политика и Национална сигурност. Стажант в Европейския парламент в Брюксел. Доктор по политология.Автор на книгите \"Поколения и възраст в политиката. Българският преход\" (2012) и \"Западните Балкани и България (политика, дипломация, сигурност)\" (2016). Автор на стотици статии и интервюта на политическа и социална тематика.От 2001 г. до 2003 г. е международен секретар на Младежкия съюз на демократичните сили (МСДС), която след това и оглавява. В периода 2004 - 2006 г. е зам.-председател на Демократични европейски младежки общности със седалище в Копенхаген.На парламентарните избори през лятото на 2005 г. е водач на листата на ОДС за област Търговище.На 9 ноември 2005 г. напуска СДС заедно с по-голяма част от членовете на НИС на МСДС и областните председатели на организацията.През 2007 г. е сред основателите на политическа партия Общество за Нова България (ОНБ). Председател е от 2007 до 2013, когато се оттегля от активна политическа дейност.През 2011 г. става доктор по политически науки след като защитава дисертация на тема \"Генерационна динамика и биологично възрастови фактори в българската политика (1989 - 2007)\".От 2010 до 2019 г. е хоноруван преподавател в катедра \"Политология\" на Софийския университет.От 2012 до 2017 е асистент в ЮЗУ \"Неофит Рилски\", където води курсове по Политически маркетинг, Институции на съвременната държава, Политически партии, Имиграционни политики, Енергийни политики, Съвременна политическа история на Балканите.От 2015 г. година е политолог и главен анализатор на Института за стратегии и анализи.", "date": "2019.08.19", "title": "Калоян Методиев е новият шеф на кабинета на Радев"}
{"url": "https://news.bg/tourism/hotelieri-protiv-ideyata-za-zoni-v-kurortite.html", "text": "Хотелиери в Несебър и Слънчев бряг започват подписка срещу новите промени в Закона за туризма, предвиждащи разделяне на националните курорти на зони за парти и зони за семейна почивка, съобщава bTV.От Асоциацията на заведенията настояват южната част на Слънчев бряг, където са големите дискотеки, да стане зона за парти туризъм и там ограниченията за шума да не са толкова драстични.От Съюза на хотелиерите пък предлагат, ако се изграждат такива парти зони, те да са извън територията на курортите.Някои хотелиери пък са на мнение, че няма нужда от нови зони и всички заведения трябва да спазват нощния час.По думи на зам.-председателя на Българската хотелиерска и ресторантьорска асоциация Веселин Налбантов във всяка зона трябва да има заведения за развлечение, като съгласно закона те трябва да бъдат обезшумени.Според Лиляна Арсова - директор на дирекция \"Туристическа политика\" в Министерство на туризма, дори да бъде обособена парти зона в курортите, след 11 ч. заведенията трябва да преустановят работа или да са достатъчно обезшумени.Друго предложение на бранша е парти туристите да идват след 15 септември.", "date": "2019.08.19", "title": "Хотелиери против идеята за зони в курортите"}
{"url": "https://news.bg/int-politics/iran-predupredi-sasht-da-ne-zadarzha-tankera-mu-otplaval-ot-gibraltar.html", "text": "Иран предупреди САЩ да не се опитват да задържат иранския петролен танкер в открито море след освобождаването му от Гибралтар, съобщава \"Ройтерс\".Танкерът, който се превърна в \"ябълка на раздора\" между Техеран и Запада, е отплавал за Гърция по-рано днес, показват данни на MarineTraffic за корабоплаването, часове след като британската територия отхвърли искането на САЩ за удължаване задържането на кораба.Запитани дали САЩ могат да подновят искането си за задържане, след като танкерът отплава от Гибралтар, от иранското външно министерство коментираха: \"Такова действие... би застрашило сигурността на корабоплаването в открито море. Отправихме предупреждение чрез официални канали, особено чрез швейцарското посолство.\"Швейцария представлява американските интереси в Иран. Техеран няма официални дипломатически отношения с Вашингтон.Корабът, известен досега като Grace 1 и преименуван на Adrian Darya 1, превозва 2,1 млн. барела петрол, като товарът е на стойност над 125 млн евро.Британски морски пехотинци , заявявайки, че е превозвал петрол за Сирия в нарушение на санкциите на Европейския съюз.Това накара Иран да задържи британския танкер Stena Impero в Персийския залив като ответна мярка две седмици по-късно, което предизвика дипломатическа криза между двете страни. Великобритания отговори, като изпрати втори военен кораб в Персийския залив, за да осигури по-голяма защита на търговското корабоплаване.Иран отрече, че неговият танкер се е бил насочил към Сирия, а задържането на кораба приключи миналата седмица, след като Иран пое писмен ангажимент пред Гибралтар, че танкерът няма да плава за Сирия или където и да е другаде, където са в сила санкции на ЕС.САЩ твърдят, че танкерът е контролиран чрез мрежа от компании от Иранската революционна гвардия, която Вашингтон определя като терористична организация и е една от целите на неговите санкции.Гибралтар обяви вчера, че не е в състояние да изпълни искането на САЩ, тъй като е обвързан от законодателството на ЕС. \"Режимът на санкции на ЕС срещу Иран е коренно различен от този на САЩ\", посочиха властите в Гибралтар. Властите също така отбелязаха, че Революционната гвардия не е определена за терористична организация от ЕС, Великобритания и Гибралтар.След като малката територия не се съгласи да изпълни молбата на САЩ, не останаха правни пречки иранския супертанкер да отплава.Иранският кораб беше задържан, докато плаваше под панамски флаг. Видео кадри и снимки, заснети вчера, показаха, че плава под ирански флаг и с новото си име.", "date": "2019.08.19", "title": "Иран предупреди САЩ да не задържа танкера му, отплавал от Гибралтар"}
{"url": "https://news.bg/regions/bedstveno-polozhenie-v-svishtov-smetishteto-otnovo-plamna.html", "text": "Бедствено положение е обявено в Свищов, съобщава БНР. Причината е, че пожарът на старото сметище се възобнови.Запалила се е западната част на сметището, което се намира на десетина километра от Свищов и няколко села.В района има силно задимяване.По думи на кмета на Свищов Генчо Генчев положението към момента е \"изключително сериозно\".На място работят четири автомобила на противопожарната служба. Пристигат и автомобили от Белене, АЕЦ \"Козлодуй\", Горна Оряховица и Полски Тръмбеш.Кметът увери, че няма опасност за населението и на този етап не се налага евакуация на хората от вилната зона, която е на около 50 метра от пожара.Все още не е ясно какво е довело до възобновяването на огъня.Припомняме,  започна в сряда и обхвана 50 декара. През почивните дни По-рано днес кметът заяви, че има първоначални сведения за ", "date": "2019.08.19", "title": "Бедствено положение в Свищов - сметището отново пламна"}
{"url": "https://news.bg/regions/nov-sluchay-na-chuma-po-svinete-v-plovdivsko.html", "text": "Потвърдиха нов случай на африканска чума при диво прасе край Перущица, съобщава БНР. Това стана ясно след днешното заседание на Областната епизоотична комисия в Пловдив.  Вече са предприети необходимите мерки за ограничаване на заразата и достъпа до близките територии на площ от 200 квадратни километра.В забранената зона попадат ловните стопанства в районите на Брестовица, Храбрино, Кричим, Перущица, Скобелево, Устина и девинското село Петвар. Заради огнището на чумата са забранени ловът и добивът на дървесина. Предстои да бъде извършено претърсване и за други трупове на диви прасета. Междувременно продължават проверките за това дали са умъртвени всички домашни прасета, тип \"заден двор\". Според последните данни в областта има 73 незаклани животни, за които са издадени 29 предписания, от които половината вече са изпълнени. ", "date": "2019.08.19", "title": "Нов случай на чума по свинете в Пловдивско"}
{"url": "https://news.bg/crime/politseyski-inspektor-e-zadarzhan-za-podkup-ot-850-lv.html", "text": "Полицейски инспектор е задържан за подкуп в размер на 850 лв.Разследването е започнало в началото на месец август т.г., когато гражданин е подал сигнал, че районният инспектор му е поискал сума от 850 лв., за да не му връчи по надлежния ред призовка за извършено административно нарушение на правилата за движение по пътищата - шофиране с превишена скорост.Срещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина.Инспекторът е задържан в момента на взимане на подкупа на 17.08.2019 г. от Софийска градска прокуратура (СГП). Обвинение му е повдигнато за получаване на подкуп, чрез изнудване посредством злоупотреба със служебното положение - престъпление по чл. 302, т.2, буква \"а\", вр. чл.301, ал.2, вр.ал.1 от НК.Днес, 19.08.2019г., е внесено искане в Софийски градски съд за постановяване на мярка за неотклонение \"задържане под стража\" спрямо служителя на полицията.За това престъпление законът предвижда наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност.Разследването по случая продължава.", "date": "2019.08.19", "title": "Полицейски инспектор е задържан за подкуп от 850 лв."}
{"url": "https://news.bg/regions/verizhna-katastrofa-na-patya-pavel-banya-gabrovo.html", "text": "Верижна катастрофа затруднява движението на пътя Павел баня - Габрово, съобщава БГНЕС.Ударили са се три автомобила. При сблъсъка един човек е пострадал.На място са екипи на пътна полиция и пожарната.Въпреки че трафикът е затруднен, пътят не е затворен.Тепърва ще се изяснява причината за пътния инцидент.", "date": "2019.08.19", "title": "Верижна катастрофа на пътя Павел баня - Габрово"}
{"url": "https://news.bg/world/rusiya-se-pohvali-s-polet-na-iztrebitel-mig-31-v-blizkiya-kosmos.html", "text": "Телевизионния канал \"Звезда\", който е собственост на руското военно министерство, публикува видео от тренировъчни полети в близкия космос на изтребители-прехващачи МиГ-31БМ на висока надморска височина на морската авиация на Тихоокеанския флот на Русия, съобщават руските медии.На кадрите, заснети от пилотската кабина, се вижда излитането, набирането на височина, както и полета в стратосферата. Пилотите са отработвали елементи от прехващане на \"нарушител\" във въздушното пространство на Русия.\"За първи път във въздушни боеве на практически таван взеха участие нови модернизирани изтребители-прехващачи МиГ-31БМ на висока надморска височина\", уточниха от пресслужбата на Източния военен окръг.Полетът е бил осъществен на надморска височина от над 20 хил. метра със скорост 2 500 км/ч.МиГ-31 е двуместен свръхзвуков изтребител-прехващач за всякакви атмосферни условия с далечен обсег на действие. Предназначен е за прехващане и унищожаване на въздушни цели на изключително малки, малки, средни и големи височини, в обикновени и сложни метеорологични условия, когато противникът използва активни и пасивни смущения на радарите.МиГ-31БМ е модернизирана версия на самолета, снабдена с нова система за управление на въоръжението и по-модерен радар.", "date": "2019.08.19", "title": "Русия се похвали с полет на изтребител МиГ-31 в близкия космос"}
{"url": "https://news.bg/comments/dovolnite-i-nedovolnite-noviyat-star-politicheski-klividzh.html", "text": "Професорите по политология би трябвало да го долавят, но един от тях - не. Няма да назова името му, за да не стане конкретно и дребнаво. Даже не дребнаво, а дребно. А щом стане дребно, пречи на обобщението, което всъщност е интересното.Той казва: \"...все пак София е стар буржоазен град...\" и по този начин се опитва да обясни политическите размествания, които ще се случат в цялата страна наесен. Всъщност те няма да се случат - ако е имало нещо да се случва, то вече се е случило - само ще се покажат в систематизиран вид.Най-последното политическо самоосъзнаване сякаш преминава под девиза \"Вече няма ляво, няма дясно!\", прокламиран от новите леви (доста от които бивши десни) в опит да обяснят собствената си същност и да очертаят физиономията си в очите на не толкова модерните, прогресивни и иновативни наблюдатели. Откакто спря да има ляво и дясно, започна трескавото търсене с какво да бъде заменено то, защото светът е двоичен и за да се движи, трябва все пак да посочим някакъв плюс и някакъв минус. Започнаха да набират актуалност всевъзможни корелации: русофили и русофоби; проевропейци и антиевропейци; либерали и консерватори; националисти и космополити; джендъри и хомофоби; конформисти и революционери и т.н., и т.н...Ето че в тази парадигма подредиха и двойката \"стари буржоа\" и \"некултурни\".Човекът не е добре. Непрекъснато му се привиждат фашистки режими, горящи райхстагове и камионетки, които откарват либералните поборници в концлагери. Но ще се опитам да му обясня: дори София да е \"стар буржоазен град\", не това определя електоралните решения на нейното население. Не е достатъчно някой да се обяви за \"умен и красив\", за да хукнат след него всички, които са се родили умни; не е достатъчно някой да излезе да се чекне на жълтите павета, за да грабне сърцата на всички, които са се родили там. Не само в София старите \"градски буржоа\" (простете тавтологията, но не аз я въведох), които впрочем в момента би трябвало да са над 90-годишни, ако под \"стари\" разбираме онези от буржоазния строй в Царство България - ако разбираме партизаните, които след 1944 разграбиха имотите им, и децата на тези партизани, това е друго, - та, \"старите градски буржоа\" обикновено гласуват в дясно, а голямото предизвикателство на съвремието е да обясни на хората какво в крайна сметка ще разбираме под \"дясно\", ако изобщо се налага да разбираме нещо, при положение че \"няма ляво, няма дясно\".Пък и \"старите градски буржоа\" не са чак такъв решаващ фактор. Повечето от онези, които се изказват от тяхно име, самите те са дошли от другаде. Населението на София се дели на две крайно непропорционални групи - софиянци и столичани. Столичаните са много повече от софиянците и така трябва да бъде, защото столицата е на всички, на цялата нация. Ако под \"стара градска буржоазия\" ще разбираме софиянците, то тяхното мнение няма никакво значение. В повечето случаи софиянците са пасивни, кисели мърморковци и ъндърстендъри, защото тяхното благосъстояние - малко или голямо - често е наследствено, пред тях не стоят животрептящи битови проблеми от първостепенна важност, които по правило се решават чрез заробващи банкови кредити. А една е мобилизацията на енергията и политическото усещане на човек, който обслужва кредит, и съвсем друга на такъв, който живее в къщата на дядо си. Не знам защо трябва да се въвежда образът на \"старата градска буржоазия\", когато новата \"градска буржоазия\" е по-динамична, по-жизнеспособна и най-важното: по-многобройна. Новият \"буржоа\" се е борил да бъде такъв, докато старият просто се е родил тук. Може би въвеждането на \"старата градска буржоазия\" е необходимо, когато търсим какво да противопоставим на \"некултурните\", които нямат място във властта, даже е обидно да ни управляват нас, \"старата градска буржоазия\".Оставете \"старата градска буржоазия\"! Вижте новата: за нея културата все още не е така важна, ще стане може би за следващото или по-следващото нейно поколение. В това няма нищо лошо, още повече когато под \"култура\" разбираме нещо с твърде съмнителна стойност, както е напоследък. Съвременният градски човек не се определя политически според това дали се кефи повече на Перголези или на Бах, а според нещо друго.И ето сега е моментът към парадигмата на политическите кливиджи да прибавим още един - този на ДОВОЛНИТЕ и НЕДОВОЛНИТЕ.Кои са те? Доволните са постигнали в общи линии това, което са искали. Виждат хубав резултат от усилията си, виждат увеличаващо се благосъстояние и смисъл да продължат напред по същия начин. Недоволните са недоволни по две причини: или не са успели да постигнат стремежите си, или са постигнали максимума, на който са способни, но вярват, че им се полага много повече.Какво искат? Доволните искат стабилност. Не искат нещата да се променят за щяло и нещяло, защото така са си горе-долу добре, а и не се знае какво ще ни дойде до главата, ако прекалено ръчкаме мравуняка. Недоволните пък искат промяна, каквато и да е, защото си мислят, че по-лошо не може да бъде, че по-бедни не могат да станат, че по-несправедлив животът не може да се покаже, че на главата им вече се е струпало всичко, което е могло.При политиците е различно. Там преминаването от едната група в другата може да се случи на всеки няколко години. Когато не са на власт, са недоволни и говорят за смяна на модела, помитане на статуквото и наказване на политическата класа; когато попаднат във властта, важни стават стабилността, професионализмът, технологията и \"изкуството\" на компромисите и възможностите. Наскоро ми направи впечатление, че един от най-яростните поборници на словото във фейсбук се е умълчал и изразих загриженост да не му се е случило нещо. Оказа се, че просто е успял най-сетне да заеме някаква държавна службица.И така, щом няма да разглеждаме политическия живот от гледна точка на кливиджа ляво-дясно, макар че в крайна сметка всичко ще се реши именно според него, колкото и да го изкарват демоде, нека го разглеждаме по признака доволни-недоволни. Той не е точно кливиджът либерали-консерватори, тоест такива, които искат промяна, и такива, които искат запазване на статуквото, защото много либерали искат запазване на статуквото и много консерватори искат промяна (която понякога наричат \"контрареволюция\"). Доволните и недоволните са от една страна тези които се страхуват да не изгубят постигнатото, и от друга - онези, които няма какво да губят освен оковите си.И тук вече е моментът професорите политолози да покажат своя майсторлък: кои са повече: доволните или недоволните; дали всички недоволни са такива или така са свикнали да приказват, за да изглеждат свободолюбиви; кои партии представляват едните, и кои - другите? Разбира се, идеалното нравствено състояние е човек да е доволен от всичко и благодарен за всичко. Както е повтарял през целия си живот св. Иоан Златоуст: \"Слава Богу за всичко!\". Но именно защото това състояние е идеално, то никога няма да бъде постигнато в този свят и в това историческо време. Тук задачата е да търсим елементарна справедливост и материално благосъстояние. Затова сме измислили политиката. И така трябва, така е цивилизовано. Другото е да си оправяш зъбите сам, без да търсиш помощ от зъболекар, защото той ли ще ти каже на тебе! Освен това мисля, че Картаген трябва да бъде разрушен.", "date": "2019.08.19", "title": "Доволните и недоволните - новият стар политически кливидж"}
{"url": "https://news.bg/int-politics/shveytsariya-vdigna-iztrebiteli-zaradi-ruski-pravitelstven-samolet.html", "text": "Челният самолет на специалния летателен отряд \"Россия\" с руска делегация и журналисти, които ще отразяват разговорите между президентите на Русия Владимир Путин и френския президент Еманюел Макрон в Южна Франция по-късно днес, е бил придружаван няколко минути от два изтребителя на швейцарските военновъздушни сили в небето над Женева, съобщават руските медии.Путин днес е на еднодневно посещение във Франция, по време на което ще обсъди с Макрон двустранното сътрудничество между двете страни, както и Украйна.Руският правителствен самолет, в който са били прессекретарят на Путин Дмитрий Песков и неговият главен съветник Юрий Ушаков, е летял от Москва за Марсилия. Песков, коментирайки случилото се, отбеляза, че това не е първият подобен случай.\"Това не е лошо. Изпратихме нота и швейцарците отговориха, че това е акт на гостоприемство\", каза той.През есента на 2016 г. швейцарски военни самолети придружаваха няколко минути руската делегация, която летеше за срещата на АТЕС в Перу.Путин определи като \"почетен ескорт\" съпровождането на руския самолет от швейцарски изтребители.", "date": "2019.08.19", "title": "Швейцария вдигна изтребители заради руски правителствен самолет"}
{"url": "https://news.bg/society/institutat-za-patna-bezopasnost-ne-haresa-proekta-na-zakona-za-pps.html", "text": "Предложената нова нормативна уредба за обществено обсъждане, касаеща пътните превозни средства, оценяваме като значително увеличаване на административната тежест и отказ от въвеждане на електронно управление в сектор, който обхваща цялото общество. Това се посочва в официална позиция на Института за пътна безопасност относно проекта на Закона за ППС.Според Института предложеният проект не води до засилване на контрола и до ограничаване на корупционните практики, тъй като не са установени ясни правила за взаимодействие между администрацията и гражданите и бизнеса.В становището се посочва и че нормативната уредба не постига целите, заложени от Стратегията за развитие на държавната администрация нито тези на Стратегията за развитие на електронното управление.От Института подчертават, че липсват разпоредби за подобряване на предоставянето на услуги, както и за рационализиране на административните процедури.Друга слабост на проектозакона според организацията е, че не са определени административните органи, които трябва да обменят данни и информация автоматизирано и по електронен път.Така формулираните разпоредби създават една правна несигурност, възниква опасност за извършване на административен произвол и се обуславя невъзможността от практическото реализиране на чл. 3 и бл. 4 от Закона за електронното управление, посочва се в позицията.От Института изтъкват, че в нито един текст на проектозакона не се препраща към Закона за електронното управление, въпреки че административните услуги, които той обхваща, са едни от най-често използваните от гражданите и бизнеса.Те поясняват и че слабостите на законопроекта не могат да бъдат отстранени с предложения за промени по време на обществено обсъждане. Според тях всички регистри, предвидени в проекта трябва да се водят по електронен път с цел намаляване на административната тежест.От Института не одобряват и използваните формулировки за предоставяне на документи от страна на заявители.Изразите като прилагането на документи, удостоверяващи съответствие, следва да бъдат заменени с изчерпателно изброяване на документи/данни/информация, които се набавят служебно, посочва се в позицията.От Института са категорични, че проектозаконът няма да регулира обществените отношения, свързани с процеса на пътното движение, което пък няма да допринесе за постигането на основните цели - повишаване на безопасността на движението по пътищата, намаляване на административната тежест и намаляване на броя на жертвите при катастрофи.Липсата на визия за нов модел на управление на безопасността на движението показва безпомощност на държавната администрация да ограничи пътнотранспортният травматизъм, смятат от Института.", "date": "2019.08.19", "title": "Институтът за пътна безопасност не хареса проекта на Закона за ППС"}
{"url": "https://news.bg/crime/petima-ot-grupata-na-rado-lanetsa-ostavat-v-aresta.html", "text": "Апелативният наказателен съд остави в ареста пет от лицата, обвинени за членство в организираната престъпна група за разпространение на наркотици, с ръководител Радмил Ранов, известен като Радо Ланеца.Преди две седмици спецпрокуратурата разби организирана престъпна група за разпространение на наркотици. Групата е действала в цялата страна, като бяха задържани 7 души, а обвиняемите са 33.През 2016 г. лицата на част от задържаните сега са разлепени от неизвестни в центъра на столицата с надпис \"Те тровят децата ви\". По - късно такива плакати се появиха и във Варна. Наблюдаващият прокурор Красимир Тренчев поясни, че ръководителите на групата са трима души, а дейността им е била в три направление - производство и продажба на едро, поддържане на дилърска мрежа и разпространение в нощни заведения. Става въпрос за хероин, кокаин, коноп и екстази.На заседание днес, 19.08.2019г. е потвърдил Определението на Специализирания съд, с което бяха наложени постоянни мерки за неотклонение \"Задържане под стража\" на пет обвиняеми лица, участници в неутрализираната на 08.08.2019г. най-голяма до момента организирана престъпна група за разпространение на наркотици в страната.По делото пред Апелативния специализиран съд прокуратурата представи нови шест тома, съдържащи доказателства за престъпната дейност на групата: открити и иззети огромно количество таблетки хероин, кокаин, екстази и др.видове наркотици, чували с марихуана, незаконно оръжие и боеприпаси , вакуумираща машина, ръкавици, предпазно облекло, документи за водена счетоводна дейност.Действията по разследването продължават. Повдигнати са обвинения на 33 лица, част от които се издирват с Европейска заповед за арест.", "date": "2019.08.19", "title": "Петима от групата на Радо Ланеца остават в ареста"}
{"url": "https://news.bg/crime/bashta-i-sin-udaviha-svoy-sased-v-kladenets.html", "text": "Баща и син от Търговище удавиха свой съсед в кладенец, съобщава bTV.Двамата са задържани и вече им е повдигнато обвинение.Проведеното разследване установило, че 54-годишният мъж от търговищкото село Давидово е бил убит на 20 юли, след като бил хвърлен жив в петметровия кладенец в имота си.Трупът на мъжа е бил намерен три дни по-късно след сигнал за изчезването му.От прокуратурата съобщават, че престъплението е било изключително добре замаскирано, за да изглежда като нещастен случай.Обвиняемите са на 74 и 42 години. Синът е криминално проявен - извършвал е кражби и посегателства върху личността. Те са били задържани на 16 август за 72 часа. Предстои прокуратурата да внесе искане за постоянен арест.Убийството е било извършено през деня. Тримата били в дългогодишни междусъседски конфликти, повечето от които били провокирани от убития - също криминално проявен. В деня на убийството обаче между тях не е имало скандал.\"Бащата и синът не са планирали убийството на самотно живеещия мъж. Решението им е инцидентно, възползвали са се от тежкото алкохолно опиянение на съседа си\", посочват от прокуратурата.Няма свидетели на престъплението. Двамата задържани съдействат на разследващите. По-възрастният вече е направил самопризнания.", "date": "2019.08.19", "title": "Баща и син удавиха свой съсед в кладенец"}
{"url": "https://news.bg/crime/martin-trifonov-ostava-za-postoyanno-v-aresta.html", "text": "Мартин Трифонов остава за постоянно в ареста, съобщава Нова телевизия. Защитата на обвиняемия обяви, че няма да обжалва мярката.Днес окръжната прокуратура в Сливен внесе в съда искане за налагане на мярка за неотклонение \"задържане под стража\" спрямо Трифонов, срещу когото са повдигнати три обвинения - за блудство, изнасилване и убийство на малолетно момиче. Според прокуратурата смъртта на 7-годишната Кристин е причинена с особена жестокост и по особено мъчителен за жертвата начин.Припомняме, жестокото убийство на детето беше извършено в четвъртък в сливенското село Сотиря. Днес в Сливен е Мартин Трифонов е обвинен в. Той беше настаненпод засилена полицейска охрана, след като след  и оказване на съпротива беше настигнат и Вчера , а майката на убитото дете настоя той ", "date": "2019.08.19", "title": "Мартин Трифонов остава за постоянно в ареста"}
{"url": "https://news.bg/health/bolnitsata-vav-vidin-ostava-bez-nevrolozi.html", "text": " Трима невролози напускат от днес. Сестрите също са готови да напуснат, защото не виждат смисъл. Старшата сестра взема 615 лева, сестрите вземат между 580-590 лева.Директорът на лечебното заведение е обявил, че няма да има увеличение на заплатите, информира Нова телевизия. Нямало от къде да дойдат средства за по-високи заплати.Най-близкото неврологично отделение е на 100 км. В същото време в болницата във Видин идват хора с тежки инсулти. Те ще бъдат приемани и лекувани, но лечението ще е за сметка на болницата, защото по наредби на НЗОК трябва да ги изпише специалист.Припомняме, за проблема с неврологичното отделение във видинската болница се разбра още през юли, когато стана ясно, че петима лекари са подали молби за напускане с едномесечно предизвестие.В края на юни пък  и заявиха, че са готови след изтичането му през септември да подадат индивидуални оставки.", "date": "2019.08.19", "title": "Болницата във Видин остава без невролози"}
{"url": "https://news.bg/regions/novo-ognishte-na-pozhara-kray-selo-rebrovo.html", "text": "Едно от огнищата на пожара, , се е възобновило, съобщава БНТ.Снощи от полицията съобщиха, че огънят е локализиран. Тази сутрин обаче обстановката се е усложнила отново.Сигнал за горящи сухи треви между селата Луково, Реброво и Владо Тричков е бил подаден около 15.30 часа вчера. На мястото незабавно са били изпратени девет пожарни екипа, които са започнали гасенето на огъня, обхванал и част от гористата местност.С помощта на местното население и ловните дружинки, организирани от кметовете на селата, пожарът е локализиран.От полицията съобщават, че няма опасност за населението в околните села. На мястото има дежурни екипи, които наблюдават останалите отделни тлеещи огнища.", "date": "2019.08.19", "title": "Ново огнище на пожара край село Реброво "}
{"url": "https://news.bg/crime/dozhivoten-zatvor-za-ubietsa-iska-maykata-na-kristi.html", "text": "Майката на  иска доживотна присъда за убиеца Мартин.Гергана, майката на детето, обвинява лекарите, че не са оказали първа помощ на дъщеря й.Няма да спра, докато това не се докаже, категорична е тя. Той трябва да се мъчи до живот, категорична е Гергана.Бабата Милка Георгиева сподели пред Нова телевизия, че в линейката е била сама с Кристи. Говорителят на главния прокурор Румяна Арнаудова разкри, че до момента не намаляват евентуалната му присъда. Съкратено съдебно следствие може да има, ако той направи самопризнания в съдебна фаза. Прокуратурата спазва законите такива, каквито са, изтъкна Арнаудова.Досегашните присъди на убиеца на Кристи са твърде ниски според нея.Мартин Трифонов е разкрил всичко. Твърди, че е употребил алкохол и под влияние на алкохола е извършил престъплението. Използвал камък, за да нарани Кристи.Припомняме, жестокото убийство беше извършено в четвъртък в сливеското село Сотиря. Днес в Сливен е обявен ден на траур.Мартин Трифонов е обвинен в . в момента той се намирапод засилена полицейска охрана, след като след няколкочасови преследвания и оказване на съпротива беше настигнат и ", "date": "2019.08.19", "title": "Доживотен затвор за убиеца иска майката на Кристи"}
{"url": "https://news.bg/crime/markovski-balgariya-ot-strana-na-rozite-se-prevarna-v-strana-na-vampirite.html", "text": "България от страна на розите се превърна в страна на вампирите. Това заяви адвокат Марин Марковски пред Нова телевизия по повод жестоките убийства от последните дни.За  адвокатът смята, че Мартин Трифонов ще направи самопризнание в съдебна зала и съдът ще намали присъдата на 30 години.Това, което той е извършил не е престъпление, това е вампиризъм, отсече Марковски. Педофилите не се превъзпитават, смята той. Те само се опитват да се сдържат, разкри адвокатът.60 души изтърпяват доживотна присъда. За пример той даде Момата, който извършва зверства и който споделя, че е очаквал да не получи доживотен затвор и затова признава престъпленията. Марковски е против идеята на Припомняме, жестокото убийство на Кристи беше извършено в четвъртък в сливеското село Сотиря. Днес в Сливен е обявен ден на траур.Мартин Трифонов е обвинен в . в момента той се намирапод засилена полицейска охрана, след като след няколкочасови преследвания и оказване на съпротива беше настигнат и Вчера , а майката на убитото дете настоя той Има ли престъпление, има и следи. Това каза Марковски за уОт коментар на говорителя на главния прокурор Румяна Арнаудова стана ясно, че прокуратурата работи по няколко версии по случая.По нейни думи останките от труповете са били скрити в три бидона и пет чувала.Останките са на два трупа. Единият със сигурност е на жена. За другия все още съдебна медицина не е съобщила какъв е полът. Не се работи само по версията за убийството на лица, обявени за издирване. Според Румяна Арнаудова убийството може да е извършено от родственик, който не е обявен за издирване.", "date": "2019.08.19", "title": "Марковски: България от страна на розите се превърна в страна на вампирите"}
{"url": "https://news.bg/crime/brutalen-nagal-i-zhestok-akt-sa-ubiystvata-v-negovan-kategorichen-botyo-botev.html", "text": "Брутален, нагъл и жесток акт. Така криминалистът и бивш директор на отдел \"Убийства\" в МВР Ботьо Ботев определи в сутрешния блок на БТВ намерените разчленени тела край софийското село Негован.Припомняме, вчера бяха открити две тела на Основната версия е убийство. Тялото на жената е било в бидони и найлони. Отрязани са главата и крайниците. Тялото обаче е силно разложено и самоличността на човека все още не е установена.Тялото на мъжа, е намерено край Негован вчера следобед. По останките има следи, които потвърждават версията за убийство.Ботев запита самият акт на убийството не е ли жестокост - да лишиш човека от това, което биологията му е дала. Ботьо Ботев има малко информация по случая, но призова да бъдат оставени контролните органи да си свършат работата.Той е убеден, че се провеждат много оперативно-издирвателни действия и всякакви други изводи оттук нататък няма да бъдат точни.", "date": "2019.08.19", "title": "Брутален, нагъл и жесток акт са убийствата в Негован, категоричен Ботьо Ботев"}
{"url": "https://news.bg/politics/vmro-sashto-iska-razgovor-s-borisov-za-upravlenieto.html", "text": "ВМРО иска диалогът в управляващата коалиция да започне. Искрен Веселинов, заместник-председателят на ВМРО, коментира пред Нова телевизия  за промени в отношенията с ГЕРБ.Има неща, които вървят добре, има неща, които не вървят добре, подчерта той. От есента ще започнат разговори по политики с партията на Бойко Борисов. Няма да искаме нови позиции, каза Веселинов. Негативните страни на управлението трябва да бъдат изговорени, каза още той.Воеводите искат безплатни детски градини и ръст на пенсиите. Заместник-председателят на ВМРО е съгласен с твърденията на Валери Симеонов за и придобиването на собствеността от Ахмед Доган. Процедурите, по които се разпределял студеният резерв не били достатъчно прозрачни, по мнението му.За местните избори  на местните си структури да се явяват заедно с \"Атака\". И воеводите ще влязат със свой кандидат в битката за София. За  Веселинов отсече, че съкратеното съдебно следствие е цирей в НК и НПК. Идеите си партията на Красимир Каракачанов ще внесе в деловодството на Народното събрание. Има европейски страни, в които е въведена химическата кастрация, заяви той.", "date": "2019.08.19", "title": "ВМРО също иска разговор с Борисов за управлението"}
{"url": "https://news.bg/crime/trudno-se-otlichava-psihopatiyata-v-obshtestvoto-prizna-botyo-botev.html", "text": "Не може да се намери и да се търси оправдание в такива действия. Когато говорим за психопат, той осъзнава какво е извършил.Това заяви пред bTV криминалистът и бивш директор на отдел \"Убийства\" в МВР Ботьо Ботев по повод извършено от 21-годишния Мартин Трифонов.Припомняме, вчера  за убийството в селото. ДНК пробрата категорично потвърждава, че именно именно Мартин Трифонов е изнасилил и убил детето.Ботев недоумява как може да бъде извършено такова убийство от един нормален човек и кой би могъл да посегне на едно невинно детенце на такава възраст.Той изрази притеснението си, че тези случаи не са рядкост в криминалната практика - имало ги е преди, има ги и сега. Жалко, но е факт. Никой не би могъл да предвиди хората, които живеят в една нормална среда. Той е имал криминални прояви, които са регистрирани, посочи Ботев.По думите на криминалиста действията и поведението на Мартин Трифонов се отличават от нормалните за всеки един младеж на неговата възраст. Трябва да се има предивд, че подобни хора, които действат импулсивно и с болно съзнание, са с някакви психопатни отклонения.Ботев призна, че много трудно може да се отличи в обществото психопатията. Според криминалиста убиецът на детенцето е заявил пред служебния си адвокат, че съжалява за действията си и осъзнава извършеното, защото може би търси да оправдае действията си, които е извършил.Трудно е да се направи оценка на такива хора, призна криминалистът. Той допълни, че е жалко, че се стига до такива моменти, защото подобни действия, свързни с брутална жестокост, са необясними.", "date": "2019.08.19", "title": "Трудно се отличава психопатията в обществото, призна Ботьо Ботев"}
{"url": "https://news.bg/crime/martin-trifonov-ubil-momichentseto-ot-sotirya-s-kamak.html", "text": "21-годишният Мартин Трифонов е използвал камък за , Сливенско, съобщи пред БТВ говорителят на главния прокурор Румяна Арнаудова.След нанесените удари с камъка, това е довело до изтичане на мозъчно вещество и тежка черепно-мозъчна травма. Почти всички ребра на детето са били счупени и то е имало тежки разкъсвания.По думите на говорителя на главния прокурор , като е признал, че е употребил алкохол. Днес ще бъде внесено искане за налагане на най-тежката мярка за неотклоние \"задържане под стража\".По отношение на намерените две , Арнаудова не знае кога ще бъде установена самоличността на мъжа и на жената, но се надява възможно най-бързо МВР да си свърши работата.Припомняме, жестокото убийство на Кристи беше извършено в четвъртък в сливеското село Сотиря. Днес в Сливен е обявен ден на траур.Мартин Трифонов е обвинен в . в момента той се намирапод засилена полицейска охрана, след като след няколкочасови преследвания и оказване на съпротива беше настигнат и Вчера , а майката на убитото дете настоя той ", "date": "2019.08.19", "title": "Мартин Трифонов убил момиченцето от Сотиря с камък"}
{"url": "https://news.bg/regions/chelna-katastrofa-blokira-podbalkanskiya-pat-sofiya-burgas.html", "text": "Катастрофа блокира Подбалканския път София - Бургас, съобщава Нова телевизия.Пътният инцидент е станал край село Габарево тази сутрин.Бус се е сблъскал челно с лек автомобил. За да избегне пореден удар, шофьор на джип е направил рязка маневра и е изхвърчал в канавката.При катастрофата е пострадал 42-годишен мъж.", "date": "2019.08.19", "title": "Челна катастрофа блокира Подбалканския път София - Бургас"}
{"url": "https://news.bg/int-politics/tramp-izbra-mayk-pens-za-svoy-podglasnik-i-za-izborite-prez-2020-g.html", "text": "Американският президент Доналд Тръмп избра Майк Пенс за свой подгласник и за предстоящите президентски избори в САЩ, съобщава Ройтерс. Те са насрочени за ноември 2020 г.Решението си обяви самият държавен глава пред репортери в Ню Джърси. Очаква се републиканците да номинират Тръмп за втори мандат.Много съм щастлив с Майк Пенс, заяви той.Майк Пенс е бивш губернатор на щата Индиана, а преди това е член на Камарата на представителите в американския Конгрес.Той беше избран за кандидат-вицепрезидент през юли 2016 г., когато Доналд Тръмп спечели първичните избори на Републиканската партия.", "date": "2019.08.19", "title": "Тръмп избра Майк Пенс за свой подгласник и за изборите през 2020 г."}
{"url": "https://news.bg/bulgaria/pochina-zhorzh-ganchev.html", "text": "На 79-годишна възраст почина известният общественик и политик Жорж Ганчев. За това съобщи кръщелникът му Стоян Бончев в социалната мрежа Фейсбук.Поклонението ще е в петък в църквата \"Света София\".Жорж Ганчев е роден на 29 август 1939 година под името Георги Ганчев Петрушев.През младостта си се изявява като спортист - шампион на България по фехтовка, играе баскетбол в \"Академик\", София. Следва в Националната спортна академия при Ференц Магяр (Модьор).В началото на 60-те години се жени за британска поданичка, емигрира в чужбина. Завършва Британската академия по фехтовка и по-късно в САЩ Театралния институт на Лий Страсбърг и Експерименталния филмов колеж \"Шеруд Оукс\" в Холивуд.В началото на 70-те е световен шампион по фехтовка при професионалистите. Става главен треньор на Лондонския клуб по фехтовка и треньор на олимпийския отбор по фехтовка на Великобритания.Между 1973 и 1988 година се изявява като режисьор, сценарист в театъра, гост-лектор в Американската академия за драматични изкуства, продуцент в киното и театъра на Англия и САЩ. Автор е на 7 филмови сценария в Холивуд, пиеси (продуцирани в Холивуд), книги и поезия, изявявал се е също и като актьор с епизодични роли в Холивуд.След 10 ноември 1989 година участва в учредяването на СДС. През 1990 година основава партията Български бизнес блок и остава неин първи председател до 1996 година, когато съпартийците му устройват комплот и му взимат името на партията.Участва в президентските избори през 1992 година, получава 17% от гласовете, което го нарежда на 3-то място сред кандидатите на първия тур. Депутат е в 37-ото и 38-ото народно събрание. В парламента е председател на парламентарната група на Бизнесблока (1995 - 2001), оглавявал е парламентарната Комисия за радио, телевизия и съобщения. С решение 2/1995 г. на Конституционния съд пълномощията му като народен представител са прекратени предсрочно от 13 април същата година (по време на 37-ото НС) поради двойно гражданство (американско).Председател е на Националното патриотично обединение (НПО), учредено през 2004 г. НПО участва в новата Коалиция на розата.Автор, продуцент и водещ на предаването \"Жорж в действие\" по \"ТВ 2000\" през 2005 г., автор на стихосбирки и мемоари. Президент на Българската баскетболна асоциация (1995 - 1997). Почетен гражданин на щата Оклахома, САЩ.На президентските избори през 2016 г. се кандидатира за президент от Християн-социалния съюз, заедно с Кольо Парамов.През последните години Жорж Ганчев беше автор и водещ на предаването \"При Жорж\" по телевизия \"Евроком\".", "date": "2019.08.19", "title": "Почина Жорж Ганчев"}
{"url": "https://news.bg/politics/barometar-slavi-trifonov-e-noviyat-barekov.html", "text": "22% от българите биха гласували за ГЕРБ, ако парламентарните избори бяха днес. Това показва проучване на социологическа агенция \"Барометър\".БСП остава втора политическа сила, като социалистите събират подкрепа от 16,9% от анкетираните. На трето място пък е ДПС с 5,6%От \"Барометър\" отчитат, че ВМРО с 5,3% имат тенденция за повишаване на одобрението, генерирано на евроизборите, като привличат т.нар. \"патриотичен вот\" на избирателите, включително и на привържениците на останалите две партии от вече разпадналата се \"малка коалиция\".Според проучването евентуална  би получила 1,7% при провеждане на парламентарни избори, като тя има потенциал да \"открадне\" избиратели от по-малките партии, които в момента отбелязват отлив на одобрение - \"Воля\", \"Атака\" и партията на Бареков.На този етап заявлението на анкетираните да я подкрепят е преди всичко израз на одобрение спрямо личността на Слави Трифонов като обществена фигура и тепърва ще си проличи доколко ще привлече реален вот както персонално той като политик, така и формацията, която ще създаде - като политическа платформа и като лица, които ще предложи на публиката, уточняват от \"Барометър\".От агенцията посочват, че до момента партия на Трифонов не води до значими промени в стратификацията на политическия живот. Според тях Слави Трифонов може да се определи като \"новия Бареков\".Запитани дали са доволни от финансовото си положение, 42,1% от анкетираните са отговорили, че средства, с които разполагат, са удовлетворителни. Други 39,2% обаче не са доволни от финансовото си положение и биха желали да е по-добро. 18,7% от сънародниците ни пък нямат мнение по въпроса.", "date": "2019.08.19", "title": "\"Барометър\": Слави Трифонов е новият Бареков"}
{"url": "https://news.bg/regions/kmetat-na-svishtov-imal-svedeniya-za-umishlen-palezh-na-smetishteto.html", "text": "Имаме първоначални сведения за умишлен палеж, който от четирите края е обхванал сметището. Това заяви пред БНТ кметът на община Свищов Генчо Генчев по повод тлеещото от близо седмица депо.Припомняме, п започна в сряда и обхвана 50 декараПожарникари от Велико Търново и Свищов и над 40 доброволци постоянно обливат тлеещите участъци и поетапно загробват останките. Работи се денонощно, като до момента се излети над 1500 кубика вода.По думи на кмета към момента ситуацията с пожара е овладяна, а единственото притеснение е силното задимяване. Няма опасност за горските масиви в близост и вилната зона край града.Предстои да бъде свикан кризисния щаб за предприемане на допълнителни мерки.", "date": "2019.08.19", "title": "Кметът на Свищов имал сведения за умишлен палеж на сметището"}
{"url": "https://news.bg/regions/spirat-vodata-v-yuzhnite-kvartali-na-sofiya-zaradi-golyama-avariya.html", "text": "Авария на водопровод в кв. \"Симеоново\" налага временно прекъсване на водоснабдяването в някои от южните квартали на София, съобщават от \"Софийска вода\".Между 14,00 до 20,00 часа днес без вода ще бъдат кварталите \"Княжево\", \"Драгалевци\", \"Малинова долина\", \"Киноцентъра\", \"Бояна\", както и cело Владая.Водоподаването ще бъде прекъснато и във вилните зони \"Приплат\", \"Беловодски път\", \"Килиите\", \"Мала кория\" и \"Горна баня\".Засегнатите от аварията могат да получат повече информация от\"Софийска вода\" на телефон 0800 12121 или чрез Виртуалния информационен център на дружеството.", "date": "2019.08.19", "title": "Спират водата в южните квартали на София заради голяма авария"}
{"url": "https://news.bg/politics/bsp-obyavi-kandidat-kmeta-si-za-bratya-daskalovi.html", "text": "БСП обяви кандидатът си за кмет на Братя Даскалови. Това е председателят на партията в общината Веселин Калчев. Той ще бъде и водач на листата с общински съветници. Делегатите издигнаха и кандидати за кметове на селата Оризово - Таньо Тотев, на Черна гора - Иван Стоянов, на Гранит - Койчо Георгиев, Плодовитово - досегашния кмет Димитър Димитров.На заседание на делегатите на общинската конференция Веселин Калчев изрази надежда, че до началото на предизборната кампания главният прокурор на ще се произнесе по жалбата на БСП за изборния туризъм в община Братя Даскалови.Този процес в нашата обезлюдяваща се община Братя Даскалови е достигнал най-мащабните и най-пагубни форми в демократична България, заяви той.", "date": "2019.08.19", "title": "БСП обяви кандидат-кмета си за Братя Даскалови"}
{"url": "https://news.bg/crime/otkriha-mumifitsiran-trup-v-neobitaema-kashta-vav-vidinsko.html", "text": "Мъж откри труп в необитаемата си къща във видинско село, съобщава полицията.Сигналът за зловещата находка бил подаден на 16 август в 21.30 часа.Видинчанинът обяснил, че открил разложеното тяло в стая на наследствената си къща в село Антимово. Той от дълго време не бил посещавал имота си и минавайки през селото, решил да го нагледа.На мястото е извършен оглед от дежурна оперативна група. Разследващите са установили, че става въпрос за мумифициран труп, най-вероятно на мъж. Все още самоличността му не е установена.Имотът бил необитаем отдавна, достъпът до него бил ограничен от избуяла гъста растителност, а всички помещения били силно запрашени.Работата по разследването на случая продължава. Образувано е досъдебно производство.", "date": "2019.08.19", "title": "Откриха мумифициран труп в необитаема къща във Видинско"}
{"url": "https://news.bg/world/datskiyat-premier-absurd-e-grenlandiya-da-bade-prodadena-na-sasht.html", "text": "Гренландия не се продава и идеята САЩ да я купят е абсурдна, обяви в неделя министър-председателката на Дания Мете Фредериксен, цитирана от \"Ройтерс\". Изказването й бе реакция на потвърждението на Лари Кудлоу, съветникът по икономическите въпроси на Белия дом, че .\"Не искам да правя прогнози - просто казвам, че президентът Тръмп, който разбира от сделки с недвижими имоти, обмисля вариант да купи Гренландия\", коментира Кудлоу пред \"Фокс нюз\". Той също така добавя, че и президентът Хари Труман някога е искал да купи Гренландия. Освен това Кудлоу е убеден: \"И Дания притежава Гренландия, Дания е съюзник, а Гренландия е стратегическо място. И те имат много ценни минерали \".\"Гренландия не се продава. Гренландия не е част от Дания. Гренландия принадлежи на Гренландия.Силно се надявам, че това е някаква шега\", коментира от своя страна Мете Фредериксен пред журналисти по време на посещение в Гренландия.В началото на септември предстои Тръмп да посети Копенхаген и тогава се очаква темата за Арктика да бъде предмет на обсъждане по време на срещите с Фредериксен и с премиера на Гренландия - Ким Килсен.Припомняме, че от десет години - от 21 юни 2009 г. Гренландия взима самостоятелно решения по отношение на правната си система, органите на реда и използването на природните богатства. Дания е запазила контрола върху външната политика, отбраната и финансовата политика на Гренландия, като всяка година я подпомага с финансова инжекция в размер на 3.4 млрд. датски крони. От друга страна между Дания и Съединените щати още от 1951 г. е в сила Договор за отбрана, който дава право на американските военни да използват военновъздушната база \"Туле\" в северната част на Гренландия.\"Тази дискусия е абсурдна и Ким Килсен даде ясно да се разбере, че Гренландия не се продава. По този въпрос трябва да сложим точка\", категорична бе Фредериксен пред датски медии. В петък външният министър на Гренландия Ане Лоне Багър обясни пред \"Ройтерс\": \"Ние сме отворени да правим бизнес, но не сме за продан\".", "date": "2019.08.19", "title": "Датският премиер: Абсурд е Гренландия да бъде продадена на САЩ"}
{"url": "https://news.bg/world/korabat-na-oupan-arms-otkaza-da-se-nasochi-kam-ispansko-pristanishte.html", "text": "От борда на кораба на хуманитарната организация \"Оупън армс\", където се намират 107 спасени мигранти, отказаха да се възползват от предложението на Испания да акостират на нейно пристанище. Причината е, че ситуацията на кораба е критична, те нямат никакво време за губене и петте дни, които ще са им необходими, за да достигнат до испанското пристанище Алхесирас, близо до Гибралтар, са прекалено много и не са решение, съобщиха от АФП, цитирайки говорителката на \"Оупън армс\" Лаура Лануса.Припомняме, че корабът вече 17 дни стои закотвен край средиземноморския остров Лампедуза, блокиран заради отказа на италианските власти да му позволят да акостира на тяхно пристанище.Министърът на вътрешните работи и вицепремиер на Италия Матео Салвини бе  и неотстъпчив в решението си.В късния неделен ден правителствени източници от Мадрид обявиха, че корабът може да акостира \"на най-близкото испанско пристанище\" - на Балеарските острови. Но до този момент от \"Оупън армс\" не са дали никакъв отговор.Италианският министър на транспорта Данило Тонинели предложи на \"Оупън армс\" да им осигури ескорт до испанските брегове, като благодари на Мадрид за предложеното съдействие, \"макар и да е закъсняло твърде много\".Тонинели, който е член на бившия коалиционен партньор на Салвини - Движението \"5 звезди\" - обвини страните членки от Европейския съюз, че са \"оставили Италия сама да се справя с явлението - миграция - феномен, който всъщност се отнася до цяла Европа\".От френска страна в неделя бе обявено, че те са готови да приемат 40 от мигрантите, намиращи се на борда на кораба, стига да отговарят на критериите за получаване на убежище.Германия, Румъния, Португалия, Испания и Люксембург също обявиха, че стигне ли корабът на \"Оупън армс\" до сушата, и те са готови да посрещнат пасажерите му.Създателят на \"Оупън армс\" Оскар Кампс публикува в неделя видео, на което се вижда как четирима от мигрантите скачат зад борда и отчаяно започват да плуват към брега. Малко по-късно на кадрите се вижда, че те са спрени и върнати обратно на кораба.По данни на ООН най-малко 840 души са изчезнали безследно тази година, опитвайки се да стигнат от Либия до бреговете на Европа.", "date": "2019.08.19", "title": "Корабът на \"Оупън армс\" отказа да се насочи към испанско пристанище"}
{"url": "https://news.bg/world/islandtsi-postavyat-nadgroben-kamak-na-lednik.html", "text": "Исландски природозащитници поставиха възпоменателна плоча на мястото на ледник, обявен за \"мъртъв\", отправяйки предупреждение към света за непоправимите климатични промени, предаде \"Евронюз\".Сред присъстващите на церемонията на мястото на някогашния огромен ледник Окиокул бе и министър-председателката на Исландия Катрин Якобсдотир.Окиокул, разположен на върха на вулкан, бе обявен за \"мъртъв ледник\" преди пет години, тъй като вече бе под критичната маса, позволяваща му бавно да се движи. Реално преди да настъпи тъжният край, учените твърдяха, че ледникът Окиокул съществува от преди близо 700 години.През последните двадесет години обаче данните на природозащитниците са крайно песимистични - 20% от ледниците в Исландия вече ги няма.", "date": "2019.08.19", "title": "Исландци поставят надгробен камък на ледник"}
{"url": "https://news.bg/world/dzhordzh-soros-obeshta-poveche-sredstva-za-tsentralnoevropeyskiya-universitet-v-budapeshta.html", "text": "Фондация \"Отворено общество\" ще увеличи финансирането за Централноевропейския университет в Будапеща, се казва в писмо на американския филантроп от унгарски произход Джордж Сорос, цитирано от \"Евронюз\".Инвеститорът, поддръжник на идеите за либерална демокрация, отдавна е политическа мишена на крайно десния премиер на Унгария Виктор Орбан и на неговата партия \"Фидес\".През 2018 г. фондация \"Отворено общество\" взе решение да закрие представителството си в Будапеща заради многократни атаки от страна на Орбан, включително и твърдения, че благотворителната организация окуражава прилива на мигранти към Европа.\" Централноевропейския университет да пренесе академичните си курсове, които завършват с издаване на американски дипломи, във Виена. Това направи невъзможно за студентите в Будапеща да завършват по американската система\", споделя Сорос в началото на писмото си.\"Въпреки това Централноевропейският университет е взел решение да продължи своите академични и обществени дейности в кампуса в Будапеща и затова се ползва с пълната подкрепа на \"Отворено общество\" и на моя милост, в частност\" - продължава Сорос.\"Ето защо отново заявявам, че продължавам ангажимента си, поет през юни, и че Централноевропейският университет има сигурно бъдеще: \"Отворено общество\" възнамерява да увеличи даренията си за него.\"Сорос благодари за постоянството и лоялността на академичния състав на Университета, начело с ректора му Майкъл Игнатиев. Той не пропусна да изкаже благодарност и на изявените общественици в Унгария, и на международната академична общност, които продължават да подкрепят университета. Според Сорос благодарение на тази подкрепа Централноевропейския университет се е превърнал в световен символ на академичната свобода.", "date": "2019.08.19", "title": "Джордж Сорос обеща повече средства за Централноевропейския университет в Будапеща"}
{"url": "https://news.bg/int-politics/tankerat-greys-1-napusna-gibraltar.html", "text": "Иранският танкер \"Грейс 1\", който бе задържан на 4 юли по искане на американските власти заради подозрения, че нарушава санкциите, наложени срещу Сирия, напусна Гибралтар. Това съобщи \"Уолстрийт Джърнъл\", цитиран от ТАСС.Според източници на изданието корабът е излязъл в открито море под ирански флаг и това е станало около 23.00 часа местно време, в неделя.Още в четвъртък от организацията, отговаряща за пристанищата и корабоплаването в Иран, съобщиха, че танкерът, който по-рано е плавал под панамски флаг, вече носи названието \"Адриан Даря\", а не \"Грейс 1\" и че се е отправил към едно от пристанищата в Средиземно море.Както по-рано в \"Туитър\" иранският посланик в Обединеното кралство Хамид Баидинеджад обясни - от четвъртък - денят, в който властите в Гибралтар обявиха, че ще освободят кораба, иранците са провеждали активни мероприятия с цел да изпълнят всички необходими условия и да назначат нов екипаж на кораба.Гибралтарските власти (британска отвъдморска територия) на два пъти обявиха, че не могат повече да задържат кораба по искане на САЩ заради различните режими на санкции, които и ЕС, и САЩ са наложили на Иран.От Техеран многократно осъдиха задържането на танкера, който превозва суров петрол, като определиха действията и на британските, и на гибралтарските власти като пиратство. Да припомним, британското външно министерство също нарече пиратство задържането на танкера \"Стена Имперо\", плаващ под британски флаг, в .Тогава от Корпуса на гвардейците на Ислямската революция (елитните части на иранските въоръжени сили) обявиха, че танкерът е задържан заради \"нарушаване на международните правила\". Засега нито иранските, нито британските власти официално са обявили, че пускането на \"Грейс 1\" на \"Стена Имперо\", на чийто борд се намират трима руски моряци.", "date": "2019.08.19", "title": "Танкерът \"Грейс 1\" напусна Гибралтар"}
{"url": "https://news.bg/world/donald-tramp-preduprezhdava-kitay-da-ne-dopuska-nasilie-v-honkong.html", "text": "Американският президент Доналд Тръмп предупреди Китай, че в случай на прилагане на сила срещу масовите протести в Хонконг, има риск постигането на търговското споразумение между Вашингтон и Пекин да бъде поставено на изпитание.\"То ще бъде постигнато много трудно\", уточни Тръмп, цитиран от ДПА, след което добави, че има доверие в китайския президент Си Дзинпин и по-конкретно в способността му да разреши кризата по хуманен начин.Изказването на Тръмп е направено на фона на тежкия търговски спор между САЩ и Китай, който двете страни се опитват да решат.На журналистически въпрос дали САЩ подкрепят демонстрантите в Хонконг, Тръмп избегна директния отговор, подчертавайки, че подкрепя свободата и демокрацията.Припомняме, че вчера по улиците на Хонконг. Тръмп призна, че е бил впечатлен от разпространените кадри с протестиращи.Хонконг е част от Китай, след като е върнат на Пекин през 1997 г. от британците. Той е специален административен район, с гарантиран статут до 2047 г.", "date": "2019.08.19", "title": "Доналд Тръмп предупреждава Китай да не допуска насилие в Хонконг"}
{"url": "https://news.bg/int-politics/temata-za-ukrayna-na-dneven-red-mezhdu-makron-i-putin-dni-predi-g-7.html", "text": "Френският президент Еманюел Макрон ще се опита да убеди Русия да приеме протегната ръка на Украйна за водене на диалог. Това ще стане по време на срещата между Макрон и Путин този понеделник, дни преди срещата на върха на Г-7, която ще се състои между 24 и 26 август във френския курорт Биариц, съобщава АФП.Макрон, който през 2017 . беше домакин на руския си колега във Версайския дворец, сега ще посрещне Путин в лятната президентска резиденция \"Форт Брегансон\" в Южна Франция. Там той се надява успешно да изпълни мисията си на посредник между Путин и новия украински президент Владимир Зеленски.Всъщност, Русия бе извадена от така наречената констелация \"Г-8\" през 2014 г., след като анексира полуостров Крим, според международната общност - напълно незаконно. Малко след това в Източна Украйна избухна война между правителствените сили и подкрепяните от Русия сепаратисти. Досега там, заради военните действия смъртта си са намерили 13 000 души.Макрон е силно загрижен да постигне решаване на конфликта и смята, че избирането на Владимир Зеленски за президент на Украйна дава нов импулс за прекратяване на боевете.През последните седмици Зеленски на няколко пъти е разговарял с Путин по телефона, като е изявил желание и за лична среща с него.\"Президентът Зеленски направи предложения, на които ни се струва, че президентът Путин трябва да даде насърчаващи отговори\", обяви френски служител, пожелал анонимност. Според него \"избирането на Зеленски ни дава немалко възможности за маневриране\", добави служителят.В същото време помощникът на руския лидер по международни въпроси Юрий Ушаков обяви, че през последните месеци диалогът между Франция и Русия се е \"засилил\" и че посещението на Путин е \"логично продължение\" на редовните му контакти с Макрон.Посредническата роля за мира в Източна Украйна е основен акцент в работата на Макрон, който след встъпването си в длъжност през 2017 г. се стреми да разшири ролята на Франция на международната сцена.", "date": "2019.08.19", "title": "Темата за Украйна на дневен ред между Макрон и Путин дни преди Г-7"}
{"url": "https://news.bg/regions/pochti-vsichki-praseta-v-kresna-sa-umartveni-dobrovolno.html", "text": "Повечето стопани в Кресна са умъртвили доброволно домашните си прасета, съобщава БНР.По думи на кмета на града Николай Георгиев само десет семейства не са се съобразили с разпореждането, след като в края на миналата седмица областната епизоотична комисия обяви, че иОт днес започват принудителните мерки за ограничаване на разпространението на заболяването.По данни на общината в град Кресна се отглеждат 135 свине тип \"заден двор\". След като стана ясно, че пробите от мъртво прасе, намерено в река Струма, са положителни, местните получиха 3-дневен срок да умъртвят доброволно животните си - в този случай те имаха възможност да оползотворят месото и да получат  на стопанство. Повечето от тях са го сторили.Според градоначалникът няма да се стигне до протести.Агенцията по безопасност на храните и полицията вече са направили организация за днешната акция - определени са няколко КПП-та със зони за дезинфектиране, както и маршрути до ямата за загробване на животните.От полицията уверяват, че движението по международния път за Гърция, който минава през града, няма да бъде затруднено заради акцията.Властите призовават и хората от съседните общини Струмяни и Сандански да умъртвят животните си, за да се спре разпространението на чумата и да се минимизират икономическите загуби.", "date": "2019.08.19", "title": "Почти всички прасета в Кресна са умъртвени доброволно"}
{"url": "https://news.bg/int-politics/polsha-se-chuvstva-diskriminirana-zaradi-reparatsiite-ot-vtorata-svetovna-voyna.html", "text": "Малко преди отбелязването на 80-годишнината от началото на Втората световна война, външният министър на Полша Яцек Чапутович обяви, че репарациите от Германия са били \"минимални\", съобщи \"Ди Велт\". Други държави са получили много повече, докато щетите, нанесени на Полша, се оценяват в размер на 800 милиарда евро.\"Това честно ли е?\" - пита Чапутович. Според него основният въпрос е дали в сравнение с други държави, като например, Франция и Холандия, отношението към Полша е справедливо.По време на Втората световна война Полша дава много по-голям брой свидни жертви в сравнение с други държави - между 5 до 6 милиона поляци губят живота си. И материалните щети, нанесени от нацистите, не са никак малки. Преди изтеглянето на Вермахта Варшава е почти срината до основи.Темата за компенсациите и друг път е била коментирана. Полската консервативна партия \"Право и справедливост\" поставя въпроса за обезщетенията, малко след като взима властта през 2015 г. И преди консерваторите да се заемат с казуса, има изчисления, според които щетите, нанесени на Полша от страна на Германия, са в размер на около 800 млрд. евро. За Германия въпросът е приключен, като това е постигнато с така наречения \"Договор \"две плюс четири\", който се отнася до външнополитическите последици от обединението на Германия. И научна комисия към Бундестага излиза със заключение, че полагащите се обезщетения на Полша вече са й изплатени.На 1 септември предстои, в рамките на възпоменателните прояви, отбелязващи 80 години от началото на Втората световна война, президентът на Федерална република Германия Франк-Валтер Щайнмайер ще посети Варшава и Велюн, първият полски град, бомбардиран от германската бойна авиация.", "date": "2019.08.19", "title": "Полша се чувства дискриминирана заради репарациите от Втората световна война"}
{"url": "https://news.bg/world/prevozvachite-na-goriva-v-portugaliya-prekratiha-bezsrochnata-si-stachka.html", "text": "Превозвачите на горива в Португалия са прекратили безсрочната си стачка, за да позволят продължаването на преговорите с работодателите за заплати и условия на труд при посредничеството на правителството. Това съобщава \"Асошиейтед прес\", цитирайки ръководителя на синдиката на шофьорите на горива.7-дневният протест приключи в неделя, след като, след като членовете на Съюза на шофьорите на опасни материали в Португалия приеха да се включат в планираните за вторник преговори с асоциацията на своите работодатели.Припомняме, стачкуващите заплащиха, че ще  в разгара на летния сезон.Правителството нареди да се осигуряват минимални ежедневни доставки на гориво, а военнослужещи и полиция също се заеха със запасяването на бензиностанциите.Превозвачите настояват за повишение на трудовите възнаграждения от 630 на 900 евро, което да стане факт до 2022 .", "date": "2019.08.19", "title": "Превозвачите на горива в Португалия прекратиха безсрочната си стачка"}
{"url": "https://news.bg/energy/aets-belene-nyama-da-se-realizira-smyata-prof-kaschiev.html", "text": "\"Проектът АЕЦ \"Белене\" не е нито печеливш, нито перспективен. Едва ли ще се стигне до реализиране на проекта\". Така експертът по ядрена енергетика проф. Георги Касчиев коментира пред БТВ проекта за изграждането на АЕЦ \"Белене\".Припомняме, днес изтича крайният срок за кандидатстването за стратегически инвеститор за строежа на АЕЦ \"Белене\". Очаква се оферта от \"Росатом\". До момента е предоставено заявление за стратегически инвеститор от китайската и корейската ядрена корпорация.Останалите две оферти са за предоставяне на оборудване - от \"Фрам атом\" и \"Дженерал електрик\". Не се изключва възможността стратегическите инвеститори да се обединят с някои от тези, които искат да предоставят оборудване.По думите му положението било ясно. Проф. Касчиев обаче напомни, че преди 11 години участвали 8-9 големи известни енергийни инвеститора за изграждането на проекта \"АЕЦ Белене\". Тогава в отговор на негов анализ наличието на толкова много компании проектът се оказал добър, но всичко се разпаднало.Той изтъкна, че в проекта за изграждането на АЕЦ \"Белене\" няма европейски компании и няма частни компании, които да участват в надпреварата. \"Няма ли частни компании, бъдете сигурни, че проектът не е перспективен\", посочи проф. Касичев.Експертът посочи, че в проекта участват страни извън Европейския съюз и включването на такива държави изисква много силно доказване, защото се одобряват от Съвета на Европа.Той не очаква да има и никакви държавни гаранции.Освен това площадката за изграждането на АЕЦ \"Белене\" се намира в зона в сеизмичен риск и за проф. Касичев тя е рискова. Според него управляващите нямат \"хал хабер\" от ядрени рискове.", "date": "2019.08.19", "title": "АЕЦ \"Белене\" няма да се реализира, смята проф. Касчиев"}
{"url": "https://news.bg/int-politics/tramp-obmislya-morska-blokada-na-venetsuela.html", "text": "Президентът на САЩ Доналд Тръмп е предложил на съветниците си да проучат въпроса за морска блокада на Венецуела, съобщава \"Спутник\" по информация на информационния портал \"Аксиос\".Тръмп е предложил да бъдат разположени военни кораби на Съединените щати по крайбрежието на латиноамериканската страна, които да попречат на вноса на продукти по море.Медията съобщава, че Министерството на отбраната е отхвърлило идеята с мотива, че тя е неосъществима от правна гледна точка и би предполагала много усилия от страна на ВМС на САЩ.Пентагонът не прие на сериозно предложението на Тръмп, тъй като не сметна идеята за особено практична, пише \"Аксиос\".Припомняме, този месец Тръмп заяви, че , но не разкри повече подробности. За подобна блокада обаче биха били необходими повече средства от тези, с които разполагат Военноморските сили на Съединените щати, посочва \"Аксиос\". Медията пише и че служители от Белия дом са уверили, че Тръмп няма да изпраща сухопътни войски в региона.", "date": "2019.08.19", "title": "Тръмп обмисля морска блокада на Венецуела"}
{"url": "https://news.bg/regions/arheolozi-nablyudavat-izgrazhdaneto-na-yuzhnata-daga-na-okolovrastnoto.html", "text": "Археолози ще наблюдават строителството на Софийския околовръстен път в участъка от п. в. \"Цариградско шосе\" до п. в. \"Младост\" /км 35+260 до км 41+340/.Агенция \"Пътна инфраструктура\" откри тръжна процедура за избор на изпълнител, като срокът за подаването на оферти е до 19 септември. Стойността на обществената поръчка е 10 000 лв. без ДДС.Процедурата е обусловена от Закона за културното наследство, като археологическото наблюдение се извършва по време на строителните дейности, за да не се допусне да бъдат унищожени или застрашени неизвестни археологически обекти.6-километровата отсечка ще бъде с две платна с по 3 ленти за движение в посока, средна разделителна ивица, разделителни ивици между локалите и директното трасе, 2 локални платна и тротоари.При пресичането на Софийския околовръстен път ще се изградят 4 пътни възела - п. в. \"Стар Лозенски път\", п. в. Патриарх Герман\", п. в. \"Самоковско шосе\", п. в. \"Младост\". Ще бъдат изградени 3 пешеходни надлеза и мостове над р. Искър и р. Кална. Предвидена е реконструкция на водопроводи, канализация и газоразпределителна мрежа, както и изместване на инженерни съоръжения, телекомуникации и др.Проектът ще се финансира със средства от републиканския бюджет. Инвестицията е за близо 119 млн. лв. без ДДС. Изпълнител е \"ГБС - Инфраструктурно строителство\" АД.", "date": "2019.08.19", "title": "Археолози наблюдават изграждането на южната дъга на Околовръстното"}
{"url": "https://news.bg/bulgaria/oblekchavat-protsedurata-za-registratsiya-na-dostavchitsite-na-gps-danni-za-tol-taksuvaneto.html", "text": "Улеснява се процедурата за регистрация на доставчиците на GPS данни, които ще се използват за изчисляване на дължимите от тежкотоварните автомобили тол такси, съобщават от Министерството на регионалното развитие и благоустройството.Въпросните доставчици ще предоставят за обработка на националните доставчици на услуги информация за географското позициониране на клиентите им по републиканската пътна мрежа, като на базата на обработените данни Националното тол управление ще изчислява дължимата тол такса на съответния камион. Това предвижда публикуваният за обществено обсъждане проект на промени в Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние.Действащата наредба предвижда доставчиците на GPS данни да сключват договор при Общи условия с Пътната агенция, която да обработва информацията за изчисляването на дължимите тол такси. С промените в наредбата се предлага тази необходимост да отпадне и да се намалят изискванията към доставчиците на GPS данни. Пътната агенция обаче запазва контролните си функции над дейността на доставчиците на GPS данни.Запазват се и изискванията към доставчиците да притежават валиден сертификат съгласно БДС EN ISO 9001, както и техническо оборудване за събирането на данни. Те трябва да имат и персонал с необходимата квалификация и добра репутация.С промените в Наредбата се привежда в съответствие със Закона за пътищата премахнатото задължение Пътната агенция да организира разпространението на бордови устройства, регистрацията на ползватели на платената пътна мрежа, директното им отчитане и усвояване на суми от поддържан от тях баланс. Тези дейности ще бъдат поети от търговците, предоставящи услуги по електронно събиране на пътни такси.Плащане на винетна такса и купуване на маршрутна карта ще бъдат предоставяните услуги в разкриваните от АПИ пунктове за продажба. Тол такса ще може да се плаща в пунктовете за продажба, които се разкриват от националните доставчици на услуги и от ЕУЕСТ доставчиците.", "date": "2019.08.19", "title": "Облекчават процедурата за регистрация на доставчиците на GPS данни за тол таксуването"}
{"url": "https://news.bg/regions/katastrofa-zatvori-am-hemus-pri-devnya.html", "text": "Катастрофа затвори АМ \"Хемус\" при Девня, съобщават от полицията.Пътният инцидент е станал около 10.23 часа в участък, където се извършват ремонтни дейности.Ударили са се камион с ремарке и микробус с платформа, на която е имало два автомобила. Един човек е пострадал, като до момента няма информация за състоянието му.Заради катастрофата магистралата е затворена в двете посоки от пътен възел \"Девня\" до пътен възел \"Неофит Рилски\". Екипи на \"Пътна полиция\" пренасочват движението към стария път Варна - София.", "date": "2019.08.19", "title": "Катастрофа затвори АМ \"Хемус\" при Девня"}
{"url": "https://news.bg/regions/proveryavat-speshnoto-v-sliven-zaradi-smartta-na-momichentseto-ot-sotirya.html", "text": "Заради съмнения за пропуски започва вътрешна проверка в Центъра за спешна медицинска помощ в Сливен след смъртта на момиченцето от Сотиря, съобщава bTV.Припомняме, по-рано днес стана ясно, че смъртта на 7-годишното дете е настъпила заради  а , че не са оказали първа помощ на дъщеря й.Проверката цели да установи дали екипът на линейката е действал адекватно при транспортирането на детето до болницата.По думи на семейството лекарят е седнал отпред в спешния автомобил и не е обърнал внимание на Кристин. Не е ясно и къде е била медицинската сестра, която също е част от реанимационния екип. Според близките именно бездействието на спешния екип се е оказало фатално.Ако се докаже, че детето е оставено само, това е прецедент, посочват от ръководството на Спешния център.", "date": "2019.08.19", "title": "Проверяват Спешното в Сливен заради смъртта на момиченцето от Сотиря"}
{"url": "https://news.bg/bulgaria/vlyazohme-v-top-20-na-nay-zamarsyavashtite-sas-seren-dioksid-darzhavi-v-sveta.html", "text": "България е единствената държава в Европейския съюз, класирана в топ 20 на най-големите замърсители със серен диоксид в света. Това показва изследване на \"Грийнпийс\" - Индия, озаглавено \"Глобална база данни на най-горещите точки на замърсяване със SO2\".Другите две страни от Европа, които влизат в класацията, са Сърбия и Украйна.От екологичната организация посочват, че основните източници на серен диоксид в страната ни са централите от Маришкия басейн (ТЕЦ \"Марица-изток 2\" и ТЕЦ \"Брикел\"), както и ТЕЦ \"Бобов дол\".\"Класацията е тъжен факт, който говори за нежеланието на управляващите в България да погледнат фактите. Още по-тъжно е, че с цената на всичко пазят внушението, че въглищните динозаври са жизнено важни за страната\", коментира Меглена Антонова от \"Грийнпийс\" - България. Според нея това изправя страната ни пред криза, тъй като забавяме създаването на национални стратегии за регионите и тяхното развитие отвъд въглищата и не кандидатстваме за средства от създадените за целта фондове.От \"Грийнпийс\" - България подчертават, че заради неглижирането на нормите за серен диоксид срещу България има заведено дело от Европейската комисия.Припомняме, това е второто дело срещу страната ни пред Съда на ЕС във връзка с качеството на въздуха, след като през 2017 г. От екологичната организация изтъкват, че твърдението за евтината енергия от въглищата в Маришкия басейн отдавна е мит, напомняйки, че в края на 2018 г. правителството плати 360 млн лв., за да спаси от фалит ТЕЦ \"Марица-изток 2\".", "date": "2019.08.19", "title": "Влязохме в топ 20 на най-замърсяващите със серен диоксид държави в света"}
{"url": "https://news.bg/int-politics/trima-ubiti-turski-voynitsi-sled-navlizaneto-na-turtsiya-v-siriya.html", "text": "Трима души са били убити и 12 са били ранени при въздушни удари срещу турски военен конвой, пренасящ боеприпаси, след като той навлезе в Северна Сирия по-рано днес, отправяйки се за контролираната от бунтовниците и опозицията провинция Идлиб, съобщиха от турското военно министерство, цитирани от световните осведомителни агенции.Анкара осъди атаката, която \"нарушава споразуменията и сътрудничеството с Русия\".Засега не е ясно дали сирийски правителствени или руски военни самолети са ударили близо до турския военен конвой, но събитието отбелязва рязка ескалация на напрежението в северозападната провинция Идлиб, където сирийските войски провеждат настъпление от седмици насам.Сирийската държавна новинарска агенция САНА уточни, че турският конвой е навлязъл в Сирия, за да помогне на бунтовниците в град Хан Шейхун, които се сражават срещу сирийските правителствени сили. САНА определи действията на Турция като \"акт на агресия\".Офанзивата заплашва не само града, който е под контрола на бунтовниците от 2014 г., но също така и да обкръжи бунтовниците в единствената друга територия, която контролират в съседната провинция Хама.Анкара подкрепя някои от бунтовниците в Северозападна Сирия и разположи сили в Идлиб съгласно споразумения с Русия, която е най-големият съюзник на сирийския президент Башар Асад.Сирийското външно министерство разкритикува остро Турция, изтъквайки, че конвоят се състои от бронирани бойни машини, натоварени с боеприпаси и се е насочил към Хан Шейхун, голям град в Идлиб под контрола на бунтовниците, като провинцията е последната тяхна крепост в страната.Частната турска новинарска агенция DHA съобщи, че сирийски правителствени самолети са ударили по маршрута на турски военен конвой, състоящ се от бойни машини и военнослужещи. Турската агенция добави, че конвоят се бил насочил към два турски наблюдателни поста в района, когато е попаднал под обстрела на сирийските военновъздушни сили.В информацията се допълва, че конвоят не е могъл да продължи, тъй като маршрутът между Маарет ал Нуман и Хан Шейхун е бил ударен, като намерил укритие на безопасно място. Турската агенция не съобщи за жертви.Сирийският център за наблюдение на правата на човека, чието седалище е във Великобритания, посочи, че въздушните удари, за които се смята, че са извършени от Русия, са ударили близо до магистралата и са принудили турския конвой от близо 25 превозни средства да спре.Очевидец е казал, че турски военен конвой, в който са били и бунтовници, съюзници на Турция, е навлязъл в Идлиб, но е бил спрян заради тежки бомбардировки там.Позовавайки се на източник от сирийското външно министерство, САНА подчертава, че конвоят, натоварен с боеприпаси, няма да повлияе на \"решимостта на Сирийската арабска армия да продължи да се бори срещу останките на терористите\" в Хан Шейхун или другаде.Полковник Мустафа Бакур от бунтовническата групировка \"Джаиш ал Иза\" заяви, че в покрайнините на града се водят битки. Бойци са пристигнали за подсилване на фронтовата линия, каза той, включително някои от Националната армия, подкрепяна от Турция бунтовническа сила, която е разположена близо до сирийско-турската граница.", "date": "2019.08.19", "title": "Трима убити турски войници след навлизането на Турция в Сирия"}
{"url": "https://news.bg/crime/zaloviha-telefonen-izmamnik-v-sofiya-sled-gastrol-v-razgrad-i-gabrovo.html", "text": "Криминалисти на ГДНП, ОДМВР-Разград и СДВР разкриха участник в телефонни измами.Действията на полицията от Разград стартирали на 1 август, когато 83-годишна местна жителка потърсила помощ в районното управление, след като разбрала че е станала поредна жертва на измамници. Същия ден на домашния й телефон позвънил мъж, който по познатата схема се представил за \"полицейски служител\", обяснил, че в момента се провежда полицейска операция и я убедил, че ще помогне, ако им предаде наличните си пари, които след акцията ще й върнат. Възрастната жена хвърлила през терасата на дома си 3960 лв, 245 щатски долара, 25 канадски долара, 15 леи и златни накити.След сигнала и при преследването е заловен 56-годишен от Исперих, с адресна регистрация в София, криминално проявен и осъждан за измами и документни престъпления.Установено е, че след като изпълнил ролята си на куриер в Разград, мъжът е извършил същото престъпление и на територията на Габрово. Той е задържан на територията на София в момент на поредното прибиране на пари от жертва на измама в София - жена на 78 години, от която е взел над 2000 лева и злато.Работата по разследването и документирането на извършените криминални деяния от мъжа продължава под ръководството на Районна прокуратура - Разград.", "date": "2019.08.19", "title": "Заловиха телефонен измамник в София след гастрол в Разград и Габрово"}
{"url": "https://news.bg/bulgaria/rumen-radev-vrachi-pagonite-na-dvama-voennosluzheshti.html", "text": "\"Очакванията към Вас са големи, но с всичко показано, вие ще бъдете достойни командири и професионалисти, ще способствате българската армия, особено в етапа й на моденизация и превъоръжаване, да придобие нови съвременни и бойни способности по един ефективен и ефикасен начин\".Това заяви държавният глава Румен Радев по време на тържествена церемония в президентството, на която той назначи и връчи висши държавни отличия на двама военнослужещи.Полковник Станимир Христов беше назначен на длъжността \"Директор на дирекция Операции и подготовка\", а полковник Стоян Шопов за \"Командир на втора механизирана бригада\". И двамата бяха удостоени с висше офицерско звание \"бригаден генерал\".Държавният глава насърчи новоназначените двама бригадни генерали да работят всеотдайно, с постоянство и убеденост за развитие на българската армия, за издигане на нейния авторитет, развитие и престижа на военната професия. Той им пожела здраве, енергия и висок дух за изпълнение на всичките нови задачи.В словото си държавният глава се обърна към бригаден генерал Станимир Христов с думите, че това е отговорна длъжност, натоварена със сериозни очаквания за управление на процесите в българската армия. Румен Радев вярва, че с поемайки длъжността, Христов ще бъде основен двигател за развитието на съвременни бойни способности, придобиване на съвместимост и издигане на авторитета на българската армия.Президентът поздрави и бригаден генерал Шопов за новата му длъжност - \"Командир на втора механизирана бригада\". Радев счита, че опитът, придобит от Шопов като командир, а и международният му опит, са залог за ефективното и успешното изпълнение на задачите пред бригадната механизация.От своя страна бригаден генерал Станимир Христов увери, че назначенията не са само оценка за постигнатото през годините, но и висок ангажимент, който ще изпълняват с решимост и желание. Той увери президента, че и двамата бригадни генерали ще работят за издигането на авторитета на българската армия. \"Военната професия е кауза и признание, всеотдайност и раздяла с най-близките хора\", каза още бригаден генерал Христов.", "date": "2019.08.19", "title": "Румен Радев връчи пагоните на двама военнослужещи"}
{"url": "https://news.bg/regions/stroiteli-ostaviha-bez-tok-dva-sofiyski-kvartala.html", "text": "Несъобразени изкопни работи от страна на фирма прекъсна на две места електроподаването само за един ден в София.Близо 6300 клиенти бяха без ток, след като беше прекъснат кабел 20 киловолта, собственост на ЧЕЗ, в столичния квартал \"Овча купел\". За нанесените имуществени щети се състави констативен протокол на извършителя.При втори случай по-късно през деня отново при несъобразени изкопни дейности фирма е скъса кабел 20 киловолта, който захранва близо 2000 клиенти на ЧЕЗ в столичния квартал \"Младост 4\", сред които има и важни стопански потребители. Дежурните екипи на ЧЕЗ РазпределениеИ в двата случая електрозахранването е възстановено за малко повече от час.За нанесените материални щети ще бъде съставен констативен протокол.ЧЕЗ Разпределение призовава за спазване на изискванията на дружеството при извършване на подобни дейности с цел осигуряване на спокойствието на гражданите.", "date": "2019.08.19", "title": "Строители оставиха без ток два софийски квартала"}
{"url": "https://news.bg/world/shveytsariya-osigurihme-standarten-ekskort-na-samoleta-na-putin.html", "text": "Швейцарските военновъздушни сили (Schweizer Luftwaffe) придружиха самолета Ил-96 от специалния летателен отряд \"Россия\", летящ в понеделник от Москва до Марсилия.На борда на машината са се намирали прессекретарят на Путин Дмитрий Песков и неговият главен съветник Юрий Ушаков, така и журналисти, които са акредитирани към Кремъл.\"Изтребители F / A-18 ескортираха правителствен самолет като част от редовни патрули на въздушното пространство \", заяви за ТАСС говорителят на швейцарската армия на Делфин Алман.В понеделник самолетът на СЛО \"Россия\", транспортиращ членове на руската делегация до Марсилия за преговори между президентите на Руската федерация и Франция, влезе в швейцарското въздушно пространство.След това два изтребителя излетяха и известно време ескортираха руски граждански самолет на височина 10,6 км. Швейцарските изтребители бяха от двете му страни. Изтребителите, последователно приближили крилата на самолета на няколко метра, а след това, като го придружиха до границата с Франция, се оттеглиха.Путин определи като \"почетен ескорт\" съпровождането на руския самолет от швейцарски изтребители.", "date": "2019.08.19", "title": "Швейцария: Осигурихме стандартен екскорт на самолета на Путин"}
{"url": "https://news.bg/world/hakeri-udariha-teksas.html", "text": "В Тексас неидентифицирани лица нарушиха работата на повече от 20 ведомство в градовете на щата. Това съобщават местни медии.Отбелязва се, че 23 организации са пострадали от неизвестни кибератаки.Информация за работата на кои конкретни отдели е била нарушена, не се уточнява. А също и за въздействието на кибератаките върху административните системи в Тексас.Уточнява се, че всички кибератаки са извършени от един източник.", "date": "2019.08.19", "title": "Хакери удариха Тексас"}
{"url": "https://news.bg/regions/oblast-pernik-e-sanitarna-zona-zaradi-chumata.html", "text": "На заседание на Областната епизоотична комисия в Перник бе взето решение цялата територия на област Перник да бъде обявена за санитарна зона. Мярката се предприема, за да не се допусне заразата от /АЧС/ в региона, съобщи БНР.Собствениците на прасета, отглеждани в стопанства тип \"заден двор\", са призовани до 10 септември да предприемат доброволното им умъртвяване. Всеки стопанин, който се погрижи за своите животни, консервира месото им и обезпаразити и дезинфекцира помещенията, в които са били, ще получи сумата от 300 лв. за обезпечаване на санитарно-хигиенните действия, заяви областният управител Ирена Соколова.Тя отбеляза, че грижата за здравите прасета в момента, както и за , изисква предприемането на превантивните действия.На заседанието бе посочено, че Перник е сред трите области в страната, които на този етап не са засегнати от заболяването.Съобщено бе, че проба от умряло прасе в земенското село Габров дол е изпратена в сертифицирана лаборатория в София, от която до дни се очаква изясняване на причините на смъртта.", "date": "2019.08.19", "title": "Област Перник е санитарна зона заради чумата"}
{"url": "https://news.bg/world/ukrayna-shte-vnasya-gaz-ot-rumaniya.html", "text": "Украинската компания \"Укртрансгаз\" е на път да започне внос на газ през Румъния. Това съобщи РИА \"Новости\".Отбелязва се, че от 2020 г. по този маршрут в Украйна ще се внасят 1,5 милиарда кубически метра газ годишно.Уточнява се, че са проведени преговори между компаниите \"Укртрансгаз\", \"Молдовагаз\" и операторите на газопреносни системи на други страни. Бяха договорени плановете за доставка на газ по новия маршрут.Вносът на газ през Румъния няма да зависи отКремъл и Киев са в обтегнати отношения . Москва се опитва да намери алтернативни маршрути, които да заобиколят Украйна.", "date": "2019.08.19", "title": "Украйна ще внася газ от Румъния"}
{"url": "https://news.bg/crime/nameriha-oshte-choveshki-ostanki-kray-negovan.html", "text": "Намериха още човешки останки край Негован, предаде \"Нова тв\", позовавайки се на информация от свои източници.По първоначална информация те са от тялото на мъжа, намерено на 17 август.В понеделник криминалисти направиха втори оглед на района около Негован. По първоначални данни откритите вчера тела са на възрастен мъж и жена. Те са били простреляни, след което разчленени.Все още не е ясно кога точно е извършено двойното убийство.", "date": "2019.08.19", "title": "Намериха още човешки останки край Негован"}
