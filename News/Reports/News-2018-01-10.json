{"url": "https://news.bg/world/vaorazhen-obir-za-milioni-ot-parizhka-bizhuteriya.html", "text": "Обир за милиони евро е бил извършен днес в парижка бижутерия, предаде BBC. Въоръжени крадци са нападнали магазин в хотел \"Риц\" около 18 часа местно време днес.Те са носели брадви. Патрулиращ в района полицай обаче се е намесил и ги е прекъснал. Парижката полиция по-късно му благодари за бързата реакцияЗадържани са трима мъже по случая. Издирват се още двама, успели да избягат. Няма пострадали при обира и полицейската акция. Откраднати са били бижута на стойност около 5 млн. евро и за момента не е ясно дали някои от тях са били открити. Полицейското присъствие в района е засилено. За това са съобщили очевидци. ", "date": "2018.01.10", "title": "Въоръжен обир за милиони от парижка бижутерия "}
{"url": "https://news.bg/crime/uslovna-prisada-za-mladezh-ograbil-postradala-v-katastrofa-zhena.html", "text": "Условна присъда получи младеж, ограбил пострадала при катастрофа жена край столичния квартал \"Филиповци\", съобщиха от прокуратурата. Непълнолетният се е споразумял със Софийската районна прокуратура.Кражбата станала на 02 юни 2017 г., около 14:00 часа. Обвиняемият Ицо Кирилов (непълнолетен към този момент), бил в района около паметника на 14-те загинали войници, поставен в близост до ж. к. \"Филиповци\".Той приближил зад гърба седналата встрани от пътното платно пострадала Л. Р. Жената чакала превоз и притискала с две ръце в скута си раница с лични вещи. Кирилов се приближил откъм гърба й, хванал раницата и я издърпал рязко и със сила от ръцете на Р. След това се отдалечил в неизвестна посока.По време на това разследване Кирилов е бил под арест заради високата обществена опасност на извършеното деяние. След приключване на производството, делото е внесено в Софийски районен съд, заедно с обвинителен акт за описаното по-горе престъпление.В хода на съдебното производство е постигнато споразумение между прокуратурата и защитника на подсъдимият Кирилов, като му е определено наказание лишаване от свобода за срок от една година, изпълнението на което е отложено за срок от три години. Подсъдимият е възстановил на пострадалата стойността на инкриминираните вещи.Споразумението е с характер на влязла в сила присъда и не подлежи на обжалване или протест.", "date": "2018.01.10", "title": "Условна присъда за младеж, ограбил пострадала в катастрофа жена"}
{"url": "https://news.bg/comments/v-blizkiya-iztok-sezon-3-na-game-of-thrones.html", "text": "Биг босът не се е върнал, но е в състояние да предизвика сътресения, които да нарушат целостта на шахматната дъска: ето как можем да обобщим в едно изречение геополитическия баланс в Близкия изток през 2017 г.Докато най-големите регионални сили (Иран, Русия, Турция, Саудитска Арабия) се опитваха през последните години да запълнят вакуума, оставен от относителното оттегляне на Вашингтон от региона, тази година те трябваше да се приспособяват към колкото непредсказуемата, толкова и пироманска политика на американския президент Доналд Тръмп, коментира ливанското издание L'Orient-Le Jour. Ако той не засили ангажимента на САЩ в региона, то е защото искаше да се открои от Барак Обама по редица ключови въпроси, бързайки да свали регионалните карти на масата . Обстрела на сирийската авиобаза \"Шайрат\", помирението със саудитски и израелски исторически съюзници, яростното говорене срещу Иран, поставянето на масата на ядреното споразумение, признаването на Ерусалим за столица на Израел: Близкият изток е живял през 2017 г. в ритъма на американските трапери. Това обаче не попречи толкова на останалите сили да се опитат да увеличат влиянието си в този период на широка и неясна перестройка.Големият губещВ този смисъл 2017 г. бе белязана от териториалното поражение на Ислямска държава, тази парадържавна групировка, която успя да разстрои регионалното положение в продължение на три години, но която също послужи като идеална изкупителна жертва, обединявайки срещу себе си много участници в конкурентни стратегии. Краят на халифата, мъртъв, но все още непогребан, откри нова битка за завладяване на територии и отново постави на авансцената конфликти, които за известно време са били сложени в скоби. Конфликтът между иракските кюрди и централното правителство определено беше най-грандиозният. Водени от своя исторически лидер Масуд Барзани, кюрдите бързо загубиха това, което им костваше години, за да го спечелят. За няколко часа те минаха от еуфорията от референдума за независимост до загубата на град Киркук, символизиращи неспособността им да реализират историческата си мечта. Те са сред най-големите губещи на 2017 г.Троен визьорОт друга страна, Иран изглежда за момента най-големият победител на годината. Иранците значително се възползваха от падането на Халифата, за да увеличат влиянието си в Ирак и Сирия, както и да реализират известния коридор \"Шиитски полумесец\", свързващ Техеран със Средиземно море. Ако не броим САЩ и може би дори Русия, Иран днес изглежда като най- великата регионална сила, способна да наложи своя дневен ред на различни сцени на операции (Ливан, Ирак , Сирия и в по-малка степен Йемен). Победите на Иран и Хизбулла обаче остават нестабилни. Техеран е в тройния визьор на американци, саудитци и израелци и днес изглежда повече като дестабилизираща сила, отколкото като стабилизиращ хегемон. Продължаващите и в момента демонстрации на местната сцена и политическата война между консерватори и умерени при подготовката за бъдещата смяна на върховния лидер са фактори, които вероятно ще дестабилизират Ислямската република. Импулсивни авантюриОсновният му съперник, Саудитска Арабия, само това и чака. За трета поредна година студената война между двата гиганта в Персийския залив преживява периоди на криза, които предизвикват страх от пряка конфронтация между двамата играчи. Особено след като Саудитска Арабия преживя революция в двореца през 2017 г., която постави под въпрос няколко стълба на режима. Като един твърде припрян принц, Мохамед бин Салман може да бъде определен за политическа личност на годината в Близкия изток. Той отстрани своя съперник Мохамед бин Найеф в битката за мястото на престолонаследник, той беше в основата на блокадата на Катар, той дръпна юздите на политическите си противници, държейки ги като заложници в позлатения затвор на Риц, той инициира културната и социална революции, като популяризира развлеченията и ограничи правомощията на религиозния естаблишмънт. Но начинанието на бъдещия цар на Арабия е толкова крехкo, колкото и един замък от карти. МБС може да е визионер, но все още е деспот. Неговата външна политика наподобява за момента поредица от импулсивни авантюри, които всъщност не дават окончателни резултати. Намесата му в Йемен, инициативата срещу Катар или неговото управление по случая Саад Харири, ливанския министър-председател , могат в най-добрия случай да бъдат описани като полу-неуспех. Всичко тепърва предстои за Саудитска Арабия, която обаче отново може да разчита на пълната подкрепа на Вашингтон и ad hoc съюз с Израел, също толкова загрижен за иранската намеса в региона.Де юре, не де фактоОсновният конкурент на Саудитска Арабия за лидерство в сунитския свят, Турция, обаче, не е в по-добра форма. 2017-та продължава в пълна форма приемствеността на 2016 г. в Турция, с увеличаване на правомощията на президента Ердоган и продължаване на чистката, което позволява да се потиснат опозиционните настроения. На фона на все по-конфликтните отношения със Запада, въпреки идването на власт на Доналд Тръмп, Турция засили връзките си с Русия и Иран. Освен това, по отношение на ценностите, Анкара изглежда много по-близо до Техеран и Москва повече от всякога. Но остава значително по-зависима от Запада икономически и стратегически.Последният кандидат за ролята на регионален хегемон, Русия, имаше достатъчно задоволителна година в Близкия изток. Тя удържа победата срещу Ислямска държава, въпреки че не участва в двете най-големи битки срещу джихадската групировка в Ракка и Мосул. Русия започна да празнува военната си победа в Сирия, като умножи дипломатическите инициативи, за да я превърне в политически успех, но засега безуспешно. Москва консолидира завръщането си на регионалната сцена чрез увеличаване на дипломатическия обмен с Кайро, Анкара, Техеран и Израел и чрез по-голямо участие в либийския въпрос. Въпреки това Москва трябва да успее да наложи \"pax poutinia\" в Сирия, не само де факто, но и де юре, за да може окончателно да й бъде присъдена победата в този конфликт.Докато никой от тези кандидати наистина не може да претендира, че ще замести \"Pax Americana\", то регионът би трябвало да остане особено неустойчив през 2018 г., особено след като новият баланс на властта все още не е приет от всички участници. Пировите победи срещу ИС, за сметка на унищожаването на градовете и бягството на населението, не решават основните проблеми, пред които са изправени Ирак и Сирия.По този начин, ако 2017 г. ясно маркира края на един цикъл в региона, няма причина днес да кажем, че следващият ще бъде по-малко конфронтационен.", "date": "2018.01.10", "title": "В Близкия изток - сезон 3 на Game of Thrones"}
{"url": "https://news.bg/world/da-se-ranyavat-i-ubivat-palestinski-teroristi-nastoya-izraelski-ministar.html", "text": "Това заяви Ури Ариел, израелски министър на селското стопанство, цитиран от \"Аарец\". Изявлението е направено пред местно радио. По думите му, при досегашните атаки на армията няма жертви и ранени. Това трябва да се промени. Според него страната не трябва само да се защитава, а и да атакува. Той се обърна към министъра на отбраната Авигдор Либерман с искане да се въведе отново политиката на \"моркова и тоягата\" към палестинците. През 2017 година, военните са ударили 59 позиции в Газа, повечето от тях свързани с Хамас. Посланикът на САЩ в Израел Дейвид Фридман предприе по-рано днес безпрецедентна атака срещу палестинците, обвинявайки ги с категоричен тон за липсата на мир с Израел, съобщават израелски медии.\"Израелски баща на 6 деца беше убит снощи хладнокръвно от палестински терористи. \"Хамас\" похвали убийците, а законите на Палестинската автономия ще им осигурят финансови възнаграждения\", коментира Фридман в профила си в \"Туитър\" в отговор на убийството на израелски равин, който е бил застрелян, докато е шофирал.Припомняме, че последната вълна от насилие избухна след като САЩ обявиха, че признават Йерусалим за израелска столица чрез преместването на посолството си в страната. ", "date": "2018.01.10", "title": "Да се раняват и убиват палестински терористи, настоя израелски министър "}
{"url": "https://news.bg/world/tramp-sasht-sa-gotovi-za-pregovori-s-kndr.html", "text": "Президентът на САЩ Доналд Тръмп е съобщил на южнокорейския си колега, че е готов за разговори със Северна Корея в \"подходящото време, при точните обстоятелства\", информират агенции, позовавайки се на съобщения на Белия дом и на Синия дом.Тръмп е провел телефонен разговор с Мун Дже-ин.Белият дом поясни, че Мун е благодарил на Тръмп за \"лидерството му, направило разговорите възможни\".Двамата президенти вярват, че преговорите между двете Кореи могат естествено да доведат до разговори между САЩ и КНДР за ядрено разоръжаване на Корейския полуостров след Олимпиадата.Сеул добави, че Тръмп е уверил Мун, че САЩ няма да бомбардират КНДР, докато преговорите между двете държави продължават.Вчера КНДР и Южна Корея проведоха първите преговори на високо ниво за последните две години. Пхенян се съгласи да изпрати делегация на Зимните олимпийски игри, а също така да проведе разговори със Сеул за намаляване на напрежението на границата.По-рано днес Мун заяви, че готов да проведе среща с лидер на Северна Корея Ким Чен-ун за разрешаване на ядрения въпрос.", "date": "2018.01.10", "title": "Тръмп: САЩ са готови за преговори с КНДР"}
{"url": "https://news.bg/int-politics/amerikanskite-sluzhbi-slushali-telefona-na-bivshiya-ruski-poslanik.html", "text": "Американските спецслужби подслушвали телефона на бившия руски посланик в САЩ Сергей Кисляк, съобщи ТАСС.Това е станало с решение на специален съд, който разглежда при закрит режим за дело, свързано със шпионаж. За това се казва в книгата на журналиста Майкъл Вулф \"Огън и ярост: Белият дом на Тръмп отвътре\" (Fire and Fury: Inside the Trump White House), която вторник бе пусната за продажба.Авторът припомня, че след телефонен разговор с Кисляк е трябвало да подаде оставка съветникът по национална сигурност на САЩ Майкъл Флин.Подалият оставка генерал отначало се опита да скрие, че е обсъждал с руския дипломат въпрос за американските санкции, но след това осъзна, че в опита си да скрие от президента Доналд Тръмп и вицепрезидента Майк Пенс съдържанието на разговора.Както се отбелязва в книгата на Вулф, разговорите са записани от бившия главен прокурор на САЩ Сали Йейтс.\"Йейтс е съобщила в Белия дом, че в действителност разговора на Флин с Кисляк е бил записан в качеството на \"съпътстващ материал\" по време на подслушване, за което са имали разрешение - пише авторът.Подслушването на разговора с руския посланик вероятно е водено с разрешение на секретния съд под надзора на международни разузнавачи и по същото време случайно е записана беседата с Флин\".Този специален съд действа в САЩ в съответствие със закона за надзор за дейността на международни разузнавачи и издава разрешения на спецслужбите за провеждане на няколко операции, които непреднамерено могат да засегнат и американците.В началото на декември Флин призна в съда своята вина за лъжливи показания, касаещи неговия разговор с Кисляк. В същото време САЩ продължава разследването за евентуално вмешателство на Русия в американските избори.Москва нееднократно опроверга всички обвинения за опити да се повлияе на резултатите от американските избори.Кисляк, който м.г. се върна в Русия след завършване на мандата си, по-рано определи като позор подслушването от американски спецслужби на телефона на посланика на Русия в САЩ.", "date": "2018.01.10", "title": "Американските служби слушали телефона на бившия руски посланик"}
{"url": "https://news.bg/world/gartsiya-zadarzha-tovaren-korab-prevozvasht-vzrivni-veshtestva.html", "text": "Гръцките власти са задържали товарен кораб, превозващ взривни вещества, предаде \"Ройтерс\".Арестуван е 8-членен екипаж, който тази седмица ще се яви пред съда. Открити са 29 контейнера, пренасящи материали като амониев нитрат, детонатори и 11 празни резервоара за газ.Специалисти са заявили, че всичко това е достатъчно за производство на бомби и може да се използва за терористични цели. Това е станало в събота край остров Крит. Това са съобщили от бреговата охрана. Корабът, плаващ под флага на Танзания, пътува официално за Мерсин, Турция, но след разпита на капитана е станало ясно, че му е било наредено да пристигне в Мисрата, Либия. Според ембаргото, наложено от ЕС и ООН, търговията с оръжие с Либия е забранена от 2011 година насам. ", "date": "2018.01.10", "title": "Гърция задържа товарен кораб, превозващ взривни вещества "}
{"url": "https://news.bg/world/uskoryavame-obogatyavaneto-na-uran-ako-sasht-varnat-sanktsiite-predupredi-iran.html", "text": "Организацията за атомна енергия на Иран предупреди, че страната ще ускори обогатяването на уран в случай, че САЩ нарушат сключената през 2015 година ядрена сделка с налагане на санкции на Техеран, информира новинарската агенция IRIB.Вицепрезидентът на организацията Бехруз Камалванди подчерта, че агенцията има капацитет да ускори ядрената работа в различни области, особено в обогатяването на уран, което може да бъде увеличено със седем пъти повече в сравнение с периода преди сключването на ядреното споразумение.Той призова Вашингтон да постъпи мъдро и подчерта, че САЩ ще нарушат сделката в случай, че изберат да подновят ембаргото.През 2017 г. президентът на САЩ Доналд Тръмп отказа да потвърди ядрената сделка между Иран и световните сили.Според договореностите Ислямската република спира ядрената си програма в замяна отмяна на санкциите. Великобритания, Русия, Китай, Франция и ЕС разкритикуваха Вашингтон за решението си да не потвърди споразумението.", "date": "2018.01.10", "title": "Ускоряваме обогатяването на уран, ако САЩ върнат санкциите, предупреди Иран"}
{"url": "https://news.bg/world/nyu-jork-sadi-petrolni-giganti-zaradi-klimatichnite-promeni.html", "text": "Кметът на Ню Йорк Бил де Блазио обяви, че американският град е внесъл иск в съда срещу петролните гиганти BP, Chevron, ConocoPhillips, Exxon Mobil и Royal Dutch Shell за \"милиарди долари\", които градът ще похарчи за жителите си от ефектите от промените в климата, съобщават агенции.Разходите са за .В съобщението на кмета се отбелязва, че компаниите за изкопаеми горива допринасят за глобалното затопляне и се обвиняват в умишлено организиране на \"кампания на заблуждение и отричане\".Де Блазио подчертава, че започват пряка борба срещу петролните компании, тъй като те знаят за ефектите от климатичните промени и тенденциозно подвеждат обществото, за да защитят приходите си.Според него време е петролните компании да поемат разходите за по-безопасен и по-гъвкав Ню Йорк.Представителите на града също разкриха целта да отнемат 189 милиарда долара от пенсионни фондове на тези компании в рамките на пет години.", "date": "2018.01.10", "title": "Ню Йорк съди петролни гиганти заради климатичните промени"}
{"url": "https://news.bg/world/zaginali-i-raneni-pri-protest-sled-iznasilvane-i-ubiystvo-na-dete-v-pakistan.html", "text": "Най-малко двама души са загинали, а десетки други са били ранени при протест в Пакистан, предадоха световните информационни агенции.Демонстранти са нападнали полицейски участък, коли са били замеряни с камъни. Демонстрацията е била организирана в източната провинция Пенджаб. Стотици разгневени пакистанци се участваха в демонстрацията след като дете бе изнасилено и убито. Момиченцето, Зайнаб Ансари, е било 8-годишно. То изчезнало на път за училище по-рано тази седмица и по-късно тялото й е било открито захвърлено в купчина боклук. Тя е поредната жертва за последните месеци в региона. Тече разследване, което търси и връзка между случаите. Разпространена от полицията бе и рисунка на предполагаемия нападател на Зайнаб. Хиляди се събраха на погребението й. Провела се е само траурна церемония, тъй като бащата е заявил, че детето няма да бъде погребано, докато убийците му не бъдат заловени. Духовното лице, ръководило ритуала, е призовало за смяна на полицейски шеф, за да бъдат защитени момичетата от посегателства. Социалните мрежи бяха засипани с призиви към полицията да положи усилия за бързото залавяне на виновните, както и настоявания за най-сурови наказания. Хората са гневни на органите на реда, че са допуснали момичета да бъдат отвличани, насилвани и убивани. ", "date": "2018.01.10", "title": "Загинали и ранени при протест след изнасилване и убийство на дете в Пакистан "}
{"url": "https://news.bg/world/netanyahu-privetstva-podkrepata-na-amerikanskiya-poslanik.html", "text": "Израелският премиер Бенямин Нетаняху изрази задоволството си от изразената по-рано подкрепа от американския посланик Дейвид Фридман, предадоха световните информационни агенции. Това заяви премиерът пред чуждестранни журналисти на традиционно събитие по случай новата година. По думите му, той е казал истината, не е скрил най-важното - че правителството на Махмуд Абас поддържа терористи. Такива терористи са убили равина, баща на 6 деца, убеден е премиерът. Според него е въпрос на време виновните за убийството да бъдат заловени. Премиерът вече е обсъдил въпроса със службата за сигурност \"Шин Бет\". Министърът на земеделието Уви Ариел вече призова да се ликвидират повече палестински терористи. Припомняме, че Фридман предприе днес безпрецедентна атака срещу палестинците, обвинявайки ги с категоричен тон за липсата на мир с Израел", "date": "2018.01.10", "title": "Нетаняху приветства подкрепата на американския посланик "}
{"url": "https://news.bg/world/12-000-paunda-za-vecherya-i-snimka-s-deyvid-kameran.html", "text": "12 000 паунда струва вечеря и снимка с бившия британски премиер Дейвид Камерън. Тази възможност ще имат китайски бизнесмени, докато трае посещението му в Шанхай. Той ще вземе участие в международен лидерски форум. Визитата  включва среща на Камерън с китайския президент Си Дзинпин. Промоционалните материали за офертата на Камерън, съдържащи и цената, бяха определени като \"объркващи\".Припомня се, че това не е първият британски премиер, печелещ от присъствието си по подобни събития след напускането на \"Даунинг стрийт\" 10. Същото прави и Тони Блеър. Той получава до 330 000 паунда от всяка своя реч. ", "date": "2018.01.10", "title": "12 000 паунда за вечеря и снимка с Дейвид Камерън "}
{"url": "https://news.bg/world/milioni-hora-zaplasheni-ot-navodneniya-zaradi-globalnoto-zatoplyane.html", "text": "Милиони хора са в повишен риск от наводнения заради последствията от глобалното затопляне, предаде \"Ройтерс\".Следващите 20 години са критични за големи територии на планетата. Застрашени са милиони жители на Азия, Африка, Европа и САЩ. Само в Азия застрашени са 165 млн. души. При бедствия в Южна Азия за миналата година загинаха повече от 1400 души. Вероятно прогнозите на учените ще бъдат надхвърлени, тъй като не се отчита нарастването на населението или движението му в зони, застрашени от наводнения. Затова властите са призовани да направят необходимото за защита на населението чрез превантивни мерки срещу бедствията. Ново научно изследване, огласено в началото на месеца показа, че приблизително една четвърт от планетата може да остане в постоянна суша, ако усилията за ограничаване на глобалното затопляне не успеят да постигнат целите, поставени от Парижкото споразумение за климата, сключено между страните по света през 2015 година. Изследователите са разгледали вероятните равнища на засушаване за различни нива на глобалното затопляне, включително повишаване на средната глобална температура с 1,5 и 2 градуса по Целзий. Целта на Парижкото споразумение е да ограничи глобалното затопляне до увеличение от 2 градуса по Целзий над средната температура отпреди индустриалната революция.Последните проучвания показват, че ограничаването на глобалното затопляне до увеличение с 1,5 градуса би предотвратило голяма част от прогнозираното засушаване. Равнищата на засушаване вече се повишават в по-голямата част от планетата, след като Земята вече преживя повишение от 1 градус по Целзий в световната температура.", "date": "2018.01.10", "title": "Милиони хора заплашени от наводнения заради глобалното затопляне "}
{"url": "https://news.bg/crime/krokodila-zadarzhan-otnovo.html", "text": "Емил Милев - Крокодила бе задържан отново, предаде \"24 Часа\", като цитира свои източници.Това се случва само ден, след спецсъдът разпореди да бъде освободен  незабавно от ареста, където е прекарал последните три години, освен ако не е налично друго основание да бъде задържан.Към 17,30 часа днес той е бил отведен във Второ РУП, където се очаква да му бъдат повдигнати нови обвинения за грабеж. От прокуратурата за момента не са коментирали. Крокодила е сочен за един от най-известните автокрадци. Милев е подсъдим за ръководене на въоръжена организирана престъпна група, която се занимавала с отвличания, грабежи и палежи. Има обвинение и за опит за убийство на полицай.През февруари 2016 г. спецсъдът пак пуска Милев срещу \"подписка\" и повтаря тезата си, че с по-лека мярка ще спре словесната агресия на подсъдимия. Апелативните съдии отново отменят определението и Милев остава в ареста.Прокуратурата ще обжалва оправдателната присъда на Милев и останалите подсъдими.", "date": "2018.01.10", "title": "Крокодила задържан отново "}
{"url": "https://news.bg/world/turtsiya-privika-amerikanskiya-sharzhe-d-afer-zaradi-siriya.html", "text": "Турция привика американския шарже д'афер във външното министерство заради развитието в Сирия.Това съобщават \"Дейли сабах\" и \"Ройтерс\", позовавайки се на източници в турското Министерство на външните работи.Не се разкриват подробности. Информацията все още не е официално потвърдена.Турция и САЩ са в сблъсък относно политиката на Вашингтон в подкрепа на сирийските кюрди, които се възприемат от Анкара като част от Кюрдската работническа партия. През декември 2017 г. Вашингтон обяви решение да прекрати доставките на оръжия за кюрдите.Вчера Турция привика посланиците на Русия и Иран, за да изрази недоволството си от направените от силите на Башар Асад нарушения на границата на зоната за деескалация в сирийската провинция Идлиб.", "date": "2018.01.10", "title": "Турция привика американския шарже д’афер заради Сирия"}
{"url": "https://news.bg/world/siriya-ubi-85-tsivilni-v-obsaden-rayon-kray-damask-spored-oon.html", "text": "Сирийските сили и съюзниците им са убили най-малко 85 цивилни в обсаден район край Дамаск, според ООН. Между тях има 30 деца и 21 жени. Това е съобщил върховният комисар на ООН по правата на човека Зеид Раад ал Хюсеин, цитиран от \"Ройтерс\". Данните са от 31 декември 2017 година насам. Става въпрос за анклава Източна Гута, който е все още под контрола на бунтовниците. По-рано хуманитарни организации евакуираха десетки тежко болни пациенти и предупредиха, че заради обсадата много други нуждаещи се нямат достъп до помощи. Ал Хюсеин описа ситуацията там като \"катастрофа\" и припомня, че около 390 000 цивилни живеят с години в условията на обсада и сражения. Агенцията припомня, че такова е положението от 4 години насам. ", "date": "2018.01.10", "title": "Сирия уби 85 цивилни в обсаден район край Дамаск,  според ООН"}
{"url": "https://news.bg/regions/otvoriha-ofertite-za-modernizatsiya-na-patya-dragoman-slivnitsa.html", "text": "12 са кандидатите за изграждането на още 17 км от път I-8 - между Драгоман и Сливница, съобщиха от агенция \"Пътна инфраструктура\".В АПИ отвориха 12 оферти за избор на изпълнител за изготвянето на технически проект за модернизация на път І-8 Калотина - пътен възел \"Храбърско\" от км 15+500 до км 32+447,20 и етапни връзки\". Това е участъкът между Драгоман и Сливница, с дължина 16,98 км. Индикативната стойност на проекта е 117 млн. лева без ДДС и ще се финансира от републиканския бюджет.Отворените оферти, по реда на постъпването им в деловодството на Агенция \"Пътна инфраструктура\", са на:Според проекта се предвижда уширение на съществуващия път до габарит 27 м. По този начин двулентовият първокласен път ще стане четирилентов. В отделни участъци ще се подобрят геометричните му елементи с цел достигане на проектна скорост от 110 км/ч. Срокът за изпълнение на поръчката е 910 календарни дни.На 9 януари 2018 г. в АПИ бяха отворени 12 оферти и за участъка от път I-8 между ГКПП \"Калотина\" и Драгоман.Отсечката е с дължина 14,5 км. Индикативната стойност на проекта е 141 667 715 лв. без ДДС. Част от средствата са осигурени от Механизма \"Свързана Европа\".Двете обществени поръчки за избор на изпълнители за модернизацията на 31,5 км от път I-8 между ГКПП \"Калотина\" и Сливница бяха отворени през септември 2017 г. Прогнозната им стойност е 258,6 млн. лв.Път І-8 е част от основната трансевропейска транспортна мрежа. Трасето е по направлението Лондон - Будапеща - Белград - София - Пловдив - Истанбул - Калкута, който е най-краткият път, свързващ Западна Европа с Близкия и Средния Изток. Участъкът ГКПП \"Калотина\" - София осигурява връзка към трансевропейски коридор \"Ориент/Източно Средиземноморски\".Модернизацията на пътния участък ще подобри трансграничната връзка между България и Сърбия и завършеността на магистралната мрежа по направлението запад-изток на българска територия.", "date": "2018.01.10", "title": "Отвориха офертите за модернизация на пътя Драгоман-Сливница"}
{"url": "https://news.bg/int-politics/tramp-besnee-sreshtu-senator-na-demokratite-zaradi-razsledvaneto-za-rusiya.html", "text": "Американският президент Доналд Тръмп се развихри за пореден път в \"Туитър\", като порица сенаторът от Демократическата партия Даян Файнстийн за публикуването на пълен запис на свидетелски показания, дадени пред Комисията по правосъдие към Сената на САЩ във връзка с разследването на намесата на Русия в американските президентски избори.\"Фактът, че подлата Даян Файнстийн, която многократно е заявявала, че таен сговор между Тръмп и Русия не е бил установен, ще публикува свидетелски показания по такъв подмолен и евентуално незаконен начин, абсолютно без разрешение, е позор. Трябва да се сборим твърдо по време на предизборната кампания за изборите за Конгреса!\", написа Тръмп.В друга публикация той \"захапа\" разследването на специалния прокурор Робърт Мюлър за предполагаемата намеса на Русия като \"най-големият лов на вещици в американската история\", допълвайки: \"Няма таен сговор, всички, включително демократите, знаят, че няма таен сговор, и въпреки това продължава ли, продължава. Русия и светът се смеят на глупостта, на която стават свидетели. Републиканците трябва най-накрая да вземат нещата в ръцете си!\"Преди година популярният американски сайт BuzzFeed публикува спорен документ, известен като \"Досието на Тръмп\", съставен от частна детективска компания, в което се съдържат обвинения относно връзките между различни членове от предизборния щаб на Тръмп и Русия. По-късно стана ясно, че ФБР е започнало свое собствено разследване въз основа на твърденията в досието, което също така стана повод за започването на три отделни разследвания в Конгреса на САЩ и назначаването на специалния прокурор Робърт Мюлър.Вчера обаче сенатор Файнстийн едностранно публикува пълния запис на свидетелските показания на съсобственика на частната детективска компания Глен Симпсън пред Комисията по правосъдието към Сената.\"Инсинуацията и дезинформацията, които циркулират относно записа, са част от дълбоко тревожния опит да се подкопае разследването за потенциален таен сговор и възпрепятстване на правосъдието\", изтъкна Файнстийн в изявление, допълвайки: \"Единственият начин за изясняването на фактите е да се публикува записа\".След публикуването на записа, адвокатите на Тръмп са завели дела за клевета срещу BuzzFeed и детективската компания заради твърденията, съдържащи се в \"Досието на Тръмп\".", "date": "2018.01.10", "title": "Тръмп беснее срещу сенатор на демократите заради разследването за Русия"}
{"url": "https://news.bg/finance/po-golyam-indeks-na-promishlenoto-proizvodstvo-prez-noemvri-2017-g.html", "text": "Индексът на промишленото производство, изчислен от сезонно изгладените данни, е нараснал с 0.3% през месец ноември 2017 г. Това сочат данни на Националния статистически институт относно индексите на промишленото производство през месец ноември. Данните са предварителни и са в сравнение предходния месец октомври 2017 година.Спрямо месечните изменения през ноември 2017 г. увеличение спрямо предходния месец е регистрирано в производството и разпределението на електрическа и топлоенергия и газ - с 1.3%, и в преработващата промишленост - с 0.5%, а намаление е отчетено в добивната промишленост - с 3.3%.По отношение на индекса на строителната продукция през месец ноември 2017 г. предварителните данни на НСИ сочат, че индексът на продукцията в сектор \"Строителство\", изчислен въз основа на сезонно изгладени данни, е с 1.4% над равнището от предходния месец октомври.Месечните изменения сочат, че през ноември 2017 г. индексът на произведената строителна продукция е над равнището от предходния месец, като продукцията от сградното строителство нараства с 1.9%, a от гражданското/инженерното строителство - с 0.6%.Относно индекса на оборота в раздел \"Търговия на дребно, без търговията с автомобили и мотоциклети\" предварителните данни на НСИ сочат, че оборотът в този сектор по съпоставими цени нараства с 0.3% спрямо предходния месец.Спрямо месечните изменения през ноември 2017 г. се наблюдава по-значително увеличение на оборота спрямо предходния месец при: търговията на дребно с текстил, облекло, обувки и кожени изделия - с 3.7%, търговията на дребно чрез поръчки по пощата, телефона или интернет - с 2.4%, търговията на дребно с разнообразни стоки - с 1.8%, търговията на дребно с битова техника, мебели и други стоки за бита - с 1.7%, и търговията на дребно с хранителни стоки, напитки и тютюневи изделия - с 1.4%. Намаление е отбелязано само при търговията на дребно с автомобилни горива и смазочни материали - с 2.8%.", "date": "2018.01.10", "title": "По-голям индекс на промишленото производство през ноември 2017 г."}
{"url": "https://news.bg/regions/pernishki-blok-5-godini-se-toplel-bez-smetki.html", "text": "Пернишки жилищен блок незаконно е ползвал парно и топла вода в продължение на 5 години. Това е установено при рутинна проверка на \"Топлофикация\" - Перник, съобщи директорът на дружеството Любомир Спасов, цитиран от БТА.Блокът се намира в центъра на града. Той е предаден за експлоатация през 2012 г. Сградата е присъединена към топлопреносната мрежа от друго дружество, не от \"Топлофикация\". Това е причината блокът да не е воден като наш абонат, обясни Спасов. Собствениците на 12-те апартамента и търговските помещения в сградата не открили партиди и не сключили договори с \"Топлофикация\" за обслужване на абонатната станция и доставка на топлоенергия. През целия период обаче ползвали парно и топла вода, без да ги заплащат.За случая е информирана полицията в Перник. Топлоподаването към сградата е прекъснато. Обитателите са заявили желание да сключат договори за доставка на топлоенергия. От \"Топлофикация\" искат обезщетение за времето, през което неправомерно обитателите на сградата са ползвали парно и топла вода.", "date": "2018.01.10", "title": "Пернишки блок 5 години се топлел без сметки"}
{"url": "https://news.bg/world/tusk-predupredi-che-polskoto-pravitelstvo-mozhe-da-se-opita-da-izvadi-stranata-ot-es.html", "text": "Председателят на Европейския съвет Доналд Туск предупреди, че дясното правителство на Полша може да се опита да извади страната от ЕС, ако еврофондовете за държавата бъдат спрени, информира АФП.Бившият премиер на Полша предупреди на фона на конфликта на Варшава с ЕС по различни въпроси, включително за спорната съдебна реформа, която принуди Брюксел да предприеме безпрецедентна дисциплинарна процедура срещу централноевропейската страна.\"За управляващата партия \"Право и справедливост\" ползата от членството в ЕС се свежда до платежния баланс, напълно се пренебрегват други ползи като общия пазар, правовия ред, гарантиране на сигурността и т.н.\", каза Туск в интервю за Tygodnik Powszechny.\"\", изтъкна той.Туск нарече \"тъжен ден за всички\" решението на Брюксел да задейства Член 7 от Договора на ЕС заради \"системните заплахи\" за независимостта на полската съдебна система от дясното правителство на Полша.\"Ядрената опция\" може да доведе до отнемане правото на глас на Полша в ЕС.Но според Туск \"Право и справедливост\" все още може да прекрати тази криза с изоставяне на промените в съдебната система.", "date": "2018.01.10", "title": "Туск предупреди, че полското правителство може да се опита да извади страната от ЕС"}
{"url": "https://news.bg/society/balgarite-mogat-da-patuvat-bez-vizi-do-156-strani-po-sveta.html", "text": "През 2018 година българите ще могат да пътуват свободно без визи до 156 страни по света. Това сочи на визовите ограничения за 2018 година на британската емиграционна компания Henley and Partners.В тази класация България се нарежда на 20-та позиция. Въпреки това, пред България по този показател се нареждат общо 43 страни.Оказва се, че гражданите на Германия са най-свободни откъм визови ограничения през настоящата 2018 година. Германците могат да пътуват свободно без визи до 177 страни по света. На второ място се нарежда Сингапур - гражданите на страната могат да пътуват свободно до 176 страни.На трета позиция се нареждат 8 страни - Дания, Финландия, Франция, Италия, Япония, Норвегия, Швеция и Великобритания. Гражданите на тези страни могат да пътуват без визи до 175 държави по света.На четвърто място се нареждат Австрия, Белгия, Люксембург, Холандия, Испания и Швейцария. Жителите на тези държави могат свободно и без визи да пътуват до 174 страни по планетата.До 173 държави могат да пътуват жителите на Ирландия, Южна Корея, Португалия и САЩ. Тези страни се класират на 5-та позиция.На 6-та позиция в Канада. Гражданите на втората по териториална площ страна в света могат да пътуват свободно до 172 държави.Пред България в класацията са още Австралия, Гърция, Нова Зеландия (7), Чехия, Исландия (8), Малта (9), Унгария (10), Лихтенщайн, Словакия, Словения (11), Латвия, Литва, Малайзия (12), Естония (13), Полша (14), Монако (15), Чили (16), Кипър (17), Аржентина, Бразилия (18) и Андора и Сан Марино (19).На последни място в класацията се нарежда Афганистан. Гражданите на страната през 2018 година ще могат да пътуват свободно без визи до 24 страни по света.", "date": "2018.01.10", "title": "Българите могат да пътуват без визи до 156 страни по света"}
{"url": "https://news.bg/society/257-statisticheski-izsledvaniya-osashtestvi-nsi-za-2017-g.html", "text": "Кабинетът прие отчетът на Националния статистически институт за изминалата година. Отчетът за изпълнението на Националната статистическа програма и за дейността на НСИ през 2017 година включва 257 изследвания. На Министерски съвет днес освен отчет НСИ предаде и план програма за дейността си през 2018 г.През изминалата година НСИ осъществи общо 257 статистически изследвания и дейности като съкрати сроковете за производство и разпространение на данните до крайните потребители.Друго постижение на Института са въведените електронни въпросници и специално разработени уеббазирани приложения за статистически изследвания в различни области. Това значително повишило качеството и усъвършенствало споделянето на информацията.\"Макроикономическа статистика - Финансова статистика и нефинансови национални сметки\" беше представено за пръв път. Презентирано беше уеббазирано приложение \"Лечебни и здравни заведения\", данни за цените на природния газ и електроенергията за битови и крайни небитови клиенти, тримесечни индекси на цените на \"Юридически и счетоводни дейности; консултантски дейности в областта на управлението\" и други.За 2018 г. са включени нови изследвания и дейности, сред които пилотно изследване за насилието, базирано на полов признак, анонимизирани данни за научни и изследователски цели, разработване на система от статистически индикатори \"Цели за устойчиво развитие 2030\", Статистика на цените и Показатели за недвижимите имоти.", "date": "2018.01.10", "title": "257 статистически изследвания осъществи НСИ за 2017 г."}
{"url": "https://news.bg/world/germaniya-nastoyava-london-da-si-plati-za-dostap-do-evropeyskite-finansi-sled-brekzit.html", "text": "Германското правителство предупреди, че Великобритания не може да получи търговско споразумение по поръчка и че ще се иска от Лондон да плати, за да може британските финансови компании да имат достъп до ЕС след Брекзит, съобщава \"Блумбърг\".По-рано съобщихме, че британски министри са на посещение в Германия, където ще настояват финансовите услуги да бъдат част от подготвяното търговско споразумение между ЕС и Великобритания. Министрите предупредиха в статия за германски вестник, че ЕС рискува възникване на нова финансова криза, ако блокира търговска сделка след Брекзит.Германия ще остане съсредоточена върху запазване единната позиция на страните членки на ЕС в разговорите с Лондон за Брекзит, каза говорител на правителството след директния апел на британските министри към Берлин да помогне за сключване на добра сделка, информира \"Ройтерс\".", "date": "2018.01.10", "title": "Германия настоява Лондон да си плати за достъп до европейските финанси след Брекзит"}
{"url": "https://news.bg/crime/sezirame-sada-na-es-da-dopusne-podpomagane-ot-darzhavata-na-zemedeltsite.html", "text": "България сезира Съда на ЕС за решение на Еврокомисията. Решението изключва от финансиране разходи за земеделие, съобщиха от Министерския съвет.Страната ни иска Общият съд на Европейския съюз да отмени решението си, което не допуска финансиране от държавата на 11 685 774,48 евро за земеделците. България поставя искане към съда и да осъди Европейската комисия да заплати съдебните разноски.Решението за сезиране на Общия съд на Европейския съюз бе прието по време на днешното правителствено заседание. Позицията се отнася за изключване от финансиране от ЕС на някои разходи, направени от Европейския фонд за гарантиране на земеделието (ЕФГЗ) и Европейския земеделски фонд за развитие на  (ЕЗФРСР).Оспорва се Решение за изпълнение (ЕС) 2017/2014 на Европейската комисия от 8 ноември 2017 г., припомниха от МС.Българските власти считат, че при определяне на размера на финансовата корекция, Еврокомисията е нарушила приложимото секторно законодателство в , насоките за определяне на финансови корекции и правните принципи.Основните мотиви на българските власти са неясните критерии на ЕК по отношение на изискуемия обхват на контрол в нарушение на принципа на правна сигурност. Нашата позиция оспорва , прилаган от страната ни в нарушение на принципите на целесъобразност и добро финансово управление. Оспорваме и нарушена процедура по чл. 52 от Регламент (ЕС) № 1306/2013 на Европейския парламент и на Съвета от 17 декември 2013 г.Според нашите юристи искането за отмяна на Решението за изпълнение 2017/2014 на Комисията е допустимо - Съдът на Европейския съюз контролира законосъобразността на актовете на Комисията. Този съд е компетентен да се произнася по искове на държавата-членка по силата на чл. 263 от Договора за функционирането на Европейския съюз.", "date": "2018.01.10", "title": "Сезираме Съда на ЕС да допусне подпомагане от държавата на земеделците"}
{"url": "https://news.bg/int-politics/tramp-besen-na-sadebno-reshenie-vazprepyatstvashto-deportiraneto-na-mechtatelite.html", "text": "Решението на федерален съдия, което възпрепятства американския президент Доналд Тръмп да прекрати програма, предпазваща млади хора, доведени като деца в САЩ, да бъдат депортирани, е \"скандално\". Това обяви говорителката на Белия дом Сара Сандърс, цитирана от \"Ройтерс\".\"Въпрос от такава величина трябва да преминава през нормалния законодателен процес\", подчерта Сандърс.\"Президентът Тръмп е ангажиран с върховенството на закона и ще работи с хора и от двете страни, за да постигне постоянно решение, коригиращо противоконституционните действия, предприети от предишната администрация\", допълни говорителката.Междувременно Тръмп написа в \"Туитър\", че казусът показал нагледно колко неработеща и несправедлива била съдебната система на САЩ. \"Това просто показва на всеки колко неработеща и несправедлива е нашата съдебна система, когато опониращата страна в казус (като DACA) винаги се жалва пред апелативния съд и почти винаги печели, преди решението да бъде ревизирано от по-горните съдебни инстанции\", написа Тръмп. Администрацията на Тръмп обяви намерението си да отмени програмата през миналия септември, като планираше да приключи процедурата до началото на март. Програмата DACA (Deferred Action for Childhood Arrivals) защитава от депортация младите нелегални имигранти, които са дошли в САЩ като деца.Съдбата на DACA и около 700 000 \"мечтатели\" е обект на разгорещени преговори във Вашингтон, където Тръмп, републиканци и демократи в Конгреса търсят начин да позволят на \"мечтателите\" да останат в САЩ, като същевременно се обръща внимание на проблемите около сигурността на границите. Не е ясно как съдебното решение ще повлияе на тези преговори.", "date": "2018.01.10", "title": "Тръмп бесен на съдебно решение, възпрепятстващо депортирането на \"мечтателите\""}
{"url": "https://news.bg/comments/sofiya-gnezdo-na-ptitsi-stana.html", "text": "От 1 януари България е председател на Съвета на Европейския съюз. Председателството е на ротационен принцип и трае 6 месеца, след което ще бъде поето от друга държава-членка на ЕС.В периода непосредствено преди и в самото начало на българското европредседателство в обществото се възцари някаква специфична приповдигнатост. Заредиха се очаквания от най-различен характер - едни хора започнаха да коментират кои са най-важните инициативи, които страната ни трябва да предприеме, възползвайки се от временната си роля; други решиха, че точно сега трябва да дадат още по-голяма гласност на критиките си към държавата, надявайки се, че \"Европа ще ни чуе\"; трети пък се разочароваха, че точно през тези 6 месеца европейските ни партньори няма да задават неудобни въпроси и де факто Европейският съюз щял да легитимира \"корупцията, мафията и олигархичното управление\".Естествено, нищо от изброените няма сериозни основания. В действителност, ротационното председателство (на Съвета на ЕС, а не на Европейската комисия!) е повече или по-малко символично. (Прочее, знаете ли от коя държава поемаме председателството? А на коя ще го предадем в края на юни? От Естония и на Австрия, но да, и аз имах нужда от жокер.) През тези 6 месеца в София ще се проведат редица събития (политически и културни), но основните политически решения, засягащи Евросъюза, ще продължат да се вземат в Брюксел. Така че ефектът (и ползите за България) са в много по-малка степен политически и повече имиджови (популяризиране на европейската идея), културни и туристически.През тези 6 месеца наистина гласът на България ще има малко по-голяма тежест в ЕС, но ако европредседателството бъде натоварено със свръхочаквания, на финала може да сме на минус от политическа гледна точка. Например, политиката за приобщаване на Западните Балкани към ЕС беше успешно провеждана от България през изминалата година, без да председателстваме Съвета. Ако очакваме, че председателското ни място автоматично ще помогне за реализиране на българските национални интереси в и спрямо Македония и Албания, то има опасност да се разочароваме в края на юни.Заблудата, че европредседателството е нещо изключително значимо, бе подхранена и от популяризирането на поредица от негативни статии за България, публикувани в различни европейски медии. Естествено, съответните медии трябваше по някакъв начин да насочат вниманието на аудиторията към съответната държава, а това най-лесно става, като посочиш недостатъците й. А защо родните хейтъри и нихилисти ни проглушиха ушите с тези статии, е отделен въпрос...Реално, чрез инструмента на председателство на Съвета на ЕС, съответната държава (в случая България) може в такава степен да постигне своите цели, колкото навремето Асамблея \"Знаме на мира\" постигна световен мир. За тези, които не знаят или не си спомнят: Асамблея \"Знаме на мира\" беше международен фестивал, който между 1979-а и 1988-а година се провеждаше в София. В него участваха деца от различни страни по света (през 1988г. бе поставен рекорд с участници от 135 държави), като идеята бе чрез нова форма на дипломация да се постигне мир по цялото земно кълбо. Разбира се, реалността бе далеч от мечтите и през този период протичаха не един и два военни конфликта - съветската инвазия в Афганистан, Ирано-иракската война, гражданската война в Ливан, Палестинската интифада, американската агресия в Гренада, конфликтът в Родезия/Зимбабве, окупацията на Намибия от ЮАР... А и да не забравяме, че либийският лидер Муамар Кадафи (сериозно ухажван от организаторите на асамблеята, впрочем) по това време подпомагаше де що има терористична организация по света.Безспорно обаче, от българското председателство могат да се извлекат ползи. Преди всичко, вдигане на националното самочувствие (макар и временно). Мисълта, че в продължение на половин година София ще бъде център на най-могъщия и най-богатия политически съюз в цялата история на човечеството, е повече от примамлива. София става Рим. София става Берлин. (И Токио...)Събитията, свързани с председателството, са публични, достъпът е свободен. Какъв по-голям шанс да се затвърди преобладаващо положителното отношение на българските граждани към членството в ЕС?Но не е само това. Туризмът в България (основно София, но не само) ще получи 6-месечен импулс. Столицата ни има шанса да се докаже като успешен организатор на мащабни събития от международен характер. София продължава да няма събитие - символ, с което да бъде асоциирана от чуждите туристи - така, както Мюнхен с Октоберфест, Рио де Жанейро с карнавала или Памплона с надбягването с бикове. (Те и градове като Лондон, Париж и Рим нямат, но на тях не им е и нужно, тъй като сами по себе си са символи, докато София е наложително да бъде свързана с нещо.) Разбира се, европредседателството не може да запълни този вакуум (защото се случва веднъж на 13-14 години и най-вече защото не е нещо уникално за България), но успешното му провеждане (като реклама и логистика) би ни дало самочувствие да мислим за създаване и провеждане на голямо ежегодно събитие, което след време да се превърне в символ на столицата. А също и като цяло да започнем да мислим по мащабно...Така че, да си пожелаем успешно председателстване! Следващото няма да е преди 2031-а година...", "date": "2018.01.10", "title": "\"София гнездо на птици стана...\"*"}
{"url": "https://news.bg/crime/zatvoriha-benzinostantsiya-v-sofiya-zaradi-nadpisvane-na-smetkite.html", "text": "НАП откри бензиностанция в София, на която са се надписвали сметките на хората, зареждащи гориво.В хода на акция инспекторите от отдел \"Оперативни проверки\" на ТД на НАП София са извършили проверка на столичната бензиностанция. При проверката инспекторите са намерили в обекта устройство с дистанционно управление и черна кутия, които се използват обичайно за манипулиране на данните за продажби, подавани към Национална агенция за приходите, като по този начин се избягва и плащането на ДДС.Органите са установили и отрицателни стойности при отчитането на броячите на колонките, което значи, че продаденото гориво е в пъти по-малко от отчетеното през предния месец, което е практически невъзможно.Обектът е запечатан от инспектори на столичната НАП. Служителите на реда са намерените устройства, както и всички налични фирмени документи.Съвместната акция е извършена по инициатива на Агенция \"Митници\" за пресичане на престъпни практики, използвани от търговците при разпространението и търговията с течни гориваПо случая е образувано досъдебно производство.", "date": "2018.01.10", "title": "Затвориха бензиностанция в София заради надписване на сметките"}
{"url": "https://news.bg/world/remontirame-balgarskiya-kulturen-dom-v-budapeshta-s-300-hil-evro.html", "text": "България дава 300 000 евро за ремонт на Българския културен дом в Будапеща. На Министерски съвет днес стана ясно, че правителството ще отпусна сумата за обновяване и разширяване на Българския културен дом в унгарската столица.Парите идват от бюджета на Министерството на външните работи за 2018 г. в полза на Българското републиканско самоуправление в Будапеща. То заедно с дружеството на българите в Унгария, активно подпомагат отличните исторически и културни връзки между двете държави.Нашият културен дом в Будапеща е открит през 1957 г. Сградата е построена с дарения на семействата на българските градинари в Унгария. Домът се е превърнал в най-важният духовен и културен център на българската общност зад граница.В него се отбелязват всички български национални и традиционни празници. Оказва се обаче, че към момента сградата на Българският културен дом не отговаря на изискванията за многофункционално културно средище. Тя има нужда от сериозен ремонт. Вече е планувано обновяването и разширяването на Българския културен дом.", "date": "2018.01.10", "title": "Ремонтираме Българския културен дом в Будапеща с 300 хил. евро"}
{"url": "https://news.bg/world/polsha-nyama-da-se-poddadem-na-natiska-na-es.html", "text": "Полският премиер Матеуш Моравецки защити спорните реформи в съдебната система на страната след среща с председателя на Европейската комисия Жан-Клод Юнкер, информира ДПА.Срещата се проведе на фона на критиките на ЕС към полското правителство заради реформите.\"Обяснихме какво означават за нас съдебните реформи\", каза Моравецки пред полски журналисти след разговорите в Брюксел.Докато двете страни приветстваха приятелския тон по време на дискусията, която продължи повече от 2 часа, консервативният полски премиер изтъкна, че страната му няма да се поддаде на натиска на ЕС за промяна на новите закони.През миналия месец президентът на Полша Анджей Дуда се подписа под два закона, които политизират Националния съвет за магистратурата и Върховния съд.Европейската комисия предприе безпрецедентна мярка срещу Варшава, която може да завърши с отнеме правото на гласа на Полша в ЕС.\"Намерението ни е да подобрим системата, да я направим по-справедлива и по-обектива\", поясни Моравецки.Той изрази надежда напрежението с ЕС да бъде туширано с допълнителен диалог, информира \"Ройтерс\".Вярвам, че допълнителни усилия за разясняване на нашите намерения ще ни позволят да изясним недоразуменията. Вярвам, че диалогът ще доведе до намаляване на напрежението, смята премиерът.По думите му страната му иска да играе конструктивна роля в разговорите за бъдещето на ЕС.", "date": "2018.01.10", "title": "Полша: Няма да се поддадем на натиска на ЕС"}
{"url": "https://news.bg/energy/balgariya-podkrepya-zhalbata-na-polsha-sreshtu-reshenieto-na-ek-za-tets-ovete.html", "text": "България се присъединява към Полша при обжалването на решението на ЕК относно емисионните нива от топлоелектрическите централи. Това заяви министърът на енергетиката Теменужка Петкова по време на заседание на Браншовия съвет за тристранно сътрудничество по въгледобив, енергоресурси и минно строителство. Решението е взето на днешното заседание на Министерски съвет.Припомняме, на 31 юли 2017 година ЕК определи какви нива на емисиите трябва да покрият въглищните централи в ЕС, за да отговарят на . Новите норми са по-строги и касаят емисиите на серен диоксид, азотни оксиди и живак. България е една от държавите, които са най-сериозно засегнати от новите правила. Ако не отговарят на новите условия, операторите на въглищните централи са изправени пред две възможности. Първата - трябва или да поискат дерогация от условията, тоест да се направи изключение за страната ни, че разходите на ТЕЦ-овете за екологизация многократно ще надвишат ползите за околната среда. Втората - да спрат работа.В тази връзка Петкова подчерта, че България ще защити интересите на въгледобивните и топлоелектрическите предприятия. По думите на министъра позицията на българското правителство е ясно изразена - страната ни ще гласувала против референтния документ. Според Петкова топлоелектрическите централи са от стратегическо значение за българската енергетиката, тъй като произвеждат над 40% от енергията.След днешното решение на Министерски съвет страната ни ще консолидира позицията си с тази на Полша и ще предприеме общ подход при следващи действия, обясни още Петкова.На заседанието на Браншовия съвет за тристранно сътрудничество по въгледобив, енергоресурси и минно строителство участваха представители на КНСБ, КТ \"Подкрепа\", Българската минно-геоложка камара, Българския енергиен холдинг, Министерството на околната среда и водите, въгледобивни предприятия и топлоелектрически централи.Представителите на синдикалните организации и на топлоелектрическите централи оцениха положително позицията, която ще поддържа страната ни.ю", "date": "2018.01.10", "title": "България подкрепя жалбата на Полша срещу решението на ЕК за ТЕЦ-овете"}
{"url": "https://news.bg/crime/novi-iskar-edno-orazhie-edin-izvarshitel-otseche-razsledvaneto.html", "text": "\"В нас не буди съмнение кой е извършителят на шесторното убийство. СГП привлече като обвиняем същия.\" Това заяви директорът на Националната следствена служба (НСлС) Борислав Сарафов на брифинг.Той обобщи доказателства, а именно - с едно и също оръжие са убити шестимата и Росен Ангелов се е самоубил. Иззети са дрехи на Ангелов с кръв на Кети Кюхова и Неделчо Юнаков и с ДНК анализ е доказано, че дрехата е негова, а кръвта е на жертвите.Наталия Николова - окръжен прокурор, представи фактите и експертизите по самоубийството.От заключението на съдебно-медицински експертизи е установено, че има огнестрелна рана на главата, причинена от един изстрел. Аутопсията отговаря на смърт, настъпила вероятно от 5 януари. Последното му влизане в Интернет е от 4 януари, като е посещавал сайтове с детско порно.Има комплексна балистична и съдебно-медицинска експертиза. От нея е установено, че от положението на тялото е възможно да произведе изстрел със собствената си ръка.Съгласно нея не се установява охлузвания по кожата в горната част на лицето, говорещо за борба.В тялото не са намерени алкохол, морфин, кокаин, барбитурати, метадон. Барутните натривки по ръцете отговарят на тези по главата. Имало е заглушител саморъчно направен от него от автомобилен маслен филтър.Мотивът за самоубийството е смесен, както емоционален, така и финансов, уточни Сарафов.Кети е почиствала домове на богати софиянци и Ангелов е искал да му предостави кодове за алармата, за да ги ограби, Кети не се съгласява, и това става причина за разрива в отношенията им. Кети разбрала, че любовта му не е безкористна. Има свидетели, пред които Ангелов е споделял тези свои намеренията, стана ясно на брифинга.ДНК анализът доказва, че Росен Ангелов е извършителят на престъплението, категоричен беше Сарафов. Такъв му е взет още когато е бил в затвора.ДНК-то е иззето от дрехите на Ангелов, които са намерени в гаража.Стойно Цветков - разследващ полицай, разказа, че убийството е станало в тъмната част на деня на 31 декември срещу 1 януари. Кети е убита в района около къщата. Излязла е с кучето да го разходи. Останалите 5 убийства са извършени между 23-0.05 часа. После тялото е пренесено с джипа до кладенеца.Използвани са специални разузнавателни средства (СРС), за да се установи местонахождението му.Цветков уточни, че хронологията на обажданията в телефона е изтрита, а последното влизане в Интернет е на 4 януари. Влизал в нет-а чрез бисквитка.Къщата, в която е намерен Росен Ангелов, е незаконна постройка, като има незаконно прикачване към електрическата мрежа.Припомняме, Ангелов беше обвинен задочно за смъртта на шестима души. Първоначално телата на петима бяха открити застреляни в дома им в Нови Искър на втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Към момента не е изчистена . Не е открито и оръжието на престъплението, което според първоначалните изявления на МВР е малокалибрен пистолет.Първоначалната информация беше, че петимата са застреляни с по един куршум. По-късно директорът на Националната следствена служба Борислав Сарафов заяви, че и шестте жертви са застреляни с по няколко куршума. Според него, е  и последвало самоубийство на някой от членовете на семейството.Убитият Неделчо Юнаков е бил управител на фирмата \"Бау Консултинг Мениджмънт\". Фирмата е била прехвърлена на мъж от Лом на име Камен Благоев. Според регистъра, той притежава десетки фирми.\"Бау Консултинг Мениджмънт\" е била изпълнител по европроект по ОП \"Регионално развитие\", започнат през 2012-а година. Проектът е бил за строеж на защитени жилища в Кърджали.", "date": "2018.01.10", "title": "Нови Искър - едно оръжие, един извършител, отсече разследването"}
{"url": "https://news.bg/world/kanada-predprie-deystviya-sreshtu-sasht-v-sto.html", "text": "Канада влезе в търговски спор със САЩ, съобщават руски медии.Отава се е обърнала към Световната търговска организация.Според внесените в организацията оплаквания на 20 декември 2017 г. и публикувани днес Канада оспорва средства за търговска защита, които са в нарушение на правилата.В документа, който е от 32 страници, се разкриват подробности за 5 начина, с които САЩ нарушават международните търговски правила. Канада е предоставила 100 действия на САЩ като пример, за да подкрепи обвиненията си.Съединените щати все още не са коментирали обвиненията на северната си съседка.", "date": "2018.01.10", "title": "Канада предприе действия срещу САЩ в СТО"}
{"url": "https://news.bg/int-politics/pochti-50-ot-amerikantsite-ochakvat-tramp-da-bade-reabilitiran-za-rusiya.html", "text": "Близо половината от американските избиратели смятат, че поне до известна степен е вероятно американският президент Доналд Тръмп да бъде реабилитиран от специалния прокурор Робърт Мюлър през тази година по разследването за намесата на Русия в американските президентски избори. Това показва ново социологическо проучване, съобщава \"Политико\".48 процента от анкетираните са посочили, че е много или до известен степен вероятно името на Тръмп да бъде изчистено. А по-малко от една трета от респондентите смятат, че Тръмп е възможно да напусне президентския пост в предстоящата година, въпреки призивите за негов импийчмънт, идващи от някои демократи.Но първото допитване на тази тема през 2018 г. не е само с положителни краски: мнозинството от избирателите очакват демократите, които имат значително предимство в проучванията за междинните избори за Конгреса, да спечелят контрол както в Камарата на представителите, така и в Сената - двете камари, от които е съставен Конгреса.Разбира се, прогнозите на избирателите за съдбата на Тръмп през 2018 г. са рязко разделени по партийна линия.\"Демократите и републиканците имат драстично различаващи се възгледи за това дали името на Тръмп ще бъде изчистено от закононарушение в разследването за намесата на Русия, ръководено от специалния прокурор Робърт Мюлър\", изтъква Кайл Дроп, който е ръководител на социологическото допитване, като допълва: \"Трима от четирима републиканци, 74 процента, посочват, че е възможно Тръмп да бъде оправдан в разследването за намесата на Русия през тази година. Но само 32 на сто от демократите изтъкват същото.\"Избирателите са дори по-разделени за това дали разследването на Мюлър ще впримчи член на семейството на Тръмп. Около 41% от анкетираните казват, че поне донякъде е възможно член на семейството на Тръмп да бъде обвинен през следващата година, в сравнение с 46 на сто, които смятат, че това е малко вероятно.Само 32 на сто посочват, че Тръмп е много или до известна степен вероятно да напусне Белия дом през 2018 г., включително 51% от демократите. Ала 56 процента смятат, че не е твърде вероятно или изобщо не е вероятно.", "date": "2018.01.10", "title": "Почти 50% от американците очакват Тръмп да бъде реабилитиран за Русия "}
{"url": "https://news.bg/politics/radev-otlichi-usavarshenstvali-se-prez-godinata-detsa.html", "text": "Държавният глава награди отличници, усъвършенствали личните си умения. Президентът Румен Радев връчи почетните значки и сертификати на над 120 младежи от цялата страна. Награждаването бе част от ежегодната церемония на Международната награда на херцога на Единбург-България.Повече от осем милиона младежи на възраст между 14-24 години от над 140 страни са предприели редица предизвикателни дейности в рамките на наградата. Участниците в програмата си поставят стимулиращи лични цели, които с постоянство, насоки и подкрепа от опитни лидери трябва да постигнат за определен период от време в трите нива-Бронз, Сребро и Злато. Те избират активности в направленията умения, физическа активност и доброволчество и преживяват приключенско пътешествие. В ниво Злато децата участват в проект в полза на обществото, далеч от родното си място. В момента над 900 000 младежи по целия свят постигат своите цели като част от програмата, развивайки универсални умения и качества, полезно за цял живот.У нас организацията действа от четири години и в момента над 550 младежи в 19 града в България активно постигат своите цели в индивидуалната си програма. 42 са лицензираните оператори, сред които училища, НПО, бизнес организации и студентски асоциации. Отличия на ниво Бронз получиха младежи от София, Козлодуй, Горна Оряховица, Свищов, Пловдив, Оряхово и Варна. През миналата година участниците в програмата са посветили общо над 4 000 часа да развиват уменията си като изучаване на чужди езици, презентиране пред публика, изработване на керамични чаши, фотография, рисуване и др. Децата посрещнаха с аплаузи държавния глава. Това е вълнуващо събитие за всички ни, изтъкна той. Тази програма дава възможност на хиляди хора от цял свят да придобиват нови умения, подчерта президентът. Програмата за три години у нас има големи успехи, доволен е Румен Радев.Съзряването наистина е динамичен, бих казал доста труден момент в живота на всеки млад човек, предупреди той и сподели какво е нужно, за да си лидер. Лидерът, по думите му, има визия и налага стандарти. Лидерът водел с личен пример, според държавния глава.Най-важният урок, който трябвало да научат, е как да се състезават със самите себе си. Да надхвърляте целите си, пожела им президентът. Страната имала нужда от млади и упорити хора.", "date": "2018.01.10", "title": "Радев отличи усъвършенствали се през годината деца"}
{"url": "https://news.bg/world/kolumbiya-prekrati-mirni-pregovori-s-buntovnitsi.html", "text": "Президентът на Колумбия Хуан Мануел Сантос заяви, че нови атаки са го накарали да отзове главния си преговарящ от мирните преговори с последната бунтовническа организация в страната, информира АП.Няколко часа след изтичането на двустранно споразумение за спиране на огъня беше съобщено за сблъсъци.В кратко обръщение по държавната телевизия Сантос осъди атаките и обяви, че е поискал Густаво Бел да напусне преговорите в Еквадор \"за оценка на процеса\".За днес беше предвидена среща на представители на колумбийското правителство с Националната армия за освобождение в Еквадор. Те трябваше да обсъдят условията на ново споразумение за прекратяване на огъня.", "date": "2018.01.10", "title": "Колумбия прекрати мирни преговори с бунтовници"}
{"url": "https://news.bg/politics/pravna-komisiya-othvarli-vetoto-na-prezidenta-varhu-antikoruptsionniya-zakon.html", "text": "Правната комисия отхвърли  с 10 гласа \"за\", 7 \"против\" и без въздържал се.В началото на заседанието Филип Попов от БСП попита какво налага извънредността на заседанието и защо темата с ветото върху закона е точка първа. Това било нарушение на Правилника на НС, защото заседанието на парламента било утре, а председателят на НС трябвало да разпредели Указа на президента.Председателят на комисията Данаил Кирилов заяви, че ветото е наложено между двете сесии, когато не текат срокове, но това не означавало, че не може да се разгледа. Освен това вече е обнародвано в Държавен вестник и е широко дискутирано.По отношение на извънредното заседание Кирилов се позова на Правилника на НС, според който комисиите могат да заседават и по време на ваканция. Според него трябва да се даде възможност на пленарна зала да обсъди ветото, а правна комисия трябва да представи доклада.\"Смятам, че заседанието днес съответства на логиката на процедурата\", добави Кирилов.Проф. Емилия Друмева от правния екип на президента представи мотивите за наложеното вето. Тя определи президентското вето като баланс при функционирането на институциите.Друмева представи справка, според която Желю Желев 24 пъти е наложил вето, от които 15 пъти е наложено цялостно вето. Петър Стоянов -10 пъти, Първанов за два мандата -32 пъти, от които 8 в цялост. Росен Плевнелиев - 14 пъти налага вето, като 2 пъти в цялост.Румен Радев за по-малко от година 5 пъти, от които 1 път в цялост.Евгени Стоянов - заместник-министър на правосъдието взе думата за становище и подчерта, че законът е обсъден при максимална публичност.   още , а президента в мотивите си предлага съвсем различна концепция за корупцията. Той заяви, че корупцията е по-широко понятие и не е административно нарушение, не е криминално нарушение, а едно социално явление. Затова законът се насочва към незаконно придобитото имущество.Крум Зарков от БСП припомни, че от август месец се спори какво е корупция. Според него имало определение за корупционни престъпления. Според него няма нищо ново в закона, а органът, който се занимава с разследването няма да е независим.\"Няма и никаква причина български гражданин да подаде сигнал по този закон\", заяви Зарков.Зарков беше категоричен, че само орган с разследващи функции може да се бори с корупцията.", "date": "2018.01.10", "title": "Правна комисия отхвърли ветото на президента върху антикорупционния закон"}
{"url": "https://news.bg/politics/rumen-radev-s-rezervi-kam-istanbulskata-konventsiya.html", "text": "Безотговорен е начинът на приемане на Истанбулската конвенция. Тази позиция изрази държавният глава Румен Радев в коментар пред медиите, след като връчи почетните значки и сертификати на над 120 младежи на ежегодната церемония на Международната награда на херцога на Единбург-България.Припомняме, на 3 януари т.г. министрите от третия кабинет \"Борисов\" приеха Истанбулската конвенция и дадоха възможност да бъде разгледана в парламента.На брифинга след заседанието външният министър Екатерина Захариева заяви, че документът няма да доведе до разрешаване на еднополовите бракове у нас и тя не признава и третия пол.Малко по-късно вицепремиерът Валери Симеонов призна, че осем министри не са подкрепили проекта на конвенцията. Сред тях има и министри, излъчени от ГЕРБ.Изчерпателен дебат по темата иска президентът. Виждате, че случаят в Нови Искър показа, че един педофил с ефективна присъда може да вилнее в продължение на години при пълното безразличие на местна власт, на държавни институции, на обществото, коментира той. Това е много сериозно, допълни президентът.Ние и сега имаме закони, които защитават и правата на жените, и на децата и са срещу домашното насилие, но не можем да ги приложим, явно както трябва, а бързаме да поемаме международни ангажименти, без да знаем точно за какво става въпрос и без да сме провели един наистина задълбочен дебат.Това е безотговорно, категоричен бе президентът Радев. Борбата с домашното насилие и насилието над деца, според него, трябва да се води от полицията и съда. Трябва да знаем какво се подписва и какво се ратифицира, а не постфактум да установяваме какво сме приели, подчерта държавният глава.Припомняме, омбудсманът се обяви в защита на Истанбулската конвенция. и от  документът да се приема от парламента и категорично осъждат новите ценности, които постепенно биха се приложили след одобрението на документа. От , но искат добрите текстове за защита на жените от насилие да бъдат приети в българското законодателство. От партия \"Воля\" също не желаят Конвенцията да бъде приета.", "date": "2018.01.10", "title": "Румен Радев с резерви към Истанбулската конвенция"}
{"url": "https://news.bg/crime/sadyat-15-godishen-v-pleven-ubil-sauchenik-v-chas-po-biologiya.html", "text": "Окръжна прокуратура - Плевен внесе в съда обвинителен акт срещу 15-годишен ученик за причиняване на смърт по непредпазливост на свой съученик. Инцидентът е станал по време на час по биология в СУ\"Христо Ботев\"-Славяново.Обвинението срещу Т. С. е за това, че на 3 май 2017 г. в Славяново, като непълнолетен, но могъл да разбира свойството и значението на деянието и да ръководи постъпките си причинил смърт по непредпазливост на Радослав Д. /непълнолетен/ в следствие на умишлено нанесена лека телесна повреда. На 3 май 2017 г. обвиняемият бил в училище. В началото на трети час - биология между обвиняемия и пострадалия възникнало леко спречкване при което Т. С. нанесъл удар с ръка в брадичката на Р. Д. Последният също ръкомахал, но без да успее да удари съученика си. В този момент Т.С. ударил момчето втори път в главата.Ударът бил силен и съвпаднал с посоката на завъртане на тялото на Р.Д., който загубил равновесие и паднал на пътечката между чиновете, като при падането ударил главата си в пода. Учениците и учителката веднага скочили, за да преустановят инцидента. В това време падналият на земята ученик започнал да трепери, получил гърчове и конвулсии и не бил контактен.Присъстващите се обадили на тел.112 и съобщили за инцидента, но виждайки, състоянието на момчето веднага го откарали с автомобил до поликлиниката. Пристигайки в поликлиниката лекарите установили, че е неконтактен и не дава признаци на живот. Веднага започнали реанимационни процедури, обадили се и на Спешна помощ, опитали сърдечен масаж, обдишване с кислород и други, но всички усилия останали напразни, като Р. Д. починал.Причината за смъртта е черепно-мозъчна травма, в резултат на нанасяне на два удара в областта на лицето, падане на тялото и удар на главата. Предстои насрочване на делото за разглеждане от съда.", "date": "2018.01.10", "title": "Съдят 15-годишен в Плевен, убил съученик в час по биология"}
{"url": "https://news.bg/world/rusiya-pokaza-bezpilotnite-samoleti-atakuvali-bazite-v-siriya.html", "text": "Военното министерство на Русия публикува снимки на безпилотните самолети, използвани от терористи срещу руските военни бази \"Хмеймим\" и \"Тартус\" в Сирия, съобщава арабският онлайн вестник \"Ал Масдар\".На снимките са показани три ръчно направени безпилотни самолета с дъски, шперплат, жици, тиксо и зелен полиетилен. Също са показани и други три дрона, които са разбити.Руското министерство подчерта вчера, че дизайнът, използван от екстремистите, може да е получен от технологично развита страна. Москва предупреди, че подобни атаки могат да бъдат извършени срещу всяка държава в света.", "date": "2018.01.10", "title": "Русия показа безпилотните самолети, атакували базите в Сирия"}
{"url": "https://news.bg/int-politics/makron-zove-es-da-ima-edinen-podhod-kam-chuzhdite-investitsii-za-da-bade-uvazhavan-ot-kitay.html", "text": "Европа се нуждае от единен подход в защитата на стратегическите си активи от чужди придобивания, ако иска да бъде уважавана от Китай. Това обяви френският президент Еменюел Макрон в края на 3-дневното си посещение в Китай, съобщава \"Ройтерс\".Макрон призова лидерите от други страни от Европейския съюз да бъдат по-внимателни относно активите, които позволяват да бъдат придобити.\"Европа често се показва разделена относно Китай\", изтъкнал Макрон пред френската общност в китайската столица Пекин, добавяйки: \"А Китай няма да уважава континент, сила, когато някои страни членки оставят вратите си свободно отворени.\"Макрон настоява чуждестранните инвестиции в стратегически сектори в Общността да бъдат подлагани на проверка на ниво ЕС, но много по-бедни страни членки, които разчитат на китайски инвестиции, се опитват да не се съобразяват с това.\"Китай, който е голяма сила, не зачита страна, която продава основните си инфраструктурни обекти на този, който предлага най-ниска цена\", коментира френският държавен глава.ЕС се надява, че преговорите за инвестиционен пакт с Китай ще достигнат \"решителна фаза\" през тази година, посочи от своя страна посланикът на ЕС във втората по големина икономика в света, призовавайки Пекин да изпълни обещанието си да отвори икономиката си за света.", "date": "2018.01.10", "title": "Макрон зове ЕС да има единен подход към чуждите инвестиции, за да бъде уважаван от Китай"}
{"url": "https://news.bg/crime/v-blagoevgrad-sadyat-bivsh-kmetski-namestnik-otkradnal-pari-za-tsarkva.html", "text": "Мъж, присвоил пари, предназначени за храм \"Свети Иван Рилски\" в с. Лисия, застава на подсъдимата скамейка. Районна прокуратура - Благоевград внесе за разглеждане в съда обвинителен акт срещу Ст. Ников за извършено от него престъпление.Обвиняемият 34-годишен Ников е осъждан няколко пъти. През различни периоди от октомври 2013 г. до февруари 2017 г. изпълнявал длъжността \"кметски наместник\" в селата Българчево, Бучино и Лисия, община Благоевград.През май 2016 г. пострадалият Н.Д. заделил 1000 лева, с която като православен християнин искал да помогне за ремонтните дейности на храм \"Свети Иван Рилски\" в с. Лисия и за закупуване на икона за него. Това свое желание той споделил със свещеника, обслужващ църквата, зачислена към Неврокопската митрополия.На състояла се в с. Покровник среща, на която присъствал и обвиняемия, дарителят предал на Ников въпросната сума. Тя не била записана в летописната книга на храма, тъй като била предадена на ръка. Освен това свещеникът не поискал разрешение от Епархийския съвет за планираните дейности, тъй като те не представлявали основен ремонт или реставрация, а освежаване (белосване) на храма.Обвиняемият Ников приел сумата от 1000 лева, съгласно договорката с Н.Д., като поел задължението да боядиса и да закупи икона в срок до 19 октомври 2016 г., когато е църковния празник на храм \"Свети Иван Рилски\".Той купил няколко баки с бяла латексова боя, кутии кафява блажна боя, четки и валяци, на обща стойност около 120 лева, и ги транспортирал до църквата. На следващия ден, на пазара в Благоевград, Ников наел две лица от ромски произход, които се съгласили за сумата от по 50 лева за всеки да извършат боядисването.За два дни били боядисани вътрешната част и предверието на църквата, с изключение на купола, тъй като за високите части трябвало да се монтира строително скеле. Самият Ников боядисал дървената ограда и вратите с блажна боя. Направените от него разходи към онзи момент били в размер на 300 лева.Освежаването на храма не било завършено преди храмовия празник и по същество било извършено само частично боядисване на входната и вътрешната част. Икона също не била закупена.Пострадалият Н.Д. многократно провеждал разговори с обвиняемия за връщане на сумата, но Ников отказвал да го стори и продължавал да бездейства. Присвоената сума в размер на 700 лева била възстановена на собственика й година по-късно - до приключване на съдебното следствие в първоинстанционния съд.Предстои насрочване на делото от съда.", "date": "2018.01.10", "title": "В Благоевград съдят бивш кметски наместник, откраднал пари за църква"}
{"url": "https://news.bg/world/iran-mozhe-da-poshtadi-5-000-osadeni-na-smart-sled-smekchavane-na-nakazaniyata-za-narkotitsi.html", "text": "Животът на повече от 5000 осъдени на смърт в Иран може да бъде пощаден заради промени в наказателното право, пише \"Гардиън\".Промените включват отмяна на смъртно наказание за някои наркопрестъпления.Иран е на второ място след Китай по най-много екзекутирани хора в света през последните години. Повечето от екзекутираните в Ислямската република са осъдени за притежание или трафик на наркотици. През 2017 г. повече от 500 души са екзекутирани.Смекчаването на законите за наркопрестъпления е поместено в комюнике на шефа на съдебната власт в Иран до всички съдебни служители.Правозащитници смятат, че промяната е потенциално значима крачка към отмяна на смъртните наказания по света.Парламентът на Иран прокара мерки през август, които включват налагане на смъртно наказание при притежание на 50 килограма опиум, 2 килограма хероин или 3 килограма метамфетамин. Преди промените най-тежкото наказание се налагаше при притежание на 5 килограма опиум или 30 килограма хероин.Промените ще бъдат прилагани със задна дата, което означава, че хиляди със смъртно наказание могат да избегнат екзекуция.От 80 милиона население в Иран почти 3 милиона иранци са пристрастени към твърди наркотици.Според съдебната комисия в иранския парламент повечето от осъдените на смърт 5 000 души за наркотици са на възраст между 20 и 30 г.", "date": "2018.01.10", "title": "Иран може да пощади 5 000 осъдени на смърт след смекчаване на наказанията за наркотици"}
{"url": "https://news.bg/crime/sadyat-nepalnoleten-za-krazhba-i-vzlom-vav-vrachansko.html", "text": "Непълнолетен предаден на съд за влизане в чужд имот и кражба. Районна прокуратура - Бяла Слатина предаде на съд непълнолетния Петьо Д. от с. Алтимир за извършените от него престъпления.През нощта на 16 ноември 2017 г. обвиняемият проникнал в дома и в лятната кухня на И.А. в с. Алтимир, област Враца, и отнел парична сума в размер на 110 лева и газов пистолет \"Зораки\" с 6 патрона.Престъплението е било извършено при условията на повторност.Предстои насрочване на делото от съда.", "date": "2018.01.10", "title": "Съдят непълнолетен за кражба и взлом във Врачанско"}
{"url": "https://news.bg/crime/evakuiraha-letishte-sofiya.html", "text": "Летище \"София\" беше евакуирано. От МВР съобщават, че на летището се извършила стандартна проверка. Екипи на полицията са реагирали веднага на получен сигнал за взривно устройство. В 14:20 часа е възстановена нормалната работа на терминалите на летище София и евакуираните пътници бяха обратно допуснати.Сигналът е бил подаден малко след  часа днес.И двата терминала на софийското летище бяха евакуирани. Сигналите са получени през \"Гранична полиция\". Екипи на \"Гранична полиция\" с кучета бяха отцепили района по-рано. Властите не позволяваха на автомобили да паркират пред летището.Малко преди да бъде получен сигналът за бомбена заплаха министър Лиляна Павлова беше в района, за да представи електромобили, които ще превозват евроделегациите.", "date": "2018.01.10", "title": "Евакуираха Летище \"София\""}
{"url": "https://news.bg/politics/firmata-svalila-politseyskiya-bilbord-bila-podvedena.html", "text": "От фирмата, която отговаря за външната реклама обявиха, че са били подведени за съдържанието на билборда на полицейския синдикат на бул. \"Евлоги и Христо Георгиеви\". Това съобщи директорът на фирмата за външна реклама Тихомир Младенов пред bTV. Те били подведени от рекламна агенция, че става дума за събитие.Това е причината от компанията да свалят вчера билборда на английски език, с който служителите на МВР смятаха да посрещнат евроделегатите, за да се оплачат от ниските си възнаграждения.\"Метрополис груп\" АД е търговско дружество с комерсиални цели и никога не сме предоставяли медийния канал, с който оперираме, като трибуна за подобен тип изяви, пише в съобщението на фирмата.Темата коментира и премиерът Бойко Борисов преди заседанието на кабинета днес. Възмутен съм от свалянето на протестния билборд на полицаите, не ни пречат, обяви Борисов. Премиерът уточни, че утре ще се срещне с представители на полицейския синдикат.\"Това, което съм разпоредил на Лиляна Павлова, е колкото искат билбордове от рекламата, която имаме за председателството, да им се предостави, защото не ни пречат\", уточни той.Синдикална федерация на служителите в МВР потвърди в съобщение до медиите, че са получили предложение от правителството да използват един от билбордовете, които са запазени във връзка с европредседателството.От федерацията оценяват изключително високо този жест на правителството за възстановяване на една несправедливост, но няма да се възползват от това предложение.\"В момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата, правят професиите \"полицай\", \"пожарникар\" и \"спасител\" неатрактивни и занижават качеството на услугата \"сигурност\", която доставя МВР\", съобщават от федерацията.Припомняме, полицаите  началото на нашето европредстедателство. Първият протест на полицаите е планиран за деня, в който се открива официално нашето председателство - 11 януари. Планувано е две групи от членовете на Синдиката да протестират и отправят послания към делегациите, пристигащи за официалното откриване на Българското председателство на Съвета на ЕС.", "date": "2018.01.10", "title": "Фирмата, свалила полицейския билборд, била подведена "}
{"url": "https://news.bg/regions/trima-zaginaha-pri-pozhar-v-tarnovsko.html", "text": "Трима души са загинали тази сутрин при пожар в къща в село Камен, община Стражица, област Велико Търново.Установено е, че сигнал за възникнал пожар е подаден на телефон 112 малко преди 6 часа сутринта. Сигналът е бил подаден от жителите на съседна къща, съобщи БНР.На мястото пристигат два притовопожарни автомобила. Те обаче заварили напълно изгоряла двуетажна къща.В къщата със сигурност били 76-годишен мъж и 74-годишната му съпруга. Предполага се, че 54-годишната им дъщеря също е била в къщата.Предстои да се извърши обстоен оглед на жилището и да се установят причините за възникването на пожара, както и да се потвърди самоличността на жертвите. По първоначална информация от противопожарната служба няма данни за умишлен палеж.", "date": "2018.01.10", "title": "Трима загинаха при пожар в Търновско"}
{"url": "https://news.bg/world/britanski-ministri-se-molyat-na-germanskiya-biznes-da-gi-podkrepi-za-brekzit.html", "text": "Британският министър на финансите Филип Хамънд и министърът за Брекзит Дейвид Дейвис с директен апел към лидерите на германския бизнес да помогнат за сключване на споразумение за Брекзит, което да осигурява бъдещето на финансовия сектор на Обединеното кралство, пише \"Гардиън\".Днес двамата министри са в Германия в опит да убедят Берлин да накара ЕС да промени непреклонната си позиция финансовите услуги да не бъдат включвани в окончателното споразумение.Според министрите споразумението с ЕС трябва да покрива икономиката, включително индустрията и финансовите услуги. Те подчертаха, че от жизнена важност е да продължи интегрирането на банковия сектор след Брекзит, за да се избегне финансова \"катастрофа\" като през 2008 г. и кризата в еврозоната, която доведе до отпускане на помощ на Ирландия, Португалия и Гърция.Преди няколко седмици ЕС предупреди, че в споразумението няма да влезе Лондонското сити, докато Обединеното кралство настоява да излезе и от единния пазар.Вестник \"Файненшъл таймс\" пише, че ЕС е предупредил компаниите да се подготвят в случай, че Обединеното кралство напусне съюза без споразумение.В статия за германския вестник Frankfurter Allgemeine Хамънд и Дейвис пишат, че Лондон иска споразумение, което подкрепя сътрудничество с европейския банков сектор.Двамата министри ще се срещнат с германския бизнес. По време на разговорите се очаква да призоват за \"споделена визия\" на бизнес интересите. Според тях търговията между Великобритания и ЕС е в размер на 750 милиарда евро на година, като една четвърт, 113 милиарда евро, от износа на ЕС към Острова е от Германия.", "date": "2018.01.10", "title": "Британски министри се молят на германския бизнес да ги подкрепи за Брекзит"}
{"url": "https://news.bg/int-politics/poslanikat-na-sasht-v-izrael-se-nahvarli-sreshtu-palestintsite.html", "text": "Посланикът на САЩ в Израел Дейвид Фридман предприе безпрецедентна атака срещу палестинците, обвинявайки ги с категоричен тон за липсата на мир с Израел, съобщават израелски медии.\"Израелски баща на 6 деца беше убит снощи хладнокръвно от палестински терористи. \"Хамас\" похвали убийците, а законите на Палестинската автономия ще им осигурят финансови възнаграждения\", коментира Фридман в профила си в \"Туитър\" в отговор на убийството на израелски равин, който е бил застрелян, докато е шофирал.\"Не се чудете повече защо няма мир. Съболезнования за опечаленото семейство Шевач\", добави той, повтаряйки обвиненията, отправени от израелски официални лица след нападението.Заместник-министърът на външните работи на Израел благодари на Дейвид Фридман за коментарите му. \"Скъпи посланик Фридман, дълбоко оценяваме вашата солидарност с Израел. Ценим вашето партньорство в борбата срещу тероризма и разбирането ви, че подкрепата на Палестинската автономия за терористите лежи в основата на проблема\", написа заместник-министърът в \"Туитър\".Палестинската автономия, която отказа да участва в мирни преговори с Израел, ако американският президент Доналд Тръмп не отмени признаването на Йерусалим за столица на Израел, не е излязла с изявление във връзка с убийството.Палестинците се нахвърлиха на изявленията на Фридман, обвинявайки американския посланик в \"лицемерие\" за това, че не е осъдил случаите, при които палестински протестиращи са били застреляни от израелските сили.Специалният координатор на ООН за мирния процес в Близкия изток Николай Младенов също обвини палестинците в подбуждане на насилие и възпрепятстване на мирния процес, макар и индиректно.Германското външно министерство осъди атаката и призова \"всички страни да действат за успокояване на положението\".За разлика от предишни американски посланици, Фридман беше известен като категоричен поддръжник на израелските селища в Западния бряг. Тази подкрепа продължи и след назначаването му като посланик. През септември Фридман каза, че израелските селища \"са част от Израел\".", "date": "2018.01.10", "title": "Посланикът на САЩ в Израел се нахвърли срещу палестинците"}
{"url": "https://news.bg/crime/nezakonna-sech-i-vav-varna.html", "text": "Само от началото на годината горските инспектори от Североизточното държавно предприятие са задържали 4 каруци с общо 6 кубически метра незаконно добита дървесина, съобщи БНТ.Незаконно изсечената дървесина за огрев е установена по време на обход в землището на село Хитово, област Добрич. По случая горските стражари са съставили акт и констативен протокол, нарушителите обаче успели да избягат.За нарушението е уведомена Областната дирекция на полицията, с цел да се установи самоличността на избягалите бракониери.Незаконна сеч е установена и на територията на Държавното горско стопанство \"Търговище\". Там горските инспектори са установили каруца, пълна с близо 5 кубика незаконно изсечена дървесина за огрев.Нарушители не успели да избягат и се сдобили с 4 акта и два констативни протокола.През миналата седмица горските стражари в областите Варна, Добрич, Търговище и Шумен са извършили общо 550 проверки. 77 от проверките са извършени на обекти за добив на дървесина, а 86 - на превозни средства. Проверени са също 340 ловци.Припомняме, вчера стана ясно, че служители от Регионалната дирекция по горите в Стара Загора са установили . След подаден сигнал горските установили, че в местността, в която има вековни гори, незаконно са изсечени 546 броя дървета от габър и летен дъб. Общият размер на незаконно добитата дървесина възлиза на 76 плътни кубически метра. ", "date": "2018.01.10", "title": "Незаконна сеч и във Варна"}
{"url": "https://news.bg/world/sasht-obmislyat-nalagane-na-targovski-sanktsii-na-kitay.html", "text": "САЩ обмислят налагане на търговски санкции на Китай, но китайски представители предупредиха, че ще предприемат ответни мерки, съобщава Forexlive.В опит да намали огромния търговски дефицит с Китай Вашингтон може да наложи търговски санкции на азиатската държава до края на този месец.През декември 2017 г. Доналд Тръмп предупреди: \"й\".", "date": "2018.01.10", "title": "САЩ обмислят налагане на търговски санкции на Китай"}
{"url": "https://news.bg/int-politics/protestirashti-sreshtu-strogite-ikonomii-v-gartsiya-gnevni-na-tsipras.html", "text": "Протестиращи срещу строгите икономии в Гърция са пристигнали пред входа на официалната резиденция на премиера Алексис Ципрас, след като протестите се засилиха срещу новия законопроект за строги икономии, който ще бъде гласуван в парламента следващия понеделник, съобщава \"Асошиейтед прес\".От полицията посочиха, че един полицай е бил откаран в болница с леки наранявания, докато се опитвал да спре протестиращите да излязат от автобус, отправил се към силно охранявания район. Протестиращите в края на краищата са напуснали мирно, като не са били извършени арести.Гръцките депутати по-рано днес започнаха да обсъждат законопроекта от 1 326 страници, който включва допълнителни съкращения на социалните придобивки, по-строги правила за стачки и планове на онлайн търгове на имоти при невъзможност за изплащане на ипотека. Мерките са дълбоко непопулярни сред бившите политически съюзници на лявото правителство на Ципрас.Протести се провеждат днес и пред съдилищата като противопоставяне на онлайн търговете.", "date": "2018.01.10", "title": "Протестиращи срещу строгите икономии в Гърция гневни на Ципрас"}
{"url": "https://news.bg/regions/remont-na-emblematichen-ploshtad-v-blagoevgrad.html", "text": "Започна ремонтът на площад \"Георги Измирлиев-Македончето\" в Благоевград.Ремонтът на площада е на стойност около 6 милиона лева. Предвидено е да се извърши реконструкция на площада, подплощадното пространство и фонтаните.Към момента на подплощадното пространство, където се намират емблематичните за града фонтани, оградени от 4 големи мраморни къса, се къртят мраморни плочки. Следва там да се положат нови плочки.Трябва да се постави и художествено осветление в централна градска част между сградите на Общинската администрация-Благоевград, Драматичния театър \"Никола Вапцаров\", Регионалната здравна инспекция, сградата на Американския университет в България и хотел \"Ален мак\".Култовият площад е изграден на две нива за посещението на дипломатическия корпус в Благоевград през 1987 година.", "date": "2018.01.10", "title": "Ремонт на емблематичен площад в Благоевград"}
{"url": "https://news.bg/crime/sadyat-mazh-i-zhena-obezobrazili-bivshata-priyatelka-na-mazha.html", "text": "На съд с обвинителен акт на Районната прокуратура във Варна са били предадени 40-годишният Михаил Г. и живеещата с него на семейни начала 45-годишна Анелия В. Двамата причинили средна телесна повреда на бившата приятелка на подсъдимия, като обезобразили лицето й със счупена бутилка. Подсъдимите ще отговарят пред съда за престъпление, извършено в съучастие, което се наказва с лишаване от свобода до 6 години.Деянието е извършено на 17 август 2016 г. Пострадалата Кремена стояла на пейка пред дома си заедно с баща си, баба си и тяхна съседка. Около 21 часа по улицата минал подсъдимият Михаил, с когото тя живяла на семейни начала около 3 години. След раздялата с нея Михаил се върнал при предишната си партньорка Анелия, която била известна в квартала с името Анифе.Подсъдимият направил знак на Кремена да отиде при него и въпреки несъгласието на баща си, тя го последвала. Двамата тръгнали към местната църква. Кремена забелязала, че Анелия идва към тях, и решила да избяга. Михаил обаче я хванал за ръката, след това за косата, като й затиснал устата с другата ръка.В това време Анелия се приближила към тях, счупила бутилка от кока-кола в земята и с острата част порязала лицето на Кремена от устата наляво към бузата. Разрезът бил дълбок и прерязал мускулатурата, лигавицата и подлигавичните тъкани, както и клон на лицевата артерия.Докато Михаил държал здраво пострадалата, като я ритал по краката, Анелия крещяла обидни думи срещу нея. След като лицето на Кремена било обезобразено, двамата си тръгнали. Жената била транспортирана до болницата с обилен кръвоизлив, където била оперирана.С престъплението си двамата подсъдими са причинили 2 средни телесни повреди - разстройство на здравето на пострадалата, временно опасно за живота й, вследствие на нанесената дълбока порезна рана с дължина около около 9 см. и дълбочина 1,5 см., както и обезобразяване на лицето й с белег около 11 см., който обективно я загрозява.Предстои делото срещу Михаил Г. и Анелия В. да бъде насрочено за разглеждане във Варненския районен съд.", "date": "2018.01.10", "title": "Съдят мъж и жена, обезобразили бившата приятелка на мъжа"}
{"url": "https://news.bg/politics/premierat-vazmuten-ot-svaleniya-protesten-bilbord.html", "text": "Премиерът Бойко Борисов е истински възмутен от действията на частна фирма, която . Възмущението си той сподели в началото на правителственото заседание.Разпоредил на Лиляна Павлова колкото билбордове искат да им се дадат от рекламните съоръжения за европредседателството или по други протести.Не сме в колизия с техния протест, каза Борисов и припомни, че служителите на реда са получили 55 милиона лева за заплати. Искаме да увеличим доходите на всички, сподели министър-председателят, като припомни и че над 3 милиарда лева искат като инвестиция военните. 1,8 милиона лева иска УНСС. Премиерът е разочарован, че бързо са забравени парите, платени за КТБ и АЕЦ \"Белене\".Който, каквото лошо иска да каже - да се сложи на билборд, разреши Бойко Борисов. Няма да рекламираме България, отсече премиерът и допълни: \"Да покажем каквото е.\"Борисов бе лаконичен по темата от последните дни - убийството в Нови Искър, но изрази задоволството си, че днес ще се разкрият подробностите по тежкото престъпление.Припомняме, че с билборд на английски език на улица \"Гурко\" и булевард \"Евлоги Георгиев\" служителите на МВР смятаха да посрещнат евроделегатите. Рекламната площ е била платена за 2 седмици и от полицейският синдикат не знаеха за мотива за сваланято. Плакати са поставени и на булевардите \"Брюксел\" и \"Цариградско шосе\".В деня на официалното откриване на европредседателството, полицаите излизат на протест с искане за 15-процентно увеличение на заплатите.В същия ден са заявени и други протести - на природозащитници, на организации, настояващи за развитието на Банско като туристически център, както и на неправителствени организации подкрепящи ратифицирането на Истанбулската конвенция.", "date": "2018.01.10", "title": "Премиерът възмутен от сваления протестен билборд "}
{"url": "https://news.bg/politics/opozitsiya-i-upravlyavashti-zaedno-v-predsedatelstvoto-iska-vigenin.html", "text": "\"Има теми от националната политика, по които е много важно и опозиция, и управляващи да работят заедно. Външната политика и европейските въпроси, макар и преплетени, са едни от тях. По тях не са нужни просто позиции на правителството, но и позиции на България. И колкото по-единни сме по тези въпроси, толкова по-големи ще са възможностите страната ни да влияе върху процесите\", коментира Кристиан Вигенин, депутат от ПГ на \"БСП за България\" и председател на парламентарната Комисия по европейски въпроси и контрол на европейските фондове.\"Според наследените от Естония досиета за цифровия пазар, можем да финализираме тази тема по време на нашето председателство. Въпреки амбицията на Естония да приключи пакета от мерки в тази сфера, тя не успя, но те са в много голяма степен на готовност\", коментира Вигенин.Като втора наследена тема, която той посочва е Западните Балкани и изразява надежда, че ще бъдат постигнати важни стъпки в тази насока. \"Темата за Западните Балкани и бъдещето им за ЕС се обсъжда сериозно. При среща на върха през май в София е добре да приемем декларация, която да е съпътствана от пътна карта, с конкретни мерки за свързването на Западните Балкани със страните от ЕС, преди формално да станат страни членки\", обяснява той.Вигенин добавя, че изпълването със съдържание на Социалния стълб е особено важен за БСП. Той уточнява, че е добре да се гарантира достатъчен по обем бюджет на ЕС и след напускането на Великобритания, тъй като балансът ще бъде намален с малко над 10 млрд. евро, след Брекзит.\"Важно е да се реши, как това ще бъде компенсирано, дали ще се търси увеличаване на вноските, което не е реалистично, но е вариант, дали ще се търси компенсиране по друг начин - с постепенно увеличаване на собствените ресурси или ще се уреждат някои политики и ще се направи финансиране през европейския бюджет по-ефективно. За нас е важно да се запазят принципите на кохезионната политика, като такава, която помага на изоставащите страни да догонят средноевропейските равнища. За нас това е ключов въпрос и не е без значение как ще бъде финансирана тази политика\", допълва Вигенин.По време на нашето европредседателство ще започне дебатът за запазване на селскостопанската политика, обяснява още той.По отношение на нормализиране на отношенията между Турция и ЕС, Вигенин се съмнява, че страната ни може да има съществена роля. \"Тук нещата зависят преди всичко от Турция. Ако тя е решила да промени своя подход и направи стъпки към ЕС, нашето председателство е добра възможност да помогнем. Като гледам коментарите на френския президент след срещата му с турския му колега, мисля, че това ще е дълъг процес\", коментира Вигенин.", "date": "2018.01.10", "title": "Опозиция и управляващи заедно в председателството, иска Вигенин"}
{"url": "https://news.bg/int-politics/separatistkite-partii-v-kataluniya-preizbirat-puchdemon.html", "text": "Основните партии в Каталуния, които се борят за независимост от Испания, са се разбрали да преизберат сваления регионален президент Карлес Пучдемон по-късно този месец, съобщава \"Асошиейтед прес\".Пучдемон, който избяга в Белгия през октомври миналата година, направи предложение на централното правителство в Мадрид по-рано тази седмица да се завърне в Испания, при условие че бъде избран за президент на регионалното правителство. Върховният съд на Испания обаче постанови, че ако сваленият лидер се върне в Испания, той ще бъде арестуван моментално.Регионалните избори в Каталуния бяха свикани от испанския премиер Мариано Рахой след задействането на чл. 155 от конституцията и бяха проведени на 21 декември, като сепаратистките партии спечелиха спечелиха мнозинство от 70 депутатски места в парламента.", "date": "2018.01.10", "title": "Сепаратистките партии в Каталуния преизбират Пучдемон"}
{"url": "https://news.bg/crime/mitnicharite-zadarzhaha-8500-tabletki-za-otslabvane.html", "text": "Митничарите на ГКПП Капитан Андреево задържаха 8500 таблетки за отслабване, съобщиха от Агенция \"Митници\".Инцидентът е станал на 9 януари 2018 година, след полунощ. На влизане на митницата на \"Капитан Андреево\" шофьор на лека кола и неговият спътник заявили, че нямат нищо за деклариране.При проверка в кутия за обувки и сред други лични вещи са открити 85 опаковки по 100 таблетки от лекарството \"Tiromel\".Лекарственият препарат, с пазарна стойност около 5000 лева, съдържа хормона, който регулира нормалния растеж и развитие на организма. Той влияе за регулацията на обмяна на веществата - забързва метаболизма. Влияе и на дейността на нервната система.Митничарите са иззети контрабандно пренасяните таблетки. При съставяне на акта 26-годишния българин С.А. е дал и 1000 евро за обезпечение на евентуални вземания по съставения акт. Предстои образуването на административнонаказателно производство.", "date": "2018.01.10", "title": "Митничарите задържаха 8500 таблетки за отслабване"}
{"url": "https://news.bg/regions/ban-sledi-za-potentsiala-na-zamarsyavane-na-vazduha-a-ne-kakvo-se-gori-v-grada.html", "text": "Прогнозите на БАН за замърсяването на въздуха в София се правят на базата на система, която измерва само потенциала на атмосферата да се замърси. Системата за прогнозиране не изчислява кой какво гори в града и други. Това обясни пред bTV директорът на Националния институт по метеорология и хидрология при Българската академия на науките (НИМХ-БАН) проф. Христомир Брънзов.Брънзов коментира вчерашното разминаване между прогнозата на БАН и реалното замърсяван на въздуха в столицата. Припомняме, според прогнозата на БАН вчера стойностите на замърсяването на въздуха в София с фини прахови частици (ФПЧ) трябваше да бъдат ниски.Това обаче не беше така. Справка в няколко сайта, занимаващи се с измерването на нивата на замърсяване на въздуха в столицата, показа, че качеството на въздуха над столицата е силно влошено - десетки станции отчетоха стойности, в пъти над нормата.Според Брънзов системата за прогнозиране на замърсяването на въздуха на БАН всъщност бърка, защото не е наясно всичко за атмосферата. По думите му прогнозата за 9 януари е била, че въздухът над София ще се изчисти, но това е станало чак следобед.\"Моделът изпревари реалното време. Това са средно денонощни стойности. Вчера прогнозата не беше вярна. Това е прогностична система за времето и замърсяването\", допълни Брънзов.Брънзов посочи и че силното замърсяване се дължи на температурна инверсия - температурата ниско долу била по-малка отколкото високо в атмосферата и нямало конвекция в града, което довело до натрупване на замърсяването. Замърсяването се дължало и на факта, че софийското поле е котловинно - заградено с планини. \"Когато има студен въздух и няма вертикални движения в атмосферата, студеният въздух се задържа. Задържайки се долу и липсата на конвекция, води до това, че всичко което този град генерира като замърсяване, остава и не може да се вдигне във високите слоеве на атмосферата\", обясни още Брънзов. Вчера инверсията се е разрушила около 15 часа, с идването на вятъра, а системата за прогнозиране на БАН изчислила, че това трябва да се случи по-рано.Брънзов обясни, че вчерашният случай попада в едни 20%, при които е възможно системата за прогнозиране на БАН да допусне грешка.Още вчера, по време на , свързваща Терминал 2 и бул. \"Брюксел\", кметът на Столична община Йорданка Фандъкова посочи, че ще настоява мерките за справяне с мръсния въздух да бъдат разглеждани по-бързо в Столичния общински съвет. Фандъкова призна и че през последната седмица по официалните данни на Изпълнителната агенция \"Околна среда\" всеки ден се наблюдава около двойно превишение на допустимите норми на фини прахови частици в София.По-късно в пост в социалните мрежи Фандъкова посочи, че общината ще започне механизиране метене на основните булеварди в София заради завишените нива на фини прахови частици. Планирано било и миене на улици в дни, в които няма опасност от заледявале. Фандъкова обясни и че основните усилия на общината са насочени за ограничаване  - гуми, отработено масло, пластмаси, едрогабаритни отпадъци, текстил и др. Общината продължава да събира . Кметицата припомни и че по настояване на Столична община екоминистерството подготвя  - целта е на пазара да не бъдат допускани дърва и въглища с високи нива на пепел и сяра, които са основни замърсители в зимните месеци.", "date": "2018.01.10", "title": "БАН следи за потенциала на замърсяване на въздуха, а не какво се гори в града"}
{"url": "https://news.bg/crime/protest-na-rabotnitsi-ot-terem-flotski-arsenal-blokira-patya-za-beloslav.html", "text": "Работещи в завод \"ТЕРЕМ - Флотски арсенал\" - Варна блокираха пътя за Белослав в знак на протест, съобщава БНР. Те негодуват срещу рокади в ръководството и политиката, водена от новия управител на дружеството.Протестиращите затвориха пътя към Белослав. Те излязоха с плакати с надписи \"Искаме работа и хляб за семействата ни\" и \"Не на източването на дружеството\".По мнение на синдикатите има опасност техния завод да бъде \"източен\". Ръководството планува сливането на завода във Варна с дружеството \"ТЕРЕМ - Овеч\" в Провадия, което е на загуба от 2 милиона лева.\"Вчера проведохме едно общо събрание, на което поканихме управителя да обясни. Нас ни интересуват основни въпроси - какво е икономическото състояние на дружеството\", обясни един от синдикалистите.Ръководството уверило синдикатите, че няма да има промени в заплатите и в плащанията, но те се съмняват, че идеята е просто да се оздрави другия завод.\"ТЕРЕМ - Флотски арсенал\" - Варна е в забранителния списък за приватизация.На мястото на протеста пристигна и Иван Досков - изпълнителен директор на \"ТЕРЕМ\" ЕАД. Журналисти не бяха допуснати на разговора му с работниците.Пред медии той заяви, че намира за нормално първо ръководството да се запознае официално с исканията на работниците и едва след това да има гласност пред медиите.\"Бяхме официално уведомени, че ще си понесем последствията всички, които сме тук и не сме на работните си места\", заявиха работниците.", "date": "2018.01.10", "title": "Протест на работници от \"ТЕРЕМ - Флотски арсенал\" блокира пътя за Белослав"}
{"url": "https://news.bg/world/rusnak-se-zabi-v-magazin-s-bronirana-mashina-i-otkradna-alkohol.html", "text": "По необичаен начин руснак се снабди с алкохол. Мъжът влезе в магазин с открадната бронирана машина на Северния полярен кръг, съобщава \"Москва таймс\".Мъжът блъснал машината в магазин, след като изгубил контрол и ударил паркирана кола в Мурманск, информира новинарският сайт FlashNord.След това той влязъл в магазина и откраднал бутилка вино. Източник от полицията съобщи, че въпросният руснак е задържан.Сайтът Hibinform.ru отбелязва, че открадната машина е на местна школа за паравоенни спортове.", "date": "2018.01.10", "title": "Руснак се заби в магазин с бронирана машина и открадна алкохол"}
{"url": "https://news.bg/int-politics/200-arestuvani-desetki-raneni-pri-buntove-v-tunis.html", "text": "Повече от 200 души са били арестувани и десетки са били ранени по време на сблъсъци в няколко части на Тунис. Това съобщиха от вътрешното министерство на страната след втора нощ на бунтове, предизвикани от гнева заради мерките за строги икономии, информира \"Франс прес\".Говорителят на министерството уточни пред местно радио, че 49 полицаи са били ранени по време на сблъсъци в цялата страна и че 206 \"размирници\" са били арестувани.Допълва се, че са били нанесени щети на сгради, включително супермаркет на \"Карфур\" в предградията на Тунис, който е бил ограбен.Полицейски и военни части са били разположени в няколко града през нощта, включително в Тебурба, който се намира на 30 км западно от столицата Тунис, където хиляди млади хора заляха улиците след погребение на мъж, който е загинал при бунтовете в понеделник.Полицията твърди, че не е убила мъжа. Резултатите от аутопсията не са били обявени публично.Бунтове са избухнали и в южния град Гафса, в Касерин в централната част на страната и Сиди Бузид, откъдето започнаха протестите през 2011 г., които доведоха до Арабската пролет.Протестите в Тунис се провеждат от няколко дни, след като правозащитници и политици заклеймиха увеличаването на данъка върху добавената стойност и социалните осигуровки, което беше въведено в началото на година, след като беше приет нов бюджет, въвеждащ строги икономии.Протестите са често срещани в Северна Африка през януари, когато тунизийците отбелязват годишнината от въстанието през 2011 г., при което беше свален от власт диктатора Зин ал Абидин Бен Али.Страната е приветствана за относително плавния ѝ демократичен преход, но седем години след революцията напрежението заради икономическите проблеми е високо.", "date": "2018.01.10", "title": "200 арестувани, десетки ранени при бунтове в Тунис"}
{"url": "https://news.bg/politics/pravitelstvoto-dade-10-mln-leva-na-sofiyskiya-universitet.html", "text": "Министрите от третия кабинет \"Борисов\" одобриха 10 милиона лева допълнително за  \"Кл. Охридски\".С това се похвали лично премиерът Бойко Борисов в началото на днешното заседание на правителството, което се проведе пробно в зала 3 на НДК. Там ще заседават евролидерите.Просветният министър Красимир Вълчев обясни, че от тази сума девет милиона отиват за поддръжка и модернизиране на материалната база на СУ, която е и историческа ценност за столицата.Затова и на университета му трябвали средства за поддръжката й. Един милион лева отиват за придобиването на дълготрайни материални и нематериални активи.Ректорът на СУ професор Атанас Герджиков изрази задоволството си от решението на правителството. Той благодари на Борисов за бързото и справедливо решение. Герджиков припомни, че приоритет за правителството е образованието.Провеждахте спасителна реформа за висшето образование, изтъкна ректорът. Да използваме този момент да поставим основите на магистралата на духа, подчерта той. България може да се превърне в държава на духовността и да се постигне по-голям икономически растеж и , наука и култура, заяви професор Герджиков. Не позволявайте да се отклоните от този път, настоя още той.На свой ред премиерът Борисов припомни направените инвестиции в образователна инфраструктура.По-късно от Министерския съвет информираха, че е одобрено отнемането на имот от Професионалната гимназия по облекло \"Княгиня Мария Луиза\" в София, бул. Черни връх №37, за да бъде предоставен безвъзмездно на Софийският университет \"Св. Климент Охридски\". Имотът е с площ 9830 кв. м. и се предоставя с построената в него четириетажна сграда на площ от 1175,74 кв. м.През 2015 г., поради неизползването на пълния капацитет на сградата - собственост на гимназията, министърът на образованието и науката е определил държавен имот на ул. \"Балша\" №2 за нов официален адрес на Професионалната гимназия по облекло, който да се ползва съвместно с Професионалната гимназия по текстил и моден дизайн, считано от учебната 2018/2019 година.Предоставянето на имота на СУ ще даде условия за създаването на учебна база за обучение по предклиничните дисциплини на студентите от Медицинския факултет към университета.Припомняме, преди ден преподаватели от столичната Професионална гимназия по облекло са останали изключително изненадани от . Ръководството на училището разбрало чрез медиите, че училището не само ще бъде преместено на друг адрес, но и че то вече било преместено. Ден по-рано - на 8 януари 2018 г. министър Вълчев заяви, че още преди две години - 2016 г. - е променен административният адрес на гимназията.В понеделник след среща в СУ \"Свети Климент Охридски\"  като компенсация за отнетата сграда на бул. \"Ал. Стамболийски\" в София в полза на съда и прокуратурата. на правителството и заяви готовност за протести на 22 януари.Преподавателите от столичната гимназия напомнят и че Професионалната гимназия по облекло \"Княгиня Мария Луиза\" е първото девическо професионално училище в България. Основано е през 1893 година по инициатива на благотворително дружество \"Майка\", председателствано от видните български общественички Йорданка Филаретова и Екатерина Каравелова. ", "date": "2018.01.10", "title": "Правителството даде 10 млн. лева на Софийския университет"}
{"url": "https://news.bg/world/prezidentat-na-yuzhna-koreya-iska-da-se-sreshtne-s-kim-chen-un.html", "text": "Президентът на Южна Корея Мун Дже-ин изрази готовност да се срещне с лидера на КНДР Ким Чен-ун \"при точните условия\", информира ДПА.Той поясни, че е съгласен да участва в такава среща, ако има перспективи за \"реални резултати\".По време на пресконференция Мун Дже-ин добави, че основната му цел е да избегне нова война на Корейския полуостров и КНДР да изостави ядрените си оръжия.Вчера двете държави постигнаха дипломатически пробив за последните две години, след като съгласуваха три стъпки за помирение. Мун подчерта, че ще настоява за задълбочаване на двустранните разговори.Държавният глава иначе приветства възобновяването на диалога, но поясни, че страната му ще продължи да работи с международната общност за ядрено разоръжаване на Северна Корея.На първата си пресконференция за 2018 г. в Сеул Мун също каза, че държавата му не възнамерява да облекчава санкциите срещу Северна Корея, ако международната общност не се съгласи.Северна Корея се съгласи да участва на Зимните олимпийски игри в Южна Корея през февруари, а също така да води разговори с южния съсед за намаляване на военното напрежение.Анализатори коментират, че опитът на Ким Чен-ун да възстанови диалога със Сеул може да е гамбит с цел да забие клин между Южна Корея и САЩ.", "date": "2018.01.10", "title": "Президентът на Южна Корея иска да се срещне с Ким Чен-ун"}
{"url": "https://news.bg/world/nova-stachka-v-gartsiya-blokira-vsichki-pristanishta.html", "text": "В Гърция е планирана нова стачка, всички пристанища в страната ще бъдат затворени в рамките на 24 часа.Стачката в южната ни съседка започва от полунощ и ще продължи до 24 часа утре, 11 януари, четвъртък. Преустановява се движението на фериботи и товарни кораби, съобщи БНР.Според синдикатите в Гърция стачката идва в отговор на проектозакон, обсъждан в парламента. Проектозаконът предвиждал нови мерки за икономии.Работниците на пристанищата в Гърция поставиха ултиматум на правителството - да оттегли текстовете, които предвиждат промени и които накърняват интересите на работниците. В противен случай стачките ще продължат. Синдикатите на работниците също са в готовност за протести.Обсъждането на проектозакона ще бъде в петък, в понеделник промените ще се гласуват в парламента.Мерките в проектозакона предвиждат орязване на приходи, увеличения на данъци, както и рязко намаляване на помощите за многодетни семейства.По нареждане на кредиторите се променя и синдикалният закон - поставят се ограничения за обявяването на стачки.В петък в Гърция ще има и други протести - на фермери. Те ще направят символични блокади на градски площади в аграрните райони.", "date": "2018.01.10", "title": "Нова стачка в Гърция блокира всички пристанища "}
{"url": "https://news.bg/entertainment/porasnaliyat-s-9-sm-v-kosmosa-yaponets-se-izvinyava-porasnal-samo-s-2-sm.html", "text": "За трите месеца престой в Международната космическа станция японският астронавт Норишиге Канаи е пораснал с 2 сантиметра, а не с 9 сантиметра, както той заяви вчера.Японецът се извинява за заблудата и погрешната информация. Той уточни, че откакто е в Космоса разликата от обичайния му ръст е само 2 см, съобщи \"Ройтерес\".Припомняме, вчера астронавтът само посочи, че за периода от три седмици на Международната космическа станция се е издължил с 9 сантиметра. Той изказа и притеснение дали ще успее да се прибере на Земята с руския кораб \"Союз\", който има лимит във височината на астронавтите, които пътуват с него.Съобщението на Канаи стана сензация в интернет пространството. Ден по-късно обаче той се уточнява, че е станала грешка. По думите му командирът на мисията Антон Шкаплеров е изискал Канаи да се премери отново, при което се оказало, че ръстът му е 182 см - само с 2 сантиметра повече.\"Извинявам се за тази ужасна фалшива новина\", написа в социалните мрежи Канаи.", "date": "2018.01.10", "title": "Порасналият с 9 см в Космоса японец се извинява - пораснал само с 2 см"}
{"url": "https://news.bg/world/sasht-vazpirat-rusiya-s-nova-yadrena-boyna-glava.html", "text": "Администрацията на президента на САЩ Доналд Тръмп планира да премахне ограничения, свързани с използването на ядрени оръжия. Също така правителството възнамерява да разработи нови ядрени бойни глави с по-малка експлозивна сила за ракетите \"Трайдънт\".Това съобщи Джон Уолфстал, бивш съветник на президента на САЩ Барак Обама по въпросите на контрола над въоръженията и неразпространението, пише \"Гардиън\".Уолфстал е видял чернова на документ, в който е направен преглед на политиката.Според него новият Преглед на състоянието на ядрените сили (Nuclear Posture Review-NPR), подготвен от Пентагона, предвижда променена версия на изстрелваните от подводници ракети \"Трайдънт\" D5 в частта, където е бойната глава. Целта е, по думите на експерта, да се сдържа Русия от използване на тактически бойни глави при конфликт в Източна Европа.Новата ядрена политика е значително по-агресивна в сравнение с тази на администрацията на Обама, която се стремеше към намаляване ролята на ядрените оръжия като част от отбраната на САЩ.Поддръжници на увеличаването на контрола над оръжия са обезпокоени, тъй като новото предложение позволява по-често да се прибягва към по-малки \"използваеми\" ядрени оръжия, което според тях ще направи възникването на ядрена война по-вероятно.Прегледът на състоянието на ядрените сили също разширява обстоятелствата, при които САЩ могат да използват ядрения си арсенал, включително и в отговор на неядрена атака, при която има много жертви или е била насочена към важна инфраструктура, или командни и контролни ядрени обекти.Прегледът на състоянието на ядрените сили, първият за последните 8 г., се очаква да бъде публикуван след речта на Тръмп За състоянието на съюза в края на януари.Уолфстал добави, че в окончателната чернова на прегледа се казва, че САЩ ще започнат да работят по повторното въвеждане на ядрени крилати ракети с морско базиране като отговор на нови крилати ракети с наземно базиране на Русия, които според Вашингтон са в нарушение на Договора за ликвидиране на ракетите със среден обсег на действие от 1987 г.По думите му предишните чернови на прегледа са били още по-агресивни.", "date": "2018.01.10", "title": "САЩ възпират Русия с нова ядрена бойна глава "}
{"url": "https://news.bg/int-politics/v-moldova-zabraniha-izlachvaneto-na-ruski-novini-i-publitsistichni-predavaniya.html", "text": "Председателят на парламента на Молдова Андриан Канду е подписал закон вместо президента Игор Додон, който забранява излъчването на новини и информационно-аналитични предавания от Русия, съобщиха от пресслужбата на молдовския парламент, цитирани от руски медии.Правото да подпише закона за борба с \"чуждестранната пропаганда\" Канду получи от Конституционния съд заради обстоятелството, че Додон му налага вето два пъти.Според конституцията президентът, въпреки несъгласието си, е длъжен да одобри документа, ако парламентът го приеме два пъти.Съдът реши, че председателят на парламента или министър-председателят могат да одобрят закона за изменение на Кодекса за телевизия и радио вместо президента.Законът за борба с пропагандата забранява излъчването на телевизионни и радиопрограми с информационно-аналитично, военно или политическо съдържание, които са произведени в страни, които не са ратифицирали Европейската конвенция за трансгранична телевизия (Русия не е ратифицирала документа). Разрешено е само ретранслирането на развлекателни и други програми.Според Додон този закон \"представлява откровено посегателство върхя свободата на гражданите на Молдова\". Президентът поиска Конституционният съд да се произнесе относно разпоредбите на закона.", "date": "2018.01.10", "title": "В Молдова забраниха излъчването на руски новини и публицистични предавания"}
{"url": "https://news.bg/crime/antikoruptsionniyat-zakon-e-buhalka-za-machkane-ubedeni-ot-abv.html", "text": "Антикорупционният закон е \"бухалка за мачкане\" и отваря врата за безконтролно подслушване. В това са убедени от АБВ, които разкритикуваха новото законодателство на дискусията , организирана съвместно със Съюза на юристите.В закона липсва ясно тълкуване на термина \"корупция\". Няма координация между институциите, а представлява механично сливане. Няма наличие на анализи на работата и отчетността на предложените за сливане органи. Не е ясно дали предложеното сливане ще постигне очакваните резултати. Не става ясно защо законодателят мисли, че няма такива ефективни органи и сега. Изборът на състав на комисията не гарантира независимостта й. Законът е механичен сбор, пренасяне на текстове от различни закони.Това са основните критики, отправени по време на дискусията. Румен Петков заяви, че общественото внимание пропуска, че предложеното законодателство е един безконтролен инструмент за прилагане на СРС. По думите му това било трета служба за прилагането им, след ДАНС и ДАТО. В това той видя безконтролно прилагане на СРС, защото в закона няма средства и инструменти за контрол.Според Петков законът няма аналог в Европа, а една от целите му била да се сплашат хората в администрацията.Михаил Миков от БСП заяви, че няма осъзнаване какво представлява корупцията и беше категоричен, че тя не може да се реши в закон. Всякакви опити да се каже, че корупцията може да бъде криминализирана, е абсурден\", добави Миков.По думите му се пропускат лицата, работещи в съдебната система. Той попита с какво подкупа на един съдия и един кмет се различават, че с единия да се занимава ИВСС, а с другия, специален закон. Миков обяви, че около 50 000 души попадат под закона, като някои от тях са членове на колективни органи. Той даде пример с общинските съвети, при които се вземат колективни решения.Неговите очаквания са нищо да не се промени и да има злоупотреба с права.Георги Атанасов -адвокат заяви, че в момента по закон комисията не носела отговорност за нищо, защото нямало кой да я контролира и нямало как да се атакуват актовете й. Отговорността за актовете й ще се поемала от съда. Според него това бил инструментален закон за безконтролно упражняване на репресия, който противоречи на Хартата за правата на човека. Атанасов заяви също, че не бил окуражен от мотивите на президента. В закона не е ясно престъпление ли е корупцията. КОНПИ трябва да бъде обект на специално изследване какво прави и как го прави, категоричен беше адвокатът.Константин Проданов - лидер на АБВ заяви, че ако се фиксираме само на корупцията, а не на превенцията, битката е загубена. Приетият вариант на закона бил по-лош от първоначалния, защото са занижени професионалните изисквания за ръководни длъжности, сподели той.По думите му антикорупционният закон е \"бухалка за мачкане\". Между първо и второ четене е променен обхватът на закона. Изключени са представители на местната власт. Отпаднала е защитата на подаващите сигнали. Проданов заяви, че се радва, че , и ако се приеме закона в този вид , ще търсят подкрепа да дадат закона на Конституционния съд, ще сезират Венецианска комисия и други международни органи.Евгени Стоянов - заместник-министър на правосъдието заяви, ще в самите мотиви като положително е посочено, че при изработването на закона са спазени всички процедури и той е широко обсъден. Корупцията не е само престъпление, няма как да се криминализира. Концепцията на закона се опира на определението, че корупцията е негативно социално явление.Румен Петков направи аналогия на антикорупционния закон с БОРКОР. Според него БОРКОР показвало, че държавата създаде орган и не желае да го използва, нямало политическа воля. Той настоя Цачева да се обърне към Венецианската комисия, за да се получи тяхното мнение за закона. Петков поиска и позиция на Европейския съд по правата на човека.Припомняме, споровете около новия антикорупционен закон вървях месеци наред, като имаше и два законопроекта -  и на . Основната разлика обаче между тях беше кой да назначава шефа на новия орган - парламентът или президентът.", "date": "2018.01.10", "title": "Антикорупционният закон е \"бухалка за мачкане\", убедени от АБВ"}
{"url": "https://news.bg/crime/nuleva-tolerantnost-kam-dzhigitite-iskat-eksperti.html", "text": "За нулева толерантност за системните нарушители на пътя настояха от новоучредения Институт за пътна безопасност. На пресконфернеция Институтът обяви целите и задачите, които си поставя като експертна организация.Председател на Института е Руслан Вуцов. Той настоя, че само обединени и само заедно бихме могли да дадем тези предложения, които да преборят войната по пътищата.Целта на института е да подпомага ефективно Министерския съвет при вземане на решения, да изготвя анализи, които да се предоставят на МС и на областните управители, а те от своя страна да правят планове за изпълнение.Вуцов заяви, че от института настояват спешно да се приеме нова национална стратегия за единна държавна политика по безопасност на движението.Полина Пешева, пътен експерт посочи, че анализът на сега действащите нормативни актове, показва, че трябва спешно да се предприемат мерки, а в новия Закон за движение по пътищата да се въведе понятието нулева толерантност към системните нарушители на правилата за движение по пътищата. По думите ѝ това ще е стъпка към преустановяване на системните нарушения на пътя.Според Пешева следва да се промени и философията на наказателните мерки, като се въведат малки и навременни наказания, защото е доказано, че ненаказаните на време рушат общата дисциплина на пътя.Промените  засягат още начина на обжалване на административното наказание. Според експертите издадените наказателни актове, трябва да имат силата на доказателство в съда, а процесът на обжалване да се гледа по презумпция при закрити врати, което би спестило време. Целта е не да се превръщат органите на реда в репресивен орган, а да се защити и гарантира обществения интерес. \"Това е стъпка към преодоляване на войната на пътищата. Предложения и решения, които могат да бъдат осъществени с помощта на държавата, от която имаме нужда цялото общество\", коментира още Пешева. Друга мярка, за която настояват експертите от института е балансиране на санкциите и разширяване на техния обхват. Така те настояват електронни фишове да се издават за всички нарушения, а не само за превишена скорост. Поискаха още и въвеждането на стимул за заплащане на наложените глоби. Така например, ако глобата е 200 лв. и водачът я плати в първите десет дни от налагането , събираната глоба да е 100 лв. Естествено системните нарушители няма да могат да се ползват от това право.", "date": "2018.01.10", "title": "Нулева толерантност към джигитите искат експерти"}
{"url": "https://news.bg/int-politics/gonyat-asanzh-ot-posolstvoto-na-ekvador-v-london.html", "text": "Еквадор търси начин да прекрати престоя на Джулиан Асанж в посолството си в Лондон, съобщи в. \"Daily Mail\".Припомняме, създателят на \"Уикилийкс\" се укри в дипломатическото представителство през 2012 г., за да избегне съдебно преследване.Асанж успя да разгневи президента на Еквадор Ленин Морено с критичните си постинги в Twitter по адрес на негови чуждестранни съюзници.Еквадор търси посредник, който да помогне при преговорите с Великобритания по предаването на Асанж.Външният министър Мария Фернанда Еспиноса заяви, че страната й \"разглежда и проучва възможността за посредничество\", за да бъде сложен край на \"неуместния\" петгодишен престой на Асанж в посолството в британската столица.", "date": "2018.01.10", "title": "Гонят Асанж от посолството на Еквадор в Лондон"}
{"url": "https://news.bg/bulgaria/svaliha-bilbord-na-politsaite-s-poslanie-kam-evrodelegatite.html", "text": "Билборд на английски език, с който служителите на МВР смятаха да посрещнат евроделегатите у нас, беше свален тази вечер, предаде bTV.Той се намираше на кръстовището на улица \"Гурко\" и булевард \"Евлоги Георгиев\".От полицейския синдикат заявиха, че нямат представа каква е причината, тъй като поставянето е било платено за най-малко 2 седмици.Плакати са поставени и на булевардите \"Брюксел\" и \"Цариградско шосе\".В деня на официалното откриване на европредседателството, полицаите излизат на протест с искане за 15-процентно увеличение на заплатите.", "date": "2018.01.10", "title": "Свалиха билборд на полицаите с послание към евроделегатите"}
{"url": "https://news.bg/education/studenti-ot-su-sazdadoha-bezplatna-akademiya-po-grazhdansko-obrazovanie.html", "text": "Студенти по право от Софийския университет \"Св. Климент Охридски\" създадоха първата по рода си Академия за гражданско образование в България.\"Целта, която преследваме с Академията е да запълним зеещата дупка в средното образование у нас и да повишим правната култура на младите хора, както и да ги провокираме и насърчим да познават и защитават правата и свободите си, тъй като това е една от стъпките по пътя към изграждане на по-справедливо общество.\" - споделят студентите.Те изнасят безплатни уроци на достъпен език пред ученици в гимназиалния етап на обучение по теми, свързани с държавата и правото.Вече над 230 ученици от София и Гоце Делчев са участвали в курса, а интересът към инициативата продължава да расте.Наред с това студентите са създали образователен видео блог в интернет, който вече е събрал десетки хиляди гледания и също продължава да се разраства.Уроците обхващат въпроси, важни за всеки гражданин, които в голямата си част не са залегнали в задължителната ученическа програма, не се изучават в училище. Отделя се място на държавните институции, разделението на властите, основните човешки права и свободи, свободата на словото, престъпленията, наказанията и много други.\"Една от основните цели на уроците е да подбудят учениците към това да разсъждават и изразяват позицията си, както и да се получи дискусия, в рамките на която те да придобият безценни знания с оглед израстването им като активни граждани.\" - допълват от академията.Началото е поставено на 29 октомври 2016 г. в Софийския университет с лекция на покойния доц. Кристиан Таков на тема \"Справедливостта\". Две седмици по-късно започва и курсът по гражданско образование с ученици от софийските гимназии.През тази учебна година уроци се провеждат не само в София, но и в други градове в страната.В стремежа си да достигат до все повече ученици, студентите започнаха и втора инициатива в рамките на академията: видео поредицата \"300 секунди право\" - онлайн блог с десетки хиляди посещения, достъпен за всички в YouTube (https://www.youtube.com/channel/UCDosqR8oxxoAaf2DEa5OUIw).Чрез блога студентите се стремят да предадат информацията по достъпен, забавен и интерактивен начин.Академията има и сайт: https://www.ago-academy.org/", "date": "2018.01.10", "title": "Студенти от СУ създадоха безплатна Академия по гражданско образование"}
{"url": "https://news.bg/disasters/moshten-trus-kray-honduras-7-6-po-rihter.html", "text": "Земетресение с магнитуд 7.6 е регистрирано в Карибско море между Хондурас и Каймановите острови, предаде CBS с позоваване на Геологическата служба на САЩ USGS.Има опасност от цунами.Тихоокеанският център за предупреждение от цунами PTWC съобщи, че за застрашени зоните в радиус от 1000 километра около епицентъра на труса. В рисковия район попадат Каймановите острови, Ямайка, Мексико, Куба, Хондурас, Белиз, остров Сан Андрес, Коста Рика, Панама, Никарагуа и Гватемала.До момента има потвърждения за цунами с височина до 1 метър.Епицентърът се намира на 125.4 мили в посока север-североизток от брега на Бара Патука (Хондурас).Не се съобщава за сериозни щети.", "date": "2018.01.10", "title": "Мощен трус край Хондурас – 7.6 по Рихтер"}
{"url": "https://news.bg/bulgaria/mokri-uchastatsi-po-patishtata-na-mesta-magli.html", "text": "Пътищата в по-голямата част от страната са сухи, на местата с валежи - мокри, на някои места видимостта е намалена поради мъгла. По усойните райони има частични заледявания.Времето е облачно, температурите са в интервала от - 4° до + 8°.Слаб дъжд вали в областите Бургас, Враца, Монтана, Пловдив и Шумен, както и в района на проход \"Шипка\", Котел /обл. Сливен/, Костенец и АМ \"Тракия от км 15 до км 55 /обл. София/.Намалена видимост поради мъгла: - до 50 м в района \"Котленски проход\", проход \"Шипка\", Прохода на Републиката, Борован /обл. Враца/, Самуил /обл. Разград/, гр. Сливен /обл. Сливен/, АМ \"Хемус\" от км 41 до км 54 /обл. София/, Омуртаг /обл. Търговище/;- до 100 м в района на Белоградчик, Димово, Ружинци и Кула /обл. Видин/, гр. Мездра /обл. Враца/, Любеново и Люляк /обл. Плевен/, Ихтиман /обл. София/;- до 150 м в област Пазарджик, както и в района на гр. Враца /обл. Враца/, Ловеч, Луковит, Ябланица /обл. Ловеч/.Слаб до умерен вятър духа в областите Добрич, Монтана, Разград, Русе, Смолян, Търговище и Шумен. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.   няма ограничения. Движението по АМ \"Хемус\" в тунел \"Ечемишка\" посока Варна се осъществява в една лента поради планови ремонтни дейности по осветителните уредби в изпреварващата лента. Движението се извършва в активната лента. Срок до 10.01.2018 г.; Движението по АМ \"Хемус\" в тунел \"Топли дол\" посока Варна се осъществява в една лента, поради поетапни планови ремонтни дейности по осветителните уредби в активната и изпреварваща ленти. Движението се извършва поетапно в изпреварващата и аварийна ленти. Срок до 10.01.2018 г. няма ограничения. няма ограничения. няма ограничения. няма ограничения.  - Върбишки - затворен за всички МПС;- Златишки - затворен за всички МПС;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т;- Дюлински - забранен за МПС над 3,5 т;- Пампорово - забранен за МПС над 3,5 т;- Петрохан - забранен за МПС над 12 т;- Твърдишки - забранен за МПС над 10 т;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: - път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.; Движението в участъка Гюешево - Перник от км 78+500 до км 79+500 се осъществява в една лента поради пропадане на част от пътното тяло. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г. - път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г. - път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.10", "title": "Мокри участъци по пътищата, на места мъгли "}
{"url": "https://news.bg/bulgaria/lineyka-i-avtobus-se-udariha-na-patya-sofiya-varna.html", "text": "Тежка катастрофа затвори по-рано днес пътя София-Варна в района на село Камбурово, близо до Омуртаг, съобщиха от МВР. Движението вече е възстановено.По първоначални данни са се ударили автомобил на спешната помощ и автобус, пътуващ по линията Варна-София. Сигналът за инцидента е подаден около 3:50 часа.Загинал е водачът на линейката. В автобуса са пътували 40 души, няма данни за сериозно пострадали.На мястото бяха изпратени полицейски екипи, които да регулират движението.В продължение на часове пътят остана блокиран. Към момента движението е възстановено.", "date": "2018.01.10", "title": " Линейка и автобус се удариха на пътя София-Варна "}
{"url": "https://news.bg/disasters/nay-malko-13-zaginali-ot-kalni-svlachishta-v-kaliforniya.html", "text": "Свлачища, скални образувания, камъни и тонове отломки убиха най-малко 13 души по крайбрежната ивица на Калифорния, опустошена и от серия горски пожари миналия месец, съобщава \"Ройтерс\".Хиляди жители в окръг Санта Барбара по крайбрежието на Тихия океан северно от Лос Анджелис са евакуирани или са предупредени да го направят. Само 10 до 15 процента обаче са спазили препоръките за евакуация.Спасители с кучета и хеликоптери са помогнали на десетки хора, затънали в кални отломки, заградени между океана и националния парк-гора \"Льос Падрес\", на около 180 км северно от Лос Анджелис. Предградия на Монтесито и Карпентерия, непосредствено до Санта Барбара, са най-тежко засегнати.Скали, дървета, разрушени коли са покрили тихи жилищни квартали с дебел слой кал, блокирайки магистрала 101, основен маршрут север-юг по крайбрежието. \"Най-добрият начин, по който мога да го опиша е, като бойно поле от Първата световна война\", коментира Бил Браун, шериф на окръг Санта Барбара, на пресконференция.Смъртните случаи може да се увеличат, тъй като спасителите все още се проверяват десетки повредени и разрушени домове в търсене на оцелели, обяснява Браун. Около 300 души са затънали в каньон. Местните власти, използващи хеликоптери от бреговата охрана на САЩ, се опитват да ги евакуират, допълва Браун.Скалните свлачища са преминали както през задължителните евакуационни зони, така и в зоните, където хората са убеждавани да напуснат доброволно, коментира Браун. В отговор на въпроса защо някои места не са част от задължителната зона за евакуация, той обяснява, че не е възможно \"в такава ситуация да се дефинира къщата или квартала\", където може да се случи такова свлачище.Големият пожар от миналия месец, най-големият в историята на Калифорния, остави района уязвим за калните свлачища. Пожарите са изгорили тревата и храстите, които държат почвата, а също така силните температури са образували своеобразен восъчен слой в земята, който не позволява водата да потъне дълбоко в земята.", "date": "2018.01.10", "title": "Най-малко 13 загинали от кални свлачища в Калифорния"}
{"url": "https://news.bg/health/svetila-v-hirurgiyata-spasiha-zhivota-na-4-mesechno-bebe.html", "text": " 4-месечно момиченце живее благодарение на едни от най-добрите лекари у нас - детският хирург д-р Цветко Георгиев от УМБАЛСМ \"Н. И. Пирогов\" и проф. Никола Владов от ВМА.Те обединяват усилия в първите дни на 2018-та година и извършват резекция на черния дроб по повод голяма туморна формация, която обхваща едната половина на дроба и изпълва цялата коремна кухина.Образуванието, с размер на детска главичка, е открито случайно. Семейството веднага е насочено към лекар в София, който пък го препраща към д-р Цветко Георгиев от \"Пирогов\".В университетската спешна болница, известна с уникалните си детски клиники и отделения, веднага са извършени редица изследвания. Те показват, че туморът се развива прогресивно, довел е до анемично състояние и трябва да бъде отстранен възможно най-бързо.Д-р Георгиев се свързва с проф. Никола Владов. Двамата обединяват усилия в името на живота и здравето на малката пациентка, а резултатът от доброто сътрудничество не закъснява. Седмица по-късно детето вече е изведено от детската реанимация. Сега младата госпожица е настанена в Отделението по хирургия на новородено и вродени аномалии на \"Пирогов\".Не е новост, че детето се е родило с тумор. Толкова голям, обаче се среща рядко. Лекарите дават положителни прогнози за малката пациентка - тя ще води нормален начин на живот.", "date": "2018.01.10", "title": "Светила в хирургията спасиха живота на 4 месечно бебе"}
{"url": "https://news.bg/bulgaria/karmenu-vela-zamarsyavaneto-na-vazduha-sred-nay-golemite-ekoproblemi-za-es.html", "text": "В Европа ежегодно 400 000 души умират преждевременно заради мръсния въздух. Това заяви комисарят по околната среда Кармену Вела в интервю за БНТ.По думите му това е един от най-големите екологични проблеми не само за България, но и за целия ЕС.Комисар Вела коментира и екопротестите, свързани с построяването на втори лифт в Пирин. Според него засега няма основание да се смята, че има нарушаване на европейското законодателство. По думите му Пирин е един много важен регион част от Натура 2000 и е дом на важни животински видове.\"Когато става дума за мерки за запазване на околната среда и планове за управление на регионите в Натура 2000, властите трябва да вземат всички мерки в съответствие с европейското законодателство\", категоричен е комисарят.  \"Работната програма в областта на екология за следващата година е много важна, залагаме много надежди на нея. Едно от най-важните неща по време на българското председателство ще бъде кръговата икономика. В рамките на кръговата икономика имаме стратегия за пластмасите, готвим и промени в директивата за питейната вода\", изтъкна пред националната телевизия еврокомисарят.Вела обясни, че ще се започне още по-активна борба за рециклиране. По думите му към момента едва 30% от използваната пластмаса се рециклира. Европейката комисия и Европейския парламент са си поставили цел до 2030 г. пластмасата да се рециклира напълно.", "date": "2018.01.10", "title": "Кармену Вела: Замърсяването на въздуха сред най-големите екопроблеми за ЕС"}
{"url": "https://news.bg/regions/ogranicheniyata-v-tsentara-na-sofiya-za-predsedatelstvoto.html", "text": "В сила са ограничения във връзка с официално посещение на колегиума на комисарите на ЕК във връзка с Българското председателство на Съвета на Европа.Забранява се престоят и паркирането на пътни превозни средства с изключение на автомобилите, превозващи участниците в мероприятията.Тази сутрин се наблюдава засилен интерес от страна на столичани към средствата за градски транспорт, особено към столичното метро, което посреща бързащите за работа с препълнени мотриси.От 17.30 часа на 10 януари 2018 година до отпътуване на делегациите на 12 януари 2018 година са въведени ограничения:От 17.30 часа на 10.01.2018 г. до приключване на мероприятията 11.01.2018 година:От 06.30 часа до приключване на събитията на 11 януари 2018 година:От 17.30 часа на 11 януари 2018 година до приключване на мероприятията на 12 януари 2018 година:Забранява се влизането на пътни превозни средства, с изключение на автомобилите обслужващи мероприятията, само при необходимост и по преценка на отдел \"Пътна полиция\" при СДВР, както следва:От 08.00 часа до приключване на 11 януари 2018 година:От 08.00 часа на 12 януари 2018 година до приключване на мероприятията:За времето от 11.00 до 12.00 часа на 12 януари 2018 година се закрива спирка с код 0395 (бул. \"Черни връх\"), под \"Моста на влюбените\", след бул. \"Черни връх\", посока бул. \"България\".Столична дирекция на вътрешните работи осигурява охрана на мероприятието, постове за контрол и регулиране на движението на възлови кръстовища за горепосоченото време и места.", "date": "2018.01.10", "title": "Ограниченията в центъра на София за Председателството"}
{"url": "https://news.bg/politics/karakachanov-ubeden-che-ekolozite-otkroveno-lazhat-za-bansko.html", "text": "\"Част от хората, които аргументираха зелената версия за парк \"Пирин\", откровено лъжат. Няма възможност да се застроява нещо друго, освен втората кабинка над Банско\", коментира пред НоваТВ зам.-министърът и министър на отбраната Красимир Каракачанов.Според него, на хората в Банско им е писнало някой да говори от тяхно име и заради това идват в София на протест. Той счита, че \"проблемът с лифта е икономически и той трябва да бъде решаван. Ако нямаше абсолютно безсмислено опониране срещу този проект, той щеше да мине и да си замине още преди месец и половина-два\".Процесът за Каракачанов е ясен. \"Първо устройствен план, след това инвестиционно намерение. И ако в това инвестиционно намерение има нещо извън лифтове и спортни съоръжения, аз лично ще гласувам срещу него и ще се извиня\", обяснява Каракачанов.\"На хората от Банско и на хората от целия регион на Пиринска Македония им омръзна една хрупа хора да говорят от тяхно име и \"да се грижат за техните интереси\", коментира вицепремиерът.\"За разлика от София, в района на Благоевград безработицата е по-висока, възможностите да си намериш работа и да получаваш прилична заплата са по-малки. Защо хората от жълтите павета не отидат на място, за да говорят с хората, които живеят в Банско, Разлог, Симитли и Добринище и да им кажат: \"Хайде още известно време да останете без работа, с ниски доходи, защото ние смятаме, че има голяма опасност за планината Пирин\", обяснява Кракачанов.", "date": "2018.01.10", "title": "Каракачанов убеден, че еколозите откровено лъжат за Банско"}
{"url": "https://news.bg/bulgaria/ekaterina-zaharieva-namira-ubiystvoto-na-petar-hristov-za-stranno.html", "text": "\"Когато и да се случи едно убийство то е едно изключително неприятно събитие и за близките. Без да сме привърженици на теория на конспирацията е меко казано - странно, но имам доверие на институциите. Надявам се да се разкрие толкова бързо,\". Това заяви относно убийството на Петър Христов вицепремиерът и министър на външните работи Екатерина Захариева пред bTV.Надявам се убийството на Петър Христов да бъде бързо разкрито, каза тя и добави, че вярва и има доверие в българските институции.Припомняме,   пред офиса си. Бизнесменът е получил осем куршума в гърдите, а последния е бил фатален. Днес стана ясно, че Петър Христов е застрелян с професионално оръжие - чешки картечен пистолет \"Скорпион\". В района на убийството видеокамерите на са работили.\"Петър Христов е помагал на много хора. Не е проблем, че е помагал на ГЕРБ. Проблем е, че е извършено такова убийство. Не е хубаво, че е извършено преди началото на българското председателство на Европейския съвет\", обясни Захариева. Вчера председателят на ПГ на ГЕРБ Цветан Цветанв коментира, че Петър Христов се е притеснявал от разкритото от него за \"Наглите\".Екатерина Захариева изтъкна, че разкриваемостта на престъпления в България е близо 90%.По думите й няма как гражданите да имат доверие в институциите, ако показваме само лошите неща. Вицепремиерът смята, че не е приятно, че убийствата се случват дни преди европредседателството ни. По-важно е обаче да се разкриват бързо, каза Захариева.Външният ни министър твърди, че усещанията за корупция намаляват, позовавайки се на изследване на Евробарометър. От декември миналата година има 18% увеличение на доходите и 4% ръст на икономиката, каза тя, цитирайки същото изследване.Нашето правителство е двигател за политиката за отбрана на ЕС, заяви Захариева по повод КСНС при президента.Вотът на недоверие не тревожи вицепремиера. Тя се притеснява, че има хора, които искали да се представим зле по време на председателството ни на Съвета на ЕС.Захариева призова да се концентрираме върху позитивните неща, които правим с Турция, но без да замитаме сериозните проблеми под масата. Дата за посещение на Ердоган в България по време на председателството ни още няма, каза Захариева. Дата няма и за посещение от страна на Путин.", "date": "2018.01.10", "title": "Екатерина Захариева намира убийството на Петър Христов за странно"}
{"url": "https://news.bg/int-politics/turtsiya-iska-rusiya-i-iran-da-vazprat-nasilieto-na-siriyskoto-pravitelstvo.html", "text": "Турският външен министър Мевлют Чавушоглу коментира, че Русия и Иран трябва да изпълнят задълженията си и да предотвратят ударите на сирийските правителствени сили в провинцията Идлиб, съобщава \"Ройтерс\". Той счита, че всички нарушения не могат да се случат без руска и иранска подкрепа. В интервю за държавната агенция \"Анадолу\" Чавушоглу обяснява, че Анкара ще проведе среща за Сирия със свои съмишленици в Турция след срещата на върха в руския град Сочи, където ще се проведе сирийски конгрес за национален диалог до края на месеца.Чавушоглу коментира още, че отношенията със Съединените щати са най-засегнати от отказа на Вашингтон да екстрадира Гюлен и предоставянето на оръжия за кюрдските бойци.Пред \"Анадолу\" той обяснява, че отношенията между двата съюзника в НАТО могат да се влошат, ако Вашингтон не коригира грешките си.Влошените отношения между Турция и САЩ са коментирани и от президент Реджеп Тайип Ердоган, който порица казуса с осъдения турски банков директор в САЩ за нарушаване на санкциите срещу Иран като \"политически опит за преврат\" и съвместен опит на ЦРУ и ФБР да подкопаят Анкара.Американско съдебно жури миналата седмица осъди бившия директор на турската държавна банка \"Халкбанк\" за заобикаляне на санкциите срещу Иран, приключвайки съдебния процес, който обтегна отношенията между двата съюзника в НАТО.", "date": "2018.01.10", "title": "Турция иска Русия и Иран да възпрат насилието на сирийското правителство"}
{"url": "https://news.bg/int-politics/makron-obyavi-18-miliardna-porachka-za-184-earbas-a320-v-kitay.html", "text": "Френският президент Еманюел Макрон заяви, че договорът с Китай за 184 самолета Еърбъс A320 се финализира съвсем скоро и страната му също има амбиции да продаде на Китай самолети A350 и A380 през идните седмици или месеци, съобщава \"Ройтерс\".Поръчката на A320, която не беше обявена предварително, ще струва повече от 18 милиарда долара. \"Поръчката на 184 броя A320, това е нещо, което скоро ще бъде завършено\", обясни Макрон по време на посещението си в Китай, добавяйки, че е потвърдено от китайския президент Си Дзинпин. \"Също така имаме амбиции за A350 и A380 през следващите седмици или месеци\", допълва Макрон.А320 ще бъдат доставени през 2019 и 2020 г., съобщават от френското президентство. Макар че няма сключена сделка по време на настоящото официално посещение, Макрон коментира, че в Китай са го уверили в спазване на паритет за пазарния дял между \"Еърбъс\" и \"Боинг\".Китай редовно разделя големи поръчки между Европа и Съединените щати, за да се справи с бързоразвиващия се въздушен трафик, но напоследък сделките са с конкурента \"Боинг\", който продаде 300 самолета по време на посещението на президента на САЩ Доналд Тръм миналата година.Китай все пак поръча 140 самолета \"Еърбъс\" по време на посещение на Си Дзинпин в Германия през юли миналата година. ", "date": "2018.01.10", "title": "Макрон обяви 18 милиардна поръчка за 184 Еърбъс А320 в Китай"}
{"url": "https://news.bg/politics/mareshki-e-protiv-da-se-davat-pari-za-orazhiya.html", "text": "Марешки е против даването на пари за оръжия. В нашата партия сме против да се харчат пари за въоръжаване. Това заяви в ефира на bTV лидерът на \"Воля\" и зам.-председател на парламента Веселин Марешки в коментар на вчерашното заседание на КСНС.Той определи партията си като пацифистка. Според него парите за армията се икономисват от другаде. Те били за сметка на учителите и лекарите. Веселин Марешки изтъкна, че ако дойде една ракета от Северна Корея, армията няма да помогне.Лидерът на \"Воля\" се познавал със застреляния  По мнението на Марешки убийството е политическо, той вижда разстрела като атака срещу правителството. По думите на Марешки \"Воля\" няма да подкрепи вота на недоверие. Той обоснова това с липсата на алтернатива.Думите му за вота после Към момента Марешки намира вота на недоверие за безсмислен пиар. \"Воля\" щяла да гласува, ако Корнелия Нинова беше обявила, че тези изчезващи ежегодно 10 млрд. ще бъдат вкарани в реалната икономика и дадени за пенсии, обясни лидерът на партията.\"Когато се появи алтернатива, тогава ще се замислим за реален вот на недоверие. Ние сме алтернатива, но с 12 човека не можем да направим много неща\", обясни Марешки.", "date": "2018.01.10", "title": "Марешки е против да се дават пари за оръжия"}
{"url": "https://news.bg/crime/pocherpen-britanets-huliganstva-v-pavlikensko-selo.html", "text": "В Районното управление в Павликени е започнато досъдебно производство спрямо 54-годишен гражданин на Великобритания.Производството е за хулиганство, съобщиха от Областната дирекция на МВР във Велико Търново.По случая е изяснено, че вечерта на понеделник, 8 януари, в село Дъскот 54-годишният британец А. Д. започнал да отправя обидни думи към хора от селото.Мъжът бил във видимо нетрезво състояние. Той даже нападнал жител на селото - ритнал го в областта на крака. После пияният британец счупил стъкло на хранителен магазин и поставка за механичен кантар в обекта.Работата по случая продължава.", "date": "2018.01.10", "title": "Почерпен британец хулиганства в павликенско село"}
{"url": "https://news.bg/weather/oblachno-no-vse-oshte-toplo.html", "text": "След поредицата от слънчеви дни днешният ще бъде облачен, но почти без валежи, а температурите остават положителни - както максималните, така и минималните.В равнините и низините ще се образуват мъгли.Само на отделни места, предимно в източните райони, са възможни превалявания от слаб дъжд.Максималните температури ще са между 4 и 9 градуса, а минималните са в интервала 1-6 градуса.Ще духа слаб до умерен вятър от изток.", "date": "2018.01.10", "title": "Облачно, но все още топло"}
{"url": "https://news.bg/int-politics/stiv-banan-napusna-direktorskiya-post-v-breitbart.html", "text": "Бившият стратег на Доналд Тръмп - Стив Банън, се оттегли от поста си в крайно десния сайт \"Breitbart\", предаде CNN. Банън се върна като изпълнителен директор на медията през лятото, след като напусна Белия дом поради обвинения в расизъм и сексизъм.Новината за напускането на Банън беше огласена с кратко съобщение на сайта. Не се посочва какви са причините за това.Банън си навлече гнева на Белия дом през миналата седмица, след като в. \"Guardian\" помести публикация за книгата на Майкъл Уолф \"Огън и гняв\". В текста беше цитирано изказване на бившия президентски стратег, в което той определя срещата на президентския син Доналд Тръмп-младши с руски представители като \"непатриотична\" и \"предателска\".Семейството на милиардера Робърт Мърсър, което финансира \"Breitbart\", по-рано се дистанцира от Банън.Самият той в специално изявление посочи, че се гордее с това, че е създал за изданието новинарска платформа \"на световно ниво\". Стивън Банън също не посочва причините за оттеглянето си.", "date": "2018.01.10", "title": "Стив Банън напусна директорския пост в „Breitbart“"}
{"url": "https://news.bg/press/obuchavame-voenni-ot-zapadnite-balkani-tarsyat-garderobierki-za-evropredsedatelstvoto-istanbulskata-konventsiya-zashtitava-zhenite-nyama-obshto-s-tretiya-pol.html", "text": "Националната и евроатлантическата сигурност са сред водещите теми на вестниците в сряда.\"България ще обучава военни от страните от Западните Балкани Президентът и управляващите демонстрираха единство на прага на председателствотоДобър европейски тон - това демонстрираха управляващите и президентът в навечерието на европредседателство ни. Румен Радев събра Консултативния съвет по национална сигурност на първото за годината заседание във вторник. Това е пътят - заедно, с консолидирани усилия да имаме успех, обяви президентът след повече от 4 часа разговори с премиера Бойко Борисов и силовите министри, лидерите на парламентарните групи и шефовете на спецслужби. И пожела успех на българското председателство. Темата на съвета бе именно за ролята и ангажиментите на България по общата политика за сигурност и отбрана на ЕС през следващите 6 месеца. Председателството е голяма отговорност, но предоставя и значителни възможности на България, обобщи Радев. Отчете значителен напредък в реализацията на глобалната стратегия на ЕС в сферата на сигурността и отбраната. Сред възможностите Радев посочи и ефективното ръководство на процесите на изграждане на общата европейска отбрана. Това ще помогне за пълноценната интеграция на българските въоръжени сили, промишленост и наука в европейските процеси... От съществена важност е да покажем, че планираме отбранителната си политика по европейски образец - всеобхватно и дългосрочно, каза Радев. И похвали правителството за приетия национален план за повишаване на разходите за отбрана до 2% от БВП до 2024 г. Този план е много важна основа, върху която да градим отбранителните си способности, обясни Радев. Затова членовете на КСНС се договорили той да остане открит и да бъде надграждан. Програмата за развитие на отбранителната способност трябва да е поне за 10 г. напред и да обхване финансите на отбранителната политика и след 2024 г., за да реши проблемите с мотивацията, подготовката и професионалното развитие на българските военнослужещи, обясни президентът. И да гарантира ефективен процес по придобиване на нова бойна и отбранителна техника и поддържане на наличната, допълни той. Интеграционните процеси на Западните Балкани изискват по-засилено сътрудничество и в областта на отбраната, на науката и на образованието, обединили се още участниците в КСНС. Съветът прие конкретни препоръки към правителството. Една от тях е България да предложи на страните от Западните Балкани да обучават свои военни у нас. До 1 юли кабинетът трябва да разработи пътна карта с проекти и инициативи, която да подпомогне европейската перспектива и укрепването на сигурността на страните от Западните Балкани. Тя ще включи и каталог на възможностите за образование и обучение у нас в сферата на сигурността и отбраната... Сред другите конкретни предложения към изпълнителната власт са още до 30 юни България, като председател на Съвета на ЕС, да финализира преговорния процес по регламента за изграждането на европейския план за промишлено развитие в областта на отбраната. Програмата за развитие на армията ни е с хоризонт 2030 г., като правителството трябва да е разписало стъпките за подготовката ѝ до 15 март...\" - в. \"24 часа\".\"Държавният глава Румен Радев разговаря днес на \"Дондуков\" 2 с извънредния и пълномощен посланик на САЩ в България Ерик Рубин. Срещата беше проведена по покана на българската страна. Това съобщиха от пресслужбата на президентството. Президентът Радев и посланик Рубин обсъдиха средата на сигурност в региона на Югоизточния фланг на НАТО, оценявайки, че бъдещото развитие на отношенията на стратегическо партньорство между България и САЩ ще има позитивна роля за нейната стабилност. За тази цел ключово значение има взаимодействието във военно-политическата област и започващата година е много важна за неговото развитие. Бяха обсъдени и контактите в различни други сфери на сътрудничество.\" - в. \"Труд\".Вестниците следят и последните организационни детайли преди официалното откриване на европредседателството.\"Търсят се гардеробиерки за председателството за 70 хил. лв.Обществена поръчка с прогнозна стойност 70 хил. лева за гардеробиерки е пуснал НДК във връзка с председателството. Това става ясно от обява на сайта на Агенцията за обществени поръчки. Търсят се служители, които да организират и осигуряват помощ при настаняването на посетителите и да обслужват гардеробните пространства за събития, провеждани в сградата на НДК. В профила на търсените служители има изискване те да са минали обучителни курсове по долекарска помощ и реакция в кризисни ситуации. Броят на търсените хора се разпределя в зависимост от мащабността на провежданите събития. За малки - от 350 до 650 посетители, ще са нужни между 10 и 15. При събиране до 2000 души ще са нужни между 20 и 30 гардеробиери. За най-големите събития с до 4000 посетители ще трябва да се осигуряват минимум 50 служители. Ако е необходимо, освен на гардероба тези служители ще раздават и рекламни или други нужни за заседанието материали. Изискването е те да са с изряден и представителен външен вид и облекло, с добро ниво на английски език и с много добри социални и комуникативни умения. Още 70 хил. лв. са заделили от НДК и за наемането на конгресно-конферентна техника за допълнително техническо обезпечаване на събитията. Нужни са дискусионна и преводаческа система. Ще се наемат допълнителен преводачески пулт и кабина за двама преводачи. Търсят се още централно устройство, микрофони, дискусионни пултове със светлинни индикатори, слушалки и цялата необходима техника за звуково обезпечаване.\" - в. \"24 часа\".\"Гражданите, които имат винетни стикери за паркиране по улиците, които ще бъдат затворени от 10 до 12 януари 2018 г. за церемонията по откриване на Българското председателство на ЕС, но не могат да намерят свободно място във въпросните три дни, ще имат право да паркират в съседната подзона. Това съобщиха от пресцентъра на Център за градска мобилност (ЦГМ). По предварителни проучвания на ЦГМ става дума за около 100 автомобили, които сега ползват паркоместа в подзона IV. Тези водачи могат да оставят колите си на паркоместата в подзона V, която е значително по-малко натоварена с коли, които ползват правото на паркинг за живущи в зона. ЦГМ подчертава, че възможността за паркиране на автомобилите на гражданите от IV-та подзона е еднократна - само за трите дни на събитието и е съобразена със Заповед на Кмета на Столична община за промяна в организацията на движението на територията на Столична община.На сайта на ЦГМ може да намерите точните улици, които ще бъдат затворени.\" - в. \"Стандарт\".Мръсният въздух също е сред темите на всекидневниците.\"Половин България диша опасно мръсен въздух от началото на годината Опасни нива на запрашаване на въздуха и превишения на допустимата норма на замърсяване (50 mg/m3) показват измервателните станции в половин България в дните от началото на 2018 г. Най-сериозен е смогът в столицата, се вижда и на европейската карта за качество на въздуха, и от данните и архива на сайта на Изпълнителната агенция по околна среда (ИАОС). Фините прахови частици (ФПЧ10 и ФПЧ2.5) и озона (О3) са най-проблемните замърсители, когато става дума за човешкото здраве, отбелязват от българската екоагенция в годишния си доклад за състоянието на въздуха. По данни на европейската карта в 18 ч. в София, Плевен и Русе въздухът е \"много лош\" (very poor), което е най-високата степен в скалата от пет нива. Причини за превишенията на средноденонощната норма за ФПЧ10 - 50 mg/m3, е масово използване на твърдо гориво в битовия и в обществения сектор и емисии от автомобилния транспорт, съчетани с неблагоприятни метеорологични условия (мъгла и безветрие, обичайно през зимния сезон, бел. ред.), посочват от агенцията по околната среда. До пет пъти над допустимата нормаВ повече от половината (17) от общо 28 областни града в България в момента има превишения на позволеното замърсяване с прах. Пунктовете за мониторинг на качеството на въздуха са разположени в 34 населени места в страната, в някои от градовете има повече измервателни станции (за страната те са общо 50).\" - в. \"Дневник\".\"Докато софиянци нямат спасение от мръсния въздух, плахата програма с мерки на Столичната община не може да изплува от бюрокрацията на \"Московска\". Вчера председателят на комисията по екология към Столичния общински съвет Лорита Радева съобщи, че докладът с мерките ще бъде разгледан в комисия по околна среда на 16 януари. Малко по-бързо реагира транспортната комисия, която ще го обсъжда днес. Заседанието на СОС обаче е планирано чак за 25 януари, което значи, че до края на месеца няма шанс да има по-евтин транспорт и по-скъпа синя зона. За да успокои недоволството от бездействието, кметът на София Йорданка Фандъкова обяви във \"Фейсбук\", че като краткосрочна мярка започва миене на улиците, като това ще става в дните, в които няма опасност от заледяване заради ниски температури. Освен това заради завишените нива на фини прахови частици в последните дни се извършвало механизирано метене на основните булеварди. Вчера например бил изметен бул. \"Ботевградско шосе\" и бул. \"Черни връх\". Общината продължавала и с борбата срещу битовото отопление с гуми, пластмаси, текстил и други отпадъчни материали чрез проверки на пунктовете за събиране на вторични суровини и автосервизи, като данни в какво се изразява тази борба не са посочени. \"Моля гражданите, които имат възможност, в дните с прогноза за превишение да не използват твърдо гориво за отопление и да използват градския транспорт за всекидневните си пътувания в града\", написа Фандъкова. Извън този личен апел, общината не счита за нужно да публикува на видно място информация какво да се прави при опасни нива на замърсяване, нито пък да използва и други канали за призиви към населението. В същото време в социалните мрежи се появиха стотици коментари на родители, които се оплакват, че децата им са с кашлица и затруднено дишане. Според мнозина София никога не е била толкова мръсна. За друг отоплителен сезон пък остават мерките, които поне донякъде могат да облекчат положението с отоплението на твърдо гориво. За тях от екоминистерството трябва да изработят стандарти по отношение качеството на горивата за битово отопление - да бъде намалена влагата в дървата и да се намали пепелното и серното съдържание на въглищата. \"Още едно законодателно предложение е да се въведат високи изисквания по отношение на качеството на енергийните помощи, които предлагаме на енергийно бедните като държава, не само като община\", заяви Радева...\" - в. \"Сега\".\"Около 80% е точността на прогнозите на системата, която известява, че в следващите 48 часа в София има възможност за високи нива на вредни емисии във въздуха в София. Това каза пред \"Дневник\" Христомир Брънзов, ръководител на Националния институт по метеорология и хидрология (НИМХ) към Българската академия на науките (БАН), където по поръчка на Столичната община беше създадена системата. От началото на годината нивата на вредни емисии са опасно високи в половин България, като най-мръсен е въздухът в столицата. Системата работи от 1 септември, като в продължение на 3 месеца Столичната община не съобщаваше на гражданите за съществуването й. Тогава в отговор на въпрос кметът на София Йорданка Фандъкова каза, че общината не представя системата, защото аварийните мерки за дни с високо замърсяване на въздуха все още не били приети. Те предвиждат ограничаване на движението в центъра на града, по-скъпа синя и по-евтини билети за градския транспорт, но като нивата на вредни емисии в целия град са 3 пъти над нормата - 50 mg/m3. Впоследствие данните от системата бяха качени на сайта на общината. Мерките обаче ще могат да влязат в сила след като след като бъдат одобрени от Столичния общински съвет, чието най-скорошно заседание е на 25 януари.\" - в. \"Дневник\".Убийствата от началото на годината са сред темите с продължение на всекидневниците.\"Правителството е разтревожено от убийствата, съпътстващи от самото начало българското европредседателство. Това стана ясно от думите на вътрешния министър Валентин Радев след Консултативния съвет за национална сигурност (КСНС). Съветът беше свикан по темите за общата външна и отбранителна политика на ЕС и европредседателството, но \"тревожното натрупване на тежки криминални престъпления\" се превърна в акцент. Участваха премиерът Бойко Борисов, министри, основните политически лидери и шефове на спецслужби. Борисов изобщо не взе думата и побърза да напусне президентството под прикритието на охраната си и на полицията, без да позволи на журналистите да му зададат въпроси. Той не се е показвал, откакто преди Коледа заяви на пресконференция, че \"когато стрелят срещу данъчен, стрелят по самата държава\". Тогава се оправда, че мълчал няколко дни, защото искал да се увери, че простреляният е почтен човек, и обяви, че престъпниците няма да останат безнаказани. Премиерът не се показа изобщо след жестоките убийства в Нови Искър, които съвпаднаха с откриването на европредседателството, а във вторник очевидно искаше да избегне въпросите за близкия до върховете на ГЕРБ бизнесмен Петър Христов - дарител на партията. По случая говори вътрешният министър. \"Всичко по случая с Петър Христов ни тревожи, особено в началото на европредседателството. Случаят е емблематичен, както и разстрелът на данъчния служител. Това е буквално в центъра на София. Разбира се, че това ни притеснява. Правим всичко възможно убийството да бъде разкрито\", обяви вътрешният министър Валентин Радев. И допълни: \"За нас е важно, че има убийство, без значение кой е убит - това е човек, убит показно в центъра на София, и това ни притеснява\"...\" - в. \"Сега\".\"МВР министърът: Утре ще сложим край на спекулациите за убийствата в Нови Искър Има около 95 експертизи, не всички са готови, но основните, на които се обосновава нашето заключение, че това е убиецът. Това каза пред журналисти министърът на вътрешните работи Валентин Радев, във връзка намереното тяло на Росен Ангелов, издирван за жесторното убийство в Нови Искър. \"Утре с прокуратурата ще направим брифинг с информация, с главния секретар на МВР и други експерти, които да сложат край на спекулациите по случая с доказателствата, които са безспорни в момента\", заяви той. \"По телевизията се наслушахме на спекулации във връзка с убийствата. Благодаря на медиите, които допуснахме много близо, може би минахме границата, но това няма значение. Обществеността беше информирана, притеснението беше общо\", посочи Валентин Радев.\" - в. \"Стандарт\".В. \"Дневник\" помества публикация за истинското значение на Истанбулската конвенция: \"Около един от общо четири милиона жени в България са жертви на тромоз у дома си. 70% от децата между 13 и 16 години лично познават деца и възрастни, които са жертва на домашно насилие. Същевременно обаче за една година (2015 г.) държавните отдели за закрила на детето са работили по по-малко от 2000 случая. Това показват данните от национално представително прочуване на фондация \"Партньори-България\" от 2016 г. от изследвания на \"Алфа рисърч\" и на \"Алианса за защита от домашно насилие\" от 2011 г. и на Националната програма за превенция на насилието и злоупотребата с деца (2017-2020 г.). Статистиката беше обобщена на пресконференция днес от представители на няколко неправителствени организации и сдружения, работещи в областта на домашното насилие и закрилата над деца. С отворени писма до Народното събрание, правителството и всички засегнати институции десетки неправителствени организации обявиха, че се обединяват с настояване да бъде ратифицирана и приложена Конвенцията на Съвета на Европа за превенция и борба с насилието над жени и домашното насилие, по-известна като Истанбулската конвенция. Одобрението й от Министерския съвет миналата седмица предизвика остър дебат вътре в кабинета, както и сред депутатите. Днес организациите в сферата, сред които Сдружение \"Алианс за защита от насилие, основано на пола\", Фондация ПУЛС - Перник, Фондация \"Български център за джендър изследвания\", Националната мрежа за децата и други обявиха, че споровете произлизат само от недоброто познаване на текста и терминологията, а реалният проблем, с който се опитва да се бори документът - домашното насилие - е със сериозни и подценени мащаби в България. По-голяма част от мерките, които изисква Истанбулската конвенция, вече са заложени в българското законодателство, но приложението им от органите на реда е недобро, смятат експертите от Българския център за джендър изследвания и Алианса за защита от насилие, основано на пола. Точно с това може да допринесе ратифицирането на конвенцията - ще надгради законодателството и ще възложи отговорности на държавата за защитата на пострадалите от домашно насилие с финансово обезпечени конкретни мерки. Например изграждането на консултативни центрове за психическа помощ на жертвите и рехабилитация на агресорите, предложиха експертите. От Националната мрежа за децата коментираха, че приложението на конвенцията срещу домашното насилие ще има ефект и върху насилието в училищата, защото децата, които са свидетели на агресия в дома си, са уязвими да я пренесат и сред връстниците си.\"", "date": "2018.01.10", "title": "Обучаваме военни от Западните Балкани,  търсят гардеробиерки за европредседателството, Истанбулската конвенция защитава жените – няма общо с „третия пол“…"}
{"url": "https://news.bg/crime/mazh-pochina-pri-pozhar-v-burgas-1.html", "text": "Мъж починал при пожар в Бургас.Инцидентът е станал вчера, 9 януари. Около 23.30 часа във полицията постъпва сигнал за възникнал пожар в близост до жп линии, в Северната промишлена зона в града.Към мястото са изпратени екипи на пожарната, които погасяват огъня, установявайки, че огънят е възникнал в постройка, изградена от подръчни материали - ламарина и дървени греди.При извършения оглед се разбира и че в постройката е имало мъж. Неговото тяло е открито със следи от изгаряния по кожата. Установява се, че това е 59-годишен мъж с инициалите Г. Н. от Сливен.Според информация на сина на жертвата непосредствено преди инцидента баща му вечерял с него и жена му в съседна барака. След това човекът отишъл да си легне, бил в нетрезво състояние.Предполага се, че пожарът е възникнал от неизгасена цигара, защото в бараката нямало печка.Тялото на мъжа е откарано за аутопсия. Работата по случая продължава от служители на Второ Районно управление на МВР - Бургас.", "date": "2018.01.10", "title": "Мъж почина при пожар в Бургас"}
{"url": "https://news.bg/int-politics/v-senata-na-sasht-preduprezhdavat-za-zadalbochavane-na-namesata-na-rusiya-v-evropa.html", "text": "Нов доклад на демократите в Конгреса на САЩ предупреждава за задълбочаване на намесата на Русия в цяла Европа, съобщава \"Асошиейтед прес\".В доклада се посочва, че дори след като някои западни демокрации реагират с контрамерки, американският президент Доналд Тръмп не е предложил стратегически план за засилване на защитата на САЩ от подобни атаки.Докладът е първият от страна на Конгреса на САЩ след президентските избори през 2016 г., който подробно описва руските опити за подкопаване на западните демокрации. От \"Асошиейтед прес\" са се запознали с доклада преди официалното му публикуване по-късно днес.Докладът, чийто обем е повече от 200 страници и е публикуван от най-високопоставения демократ в Комисията по външните работи към Сената на САЩ, не е подкрепен от републиканците, членове на комисията.Но дори и без подкрепата на Републиканската партия, тезите в доклада за руски операции в 19 европейски държави загатват за тезите във все още непубликуваното разследване на сенатската Комисия по разузнаването за ролята на Русия по време на президентските избори през 2016 г.", "date": "2018.01.10", "title": "В Сената на САЩ предупреждават за задълбочаване на намесата на Русия в Европа"}
{"url": "https://news.bg/int-politics/razdorat-na-otnosheniyata-mezhdu-sloveniya-i-harvatiya-sa-v-moreto.html", "text": "Страните трябва да решават граничните спорове, преди да се присъединят към Европейския съюз, Словения и Хърватия обаче не успяват и този провал продължава да ги преследва.От 29 декември 2017 г. в северната част на Адриатика, малки полицейски патрули се разминават заплашително в залива Пиран, където двете страни оспорват общата си морска граница, съобщава The Economist.Националисти и в двете страни искат да не се отстъпва нито един сантиметър. Полицейски кораби заплашват да се удрят един в друг. Каквото и да се случва, този спор служи като напомняне, че членството в ЕС не гарантира напълно съгласуване и разумно решение на гранични проблеми, а в крайна сметка това не са Голанските възвишения.Когато Югославия започна да се разделя през 1991 г. (годината, в която Словения и Хърватия обявяват независимост) тогавашната Европейска общност създава арбитражна комисия. Тя постановява, че границите на съставните републики на Югославия трябва да бъдат национални граници на новите независими държави.Но докато външните граници на Югославия са ясни, границите на републиките не винаги са такива. Има много места, където точното им местоположение не е ясно и никога преди това не е било от значение. За независима Словения обаче местоположението на морската граница между Хърватия и Италия е от особено значение. Тя определя достъпа на Словения от крайбрежните води до международните води, които се намират в Адриатическо море.След като се присъединява към ЕС през 2004 г., Словения блокира присъединяването на Хърватия в опит да принуди съседката си да приеме различни предложения за граници.През 2009 г. Словения вдигна своето вето, тъй като и двете страни се споразумяха за арбитраж (и Хърватия се присъедини към съюза през 2013 г.). Но през 2015 г. след изтичане на подробности от разговорите между словенски правителствен адвокат и словенски съдия в арбитражната комисия, Хърватия изостави процеса.Независимо от това, трибуналът продължи работата си и изнесе решенията си през юни 2017 г. за 29 острова и морската граница. Въпреки липсата на участие на хърватите, арбитражът дава на двете страни шест месеца да изпълнят решенията, период, който приключи на 29 декември 2017 г.Несъгласието е най-забележимо в залива Пиран, който по-рано е разделен наполовина от морската граница. Трибуналът дава на словенците 80% от залива, а правителството им е заплашило да глобява хърватски рибари. Със слабо хърватско правителство в момента и с предстоящи избори в Словения, сделка е малко вероятна.Хърватия също така има гранични спорове с Черна гора, Босна и Херцеговина и Сърбия. На 8 януари председателят на Европейската комисия Жан-Клод Юнкер заяви, че няма да повтаря отново грешката, която е направена със Словения и Хърватия, и да се позволи присъединяването на страни с нерешени гранични въпроси.А разрешаването на тези балкански разногласия няма да е лесно. Националистите от всички тези страни ще охраняват всеки сантиметър от блата и скалите, които се издигат от морето.Като се опира на тези абсурди,  в оспорвано парче земя на хърватско-сръбската граница. Също така, ЕС отказва да позволи безвизово пътуване до останалата част от Европа на 1,8 милионно Косово, отчасти и защото тяхното правителство не желае да ратифицира споразумение за границата с Черна гора.", "date": "2018.01.10", "title": "Раздорът на отношенията между Словения и Хърватия са в морето"}
{"url": "https://news.bg/int-politics/izrael-nalozhi-blokada-na-grad-i-sela-v-zapadniya-bryag-zaradi-teroristichna-ataka.html", "text": "Израелската армия е отцепила и блокирала частично град Наблус в Западния бряг и съседни села, създавайки контролно-пропускателни пунктове по всички входно-изходни пътни артерии след терористична атака в района, при която е загинал израелец снощи, съобщават израелски медии.Придвижването на палестинци е било разрешено в рамките на селата, като на местните жители им е било разрешено да се движат между тях, минавайки през контролно-пропускателни пунктове.Израелската армия уточни, че 35-годишен мъж, който е баща на шест деца, живял в израелското селище Хават Гилад, е бил убит, след като въоръжен мъж е открил стрелба по колата му.Армията е претърсила селата в района през нощта, издирвайки терористите, седящи зад нападението. От армията посочиха, че са били изпратени подкрепления в района в помощ на операцията.Хават Гилад е дом на около 50 семейства и се намира близо до палестинския град Джит, който се намира на около 10 км западно от Наблус.В отговор на атаката министърът на образованието на Израел Нафтали Бенет изтъкна, че Израел трябва да промени правния статут на израелското селище в Западния бряг. ", "date": "2018.01.10", "title": "Израел наложи блокада на град и села в Западния бряг заради терористична атака"}
{"url": "https://news.bg/politics/mvr-podgotveno-za-evropredsedatelstvoto-i-9-protesta-utre.html", "text": "Министерство на вътрешните работи, Столична община и НДК са готови с мерките по сигурността за приемане и провеждане на европредседателството.Мерките за сигурност ще преминават под мотото на гъвкавостта, коментира Антон Златанов, зам.-шеф на СДВР.Столичната дирекция на полицията е готова за шестте месеца, в които страната ни ще ръководи ЕС. Това е подготвено от работещ от няколко месеца оперативен щаб.Мерките за сигурност минимално ще затрудняват трафика и гражданите. Органите на реда утре ще трябва да се справят освен с посрещането и сигурността на делегациите от ЕС, но и със заявени и предвидени девет протеста.Гражданите ще виждат видимите мерки. Успоредно с тях се предприемат и скрити мерки за сигурност, стана ясно още от думите на Златанов. Мерките за сигурност около НДК ще са валидни до края на юни и ще се променят гъвкаво, увери той.СДВР призовава гражданите като видят съмнителен пакет да сигнализират органите на реда.Зам.-кметът по транспорта на Столична община Евгени Крусев пък призова да се ползва повече градски транспорт. Ще има забрани за паркиране в зоните за сигурност. Градският транспорт ще бъде реорганизиран, за да няма задръствания. Утре ограничения ще има в зоните на протестите, стана ясно от думите на Крусев. Ситуацията е динамична, анализира той.В НДК ще продължат да се провеждат концерти и изложби, стана ясно от думите на Лъчезар Милушев, отговарящ за сигурността на НДК. Той предупреждава, че гражданите ще минават през скенери за проверка от съображения за сигурност и затова да предвидят повече време, когато посещават културни мероприятия.Утре протестират еколозите, привърженици на втория лифт на Банско, . Протестът в подкрепа на Истанбулската конвенция е единственият дневен протест. Всички останали осем граждански инициативи са след 17.00 часа.", "date": "2018.01.10", "title": "МВР подготвено за Европредседателството и 9 протеста утре"}
{"url": "https://news.bg/int-politics/nasa-se-zavrashta-na-lunata-no-ne-znayat-kak.html", "text": "НАСА се завръща на Луната, но не знаят как, a Белият дом нареди агенцията да върне американците обратно на лунната повърхност. Основните неизвестни в този момент включват кога, как, мащаба на операцията и разходите.Също така е неясно какво точно ще прави НАСА с такава мисия и как това би засегнало плановете за мисия към Марс, съобщава The Washington Post. НАСА изпраща 12 астронавти на Луната между 1969 и 1972 г. Само пет от тези астронавти са все още живи и те са на възраст между 82 до 87 години. Действащият директор на НАСА Робърт Лайтфуут коментира, че агенцията ще си партнира с други страни при завръщането на Луната, но обяснява кои са те. Той допълва, че планът за завръщане на луната ще бъде публично-частно партньорство, но не се споменават и компаниите, които биха могли да участват.Детайли ще се появят с искани годишен бюджет отправен от президента към конгреса, обяснява той, но не предоставя и никакви подробности за структурата на лунната програма. \"Все още нямаме представа\", добавя Лайтфуут.НАСА се опитва да направи всичко това, без допълнително финансиране. Продължаващо предизвикателство за НАСА през последните години е примиряването с исканията на политиците и с трудните реалности на ниските бюджети, както и непроменените закони на физиката. Това е третият път, когато този век е наредено на НАСА да извърши голяма промяна във фокуса на своята програма за човешки космически полети.\"Винаги искат от нас да сменим програмата си всеки път, когато имаме нов президент, а това просто създава негативи в работа, работа, която все едно няма значение\", коментира астронавтът Скот Кели, който прекара близо година в Международната космическа станция, съобщава The Post. \"Надявам се някой ден да имаме президент, който да каже: \"Знаете ли какво, просто ще оставим НАСА в поетата посока, ще им развържем ръцете и ще видим какво може да постигне НАСА\", допълва астронавтътСкот Хъбард, бивш директор на Изследователския център на НАСА \"Амес\", коментира, че е чувал в космическата общност хората да казват: \"Моля, не натискайте отново бутона за нулиране, защото просто ще загубите милиарди долари от предишни инвестиции\".Дългосрочната стратегия на НАСА за космически полети все още включва мисия до Марс през 2030-та година, започвайки с мисия в орбита на планетата и завръщане към Земята. Следващата стъпка е кацане на астронавти на Марс на неопределена бъдеща дата.Хъбард коментира, че това все още е възможно, \"но не и ако НАСА направи основен завой и започне стъпки за лунна база. След това е ясно, че Марс отива някъде в бъдещето.\"Лори Гарвър, заместник-директор на НАСА по време на първия мандат на президента Барак Обама, коментира, че хората, които не искат промени в НАСА, само \"мрънкат\". Тя има опит в осъществяването на важни стратегически промяна, защото след като тя и колегите й пристигнат в НАСА през 2009 г., те възприемат плановете на Джордж У. Буш за връщане на Луната. \"Това е демокрация. Изборите имат значение\", коментира Гарвър.Тя отбелязва, че НАСА вече изгражда ракета и капсула за екипажа, която може да се използва в лунна програма и допълва, че НАСА не е построила нищо, което да е специално предназначено за мисия до Марс. \"Марс е повече говорене. Това е като вдъхновяваща, амбициозна цел\", обяснява тя.НАСА харчи приблизително 5 милиарда долара годишно за научни мисии, включително за роботизирано проучване на Марс и други планети. Програмата за космически полети обаче винаги е била сърцето на агенцията и основата на нейната политическа подкрепа в Конгреса. Въпреки че Луната и Марс имат някои повърхностни прилики (кратери, прах, скали, планини, без признаци за живот и т.н.), те са съвсем различни в идеите на аеронавигационния и космически инженеринг. Луната няма атмосфера. Марс има тънка атмосфера, която е изключително неприятна за космически кораби - твърде тънка, за да бъде полезна при кацане, но е достатъчно дебела, за да предизвика прегряване и турбуленция.Полетът до Марс най-вероятно ще отнеме по-голямата част от една година, а мисия с двупосочно пътуване ще отнеме повече от две години. Астронавтите ще бъдат изложени на радиационни опасности и психологическите предизвикателства на изолацията в допълнение към по-очевидните рискове, свързани с това да се опитат да кацнат безопасно на Марс и да оцелеят там.Триумфът на програмата Аполо е по време на Студената война, когато състезанието за Луната, спечелва на НАСА достатъчно бюджет. След Аполо, агенцията насочва вниманието си към развитието на космическата совалка и по-късно си сътрудничи с други страни за изграждането на Международната космическа станция.", "date": "2018.01.10", "title": "НАСА се завръща на Луната, но не знаят как"}
{"url": "https://news.bg/crime/vzriv-porazi-dogramata-na-kafene-v-montana.html", "text": "Взрив е избухнал в известно заведение в центъра на Монтана. Има счупено стъкло и поражения по пода. Районът е отцепен от полицията, съобщи БНР.Около 3 часа през нощта се е чул силен гръм. Сигналът за инцидента е подаден рано тази сутрин от служители, които отишли да отворят заведението, съобщиха от полицията.Заведението е собственост на бизнесмен от Монтана. То е по-известно като \"Аквариума\". Местните полицаи чакат сапьори от София, за да установят какъв е вида на взрива.", "date": "2018.01.10", "title": "Взрив порази дограмата на кафене в Монтана"}
{"url": "https://news.bg/world/frantsiya-ogranichava-skorostta-po-patishtata-zaradi-rast-na-smartnite-sluchai.html", "text": "Правителството на Франция съобщи, че намалява ограниченията на скоростта на двулентовите пътища до 80 км/ч от 90 км/ч, надявайки се да помогне за спиране тревожното увеличение на смъртните случаи по пътищата, информира АФП.Няколко предишни правителства разискваха идеята, за да намалят смъртните случаи, но в крайна сметка решаваха да не прилагат промените заради широко обществено недоволство.През 2016 г. близо 3 500 души са загинали по френските пътища.Около 55% от тези случаи - 1 911 жертви - са станали на 400 000-те километра второкласни пътища в страната. При 32% от тези фатални случаи фактор е бил високата скорост.Според правителството ограничаването на скоростта може да спаси между 350 и 400 човешки живота на година.Властите сравниха ограничаването на скоростта до 80 км/ч, което ще влезе в сила от 1 юли, с приетите през 1973 г. и 2002 г. закони, които изискват използване на колани и разполагане на автоматични радари за отчитане на скоростта.През 2013 г. е отчетен рекордно нисък брой на загиналите по пътищата - 3 268 души, но от 2014 г. е регистрирано увеличение.Всяка година загиват по около 3 500 души, а около 70 000 са ранените.Опоненти на промените твърдят, че скоростта не е проблем, а по-скоро опасното поведение на много шофьори.", "date": "2018.01.10", "title": "Франция ограничава скоростта по пътищата заради ръст на смъртните случаи"}
{"url": "https://news.bg/crime/sindikatat-v-mvr-ne-iska-bilbord-a-po-visoki-zaplati.html", "text": "Правителството предложи на синдикатите на МВР билборд, запазен за реклама на европредседателството. Според синдикатите това е мил жест, но той не решава проблемът с ниските заплати.След като на правителственото заседание днес премиерът  от това, че , той разпореди на министъра за Българското председателство Лиляна Павлова на полицаите да се дадат толкова билбордове, колкото искат, от рекламните съоръжения за европредседателството.От Синдикална федерация на служителите в МВР (СФСМВР) посочват, че в действителност са получили предложение от правителството да използват за периода до 15 януари един от билбордовете, които са запазени във връзка с председателството на Съвета на ЕС .Според тях обаче въпросът не е просто за един билборд. От СФСМВР са категорични, че оценяват изключително високо този жест на правителството за възстановяването на тази несправедливост. Въпреки това, синдикатите посочват, че няма да се възползват от това предложение.СФСМВР смятат, че в момента е много по-важно да бъде решен проблемът с ниските възнаграждения на служителите в МВР, които водят до сериозна демотивация на работещите в системата. Синдикатите са ясни - ниските заплати правят професиите \"полицай\", \"пожарникар\" и \"спасител\" неатрактивни и занижават качеството на услугата \"сигурност\", която доставя МВР.Представителите на СФСМВР заявяват, че предпочитат на планираната на 11 януари среща с Борисов да бъдат решени устойчиво проблемите с ниското заплащане на работещите и да се обсъдят възможностите за изготвяне на стратегия за обществен ред и сигурност и реформиране на МВР с хоризонт 2030.От Федерацията отдават много по-голямо значение на това, отколкото на един билборд.", "date": "2018.01.10", "title": "Синдикатът в МВР не иска билборд, а по-високи заплати"}
{"url": "https://news.bg/politics/ksns-tryabvashe-da-kazhe-do-kade-armiyata-pomaga-na-politsiyata-kritikuva-ekspert.html", "text": "От заседанието на КСНС трябваше да се отправи послание, включително и към българското общество към каква отбрана ще се стреми България, какви военни способности ще изгражда. Това заяви пред БНР Йордан Божилов - председател на Софийския форум за сигурност ден след първото заседание на КСНС за 2018-та година. Темата на вчерашното обсъждане бе нашето европредседателство.Той поясни, че трябва да бъде изяснено дали армията ще е само при военни действия или както виждаме вече армията участва съвместно с МВР в охраната на границата, в антитерористични дейности, включително в залавяне на опасни престъпници. След заседанието  обяви, че са обсъдени ролята и ангажиментите на страната ни в общата отбрана на ЕС. Отчетен е значителен напредък в сферата на сигурността в европолитиките. Председателството на ЕС е голяма отговорност, но предоставя и значителни възможности за Република България, отчете президентът.Според Божилов, темата за участието на армията в различни дейности все още не е намерила решение и тепърва ще се дискутира.Този КСНС не произведе някакви новини, освен тази, че представителите на различните партии са се обединили около няколко ключови послания. Те са - България трябва да работи активно за европейската отбрана, че трябва да се направят дългосрочни планове за модернизацията на армията и че трябва да работим за интегрирането на Западните Балкани.Според Божилов в становището на Консултативния съвет няма конкретиката, която бихме очаквали - към каква точно европейска отбрана България ще се стреми и ще отстоява.Според Божилов, интересът е да се развива една силна и всеобхватна европейска отбрана. Страната ни е на границата на ЕС и на практика изпитваме най-сериозно съчетание на рискове и заплахи, поясни той.Не е решен основният въпрос за целите на отбраната, смята Йордан Божилов. Той може да бъде решен, само когато бъде решен въпросът за бъдещето на ЕС като цяло, към какъв Съюз ще се стреми Европа и отделните държави, поясни Божилов.От Софийския форум за сигурност очакват интересът на България да бъде определен при съвместно обсъждане от представители на институциите, на бизнеса, на БАН и различните университети. Без такова обединение, ние няма да можем да участваме в процесите на изграждане на европейски способности по приетите вече документи, каза още Божилов.", "date": "2018.01.10", "title": "КСНС трябваше да каже до къде армията помага на полицията, критикува експерт"}
{"url": "https://news.bg/politics/bsp-ubedeni-che-upravlyavashtite-sami-se-izlagat.html", "text": "Обвиняват ни, че се , обяви след проведено Изпълнително бюро на левицата Кирил Добрев. По думите му управляващите сами се излагат. От БСП искат утре премиерът Борисов да бъде изслушан в Народното събрание.Социалистът припомни отвличането на . Следва стрелбата на . Червените акцентираха и на шесторното убийство в  и последния престъпен случай, при който бе убит бизнесменът .В последно време границата между бизнеса и политиката е много размита, посочи още Кирил Добрев. Страхувам се, че истината е друга и че Велико Търново е поредното феодално владение, допълни той и припомни \"\" в Добрич и .Да не ми пробутват теорията за \"Килърите\" и ‚Наглите\", ядоса се социалистът. От тази теза изниквали редица въпроси, според него. Няма как министър и престъпник да се срещат, смята Кирил Добрев и настоя Цветан Цветанов да поеме отговорността си за срещата с Петър Христов.", "date": "2018.01.10", "title": "БСП убедени, че управляващите сами се излагат"}
{"url": "https://news.bg/politics/opozitsiyata-se-spana-v-motivite-za-vota-na-nedoverie.html", "text": "Опозицията се запъна с мотивите по . Днес те трябваше да бъдат оповестени публично по графика за събаряне на властта: На 10 януари 2018 г. трябваше да се оповестят мотивите, а на 17.01 вотът да бъде внесен в парламента.Припомняме, в края на миналата година соцлидерът Корнелия Нинова заяви: \"На 10 януари трябва да сме готови с мотивите.\" На 7 януари, неделя, зам.-председателят на БСП Деница Златева също посочи, че мотивите на червените се финализират и ще са готови най-късно до вторник, 9 януари.Иначе левицата не се отказва от мотивите за вота на недоверие, който остава , стана ясно от днешната пресконференция на столетницата.След като левицата , Мустафа Карадайъ изрази позицията, че вот на недоверие към правителството ще има, защото корупцията е във всички секторни политики. Той обясни, че мотивите за вота на недоверие ще бъдат защитени с конкретни факти.В отговор тогава депутатът от ГЕРБ Тома Биков заяви, че отлагането на датата на вота на недоверие към правителството е опит за  на Съвета на ЕС. Според него от БСП неслучайно са избрали датата 10 януари за представяне на мотивите си, за да могат на следващия ден да обиколят телевизиите и да говорят колко лоша е България.Тома Биков увери, че от ГЕРБ са готови да дебатират по темата корупция.", "date": "2018.01.10", "title": "Опозицията се спъна в мотивите за вота на недоверие"}
{"url": "https://news.bg/world/varkolaka-ot-rusiya-ubil-22-zheni-saden-za-oshte-59-ubiystva.html", "text": "Бивш руски полицай, осъден за убийството на 22 жени, се яви пред съда по обвинения в още 59 убийства, съобщава АФП.Вторият случай може да превърне 53-годишния Михаил Попков в най-големия сериен убиец в съвременната история на Русия.Попков се яви пред сибирския съд в Иркутск, след като призна, че е извършил още 59 убийства и един опит за убийство в периода 1992-2010 г., информира Интерфакс.Той вече излежава доживотна присъда за изнасилването и убийството на 22 жени, както и за опит за убийство на още две.Попков отнел живота на жертвите, след като предлагал на жените да ги откара късно вечер, понякога с полицейски автомобил, докато не е бил на работа. Убийствата са извършени около родния му град Ангарск, който се намира в близост до Иркутск.В руските медии той е наричан Върколака и Ангарския маниак.Ако бъде доказано, че е извършил 81 убийства, той ще изпревари \"Шахматния убиец\" Александър Пичушкин, който е извършил 48 убийства и Андрей Чикатило, осъден за 52 убийства.На първото пълно заседание прокуратурата прочете обвиненията срещу Попков. Заседанието беше закрито за медии, за да се избегне разкриването на подробности за убийствата и жертвите.Попков се нарича \"чистач\", който е прочистил града от проститутки.В интервю за новинарския сайт Meduza през декември той разкри, че е използвал чук или брадва, за да убива жертвите си. Попков каза още, че след първото престъпление той изпитал малък страх да не бъде разкрит. Убиецът поясни, че откарвал жените, и мишените са били тези, които са били пияни или са живеели неморално.Попков е бил служител на реда до 1998 г., когато се пенсионира.През 2012 г. е заловен от властите след откриване на следи на четири места, където са извършени престъпления. Впоследствие той показал къде е заровил телата.Според разследващите диагнозата му е маниакален убиец, който има неконтролирано желание да извършва убийства.Някои от жертвите са проститутки и наркозависими, но повечето са обикновени жени със семейства.", "date": "2018.01.10", "title": "Върколака от Русия, убил 22 жени, съден за още 59 убийства"}
{"url": "https://news.bg/int-economics/sasht-biyat-rusiya-i-sauditska-arabiya-po-proizveden-petrol-prez-2019-a.html", "text": "Министерството на енергетиката на САЩ прогнозира, че до края на 2019 г. добивът на петрол в САЩ може да надхвърли този на Саудитска Арабия и Русия, съобщават американските медии.Прогнозата показва, че производството на САЩ ще достигне средно 10,8 млн. барела на ден през 2019 г. и ще бъде повече от 11 млн. барела на ден до ноември следващата година.Ако прогнозата е точна, САЩ ще се превърнат в най-големия производител на петрол в света и ще победят Саудитска Арабия и Русия за първи път от 1975 г. насам.Уточнява се, че производството на САЩ ще достигне средно 10,3 млн. барела на ден през тази година, най-високото равнище на производство в историята на страната. Русия е произвеждала средно близо 11 млн. барела дневно през 2017 г., докато Саудитска Арабия е произвеждала около 10 млн. барела. Двете страни обаче се разбраха да забавят производството, за да повишат цените.\"Главните рискови фактори биха били по-скоро глобални по своето естество, отколкото нещо конкретно от вътрешен характер\", изтъкна Джон Кохти от енергийното министерство на САЩ, допълвайки: \"Във вътрешен план нещата се подреждат за условия на умерени цени и увеличени възможности за производство.\"Голяма част от ръста на производството ще бъде съсредоточена в Пермския басейн, най-голямото петролно поле в САЩ, което се намира на територията на щатите Тексас и Ню Мексико.\"Водени от американското производство, особено в Пермския басейн, и новите петролни пясъци в Канада, прогнозите за производството извън страните от ОПЕК ще продължат да нарастват до края на 2019 г.\", подчерта Джон Конти.Американските власти прогнозират, че цените на петрола в САЩ ще достигнат средно 54,01 долара за барел през първото тримесечие на 2018 г., което е увеличение спрямо по-ранните прогнози от 51,79 долара. До четвъртото тримесечие се очаква средната цена за барел да достигне 57,31 долара.", "date": "2018.01.10", "title": "САЩ бият Русия и Саудитска Арабия по произведен петрол през 2019-а"}
{"url": "https://news.bg/politics/sponsor-osiguryava-elektromobilite-za-predsedatelstvoto.html", "text": "15 електромобила ще превозват делегатите по време на европредседателството. Фирмата, предоставила автомобилите, е платила заплатите на шофьорите за 6 месеца. Това съобщи министърът на европредседателството Лиляна Павлова на аерогара София, където бяха показани електромобилите.Имам мандат от правителството, с което съм упълномощена да сключа договори за партньорство с всички, които желаят да бъдат спонсори на българското председателство. В резултат на това имаме предоставени 15 електрически автомобила и 15 шофьора, които ще бъдат на разположение за 6-те месеца, уточни Павлова.Тя акцентира, че трите зарядни станции, изградени на летище София, ще останат за зареждане и след председателството.С тези 15 автомобила ще осигуряваме трансферите на нашите делегати - категория Б за участие в експертни срещи, заседания на ниво директори и С - с парламентарно измерение, каза Павлова. Над 10 хил. души ще имат възможност да се възползват, от тези електромобили, поясни Павлова.Колите са брандирани, летището е брандирано, имаме налепени на пода на Терминал 2 (указания - б.р.) - към метрото, към електромобилите и към информационно гише, заяви тя.Имаме договори с производители на български и не само на български храни, напитки и вино. Имаме партньори, които ще помогнат министерството с провеждането на срещи. Партньорство имаме във всички направления, обясни Павлова. Тя поясни, че в подаръчните пакети има и карта на София с туристически атракции ще предоставим като дарение на нашите делегати.", "date": "2018.01.10", "title": "Спонсор осигурява електромобилите за председателството"}
{"url": "https://news.bg/politics/rumen-radev-borbata-s-koruptsiyata-ostava-za-grazhdanite-i-mediite.html", "text": "Президентът Румен Радев не е изненадан от  в Народното събрание, която по-рано през деня отхвърли .\"Няма реална воля за борба с корупцията\", разкритикува отново държавният глава пред журналисти в Централния военен клуб.\"Всички дебати около антикорупционния закон и особено събитията от днес показват, че наистина няма политическа воля за реална, всеобхватна и ефективна борба с корупцията\", смята държавният глава.\"Явно тази борба ще продължи да се води от гражданите и от медиите\", предполага той. \"Този закон няма да доведе до реални промени, каквито се очакват\", обясни Румен Радев.", "date": "2018.01.10", "title": "Румен Радев: Борбата с корупцията остава за гражданите и медиите"}
{"url": "https://news.bg/int-politics/sasht-prodavat-raketi-udari-za-da-ubiesh-na-yaponiya-za-borba-sreshtu-severna-koreya.html", "text": "Администрацията на американския президент Доналд Тръмп е одобрила продажбата на четири ракети на Япония за подсилване на отбранителната система на страната срещу заплахата от Северна Корея, съобщават американските медии.Държавният департамент поиска Конгресът на САЩ да даде окончателно одобрение на сделката на стойност 133 млн. долара, след като правителството даде зелена светлина за нея.Ракетите са предназначени за прихващач, разработен от САЩ и в сътрудничество с Япония, който може да бъде използван като част от противоракетната система Aegis както на сушата, така и в морето. Системата е проектирана да свали вражеска балистична ракета по време на полета ѝ извън атмосферата на Земята, използвайки т. нар. техника \"удари, за да убиеш\".След като Северна Корея изстреля ракети с малък обсег в морето край бреговете на Япония и балистична ракета със среден обсег, прелетяла над японския остров Хокайдо в края на август, Тръмп обяви през септември, че ще разреши на Япония и Южна Корея да закупят \"значително увеличено количество високотехнологично военно оборудване от САЩ\" и по-късно защити ефикасността на американското въоръжение по време на обиколката си в Азия през ноември.Изпитанията на ракети от Северна Корея разтревожиха Япония. В новогодишното си обръщение японският премиер Шиндзо Абе заяви, че средата за сигурност около неговата страна е най-тежката след Втората световна война, след като преди това министърът на отбраната на страната предупреди, че ядрената и ракетната програма на Пхенян представляват \"безпрецедентна, критична и непосредствена\" заплаха.", "date": "2018.01.10", "title": "САЩ продават ракети \"удари, за да убиеш\" на Япония за борба срещу Северна Корея"}
{"url": "https://news.bg/world/italiya-zaplashena-ot-sanktsii-na-es-zaradi-boklutsi-po-ulitsite-na-rim.html", "text": "Италия може да бъде санкционира от ЕС, ако властите в Рим и в административния регион Лацио не разрешат възникналата преди седмици криза с отпадъците.Това предупреди италианският министър на околната среда Джанлука Галети, цитиран от \"Гардиън\".Той разкритикува местната власт за липса на адекватен план за справяне с боклуците в столицата, след като предложенията за помощ от регионите Емилия-Романя и Абруцо бяха отхвърлени от администрацията на \"Движение 5 звезди\" като твърде скъпи.Необходим е цялостен план за отпадъците в най-кратък срок или ситуацията ще стане още по-сериозна, има риск от намеса на ЕС, предупреди министърът.Италианска медия съобщи, че Брюксел внимателно следи ситуацията дали се прилагат правилата на ЕС за изхвърляне на отпадъците.За момента Европейската комисия не смята да се намесва.През 2010 г. Европейският съд взе решение, че Италия е нарушила директивата, след като Неапол беше затрупан от отпадъци през 2008 г.Кризата е ключов въпрос в кампанията преди парламентарните избори на 4 март.", "date": "2018.01.10", "title": "Италия заплашена от санкции на ЕС заради боклуци по улиците на Рим"}
{"url": "https://news.bg/crime/umishlen-e-vzrivat-v-kafeneto-v-montana.html", "text": "Умишлен е бил взривът в заведение в центъра на град Монтана. По тази версия работи полицията, съобщи БНР. Няма пострадали хора. Районът остана отцепен в продължение на 10 часа.Припомняме, взрив в заведение в центъра на града е избухнал около 3 часа през нощта. Само прозорците на кафенето са изпочупени. То се намира на площад \"Алеко Константинов\" в центъра на града.Живеещите в района, които чули силния гръм, помислили, че това е поредната пиратка, хвърлена от празнуващи. Сигналът е подаден рано сутринта от служители, отишли да отворят заведението.Сапьори от София взеха веществени доказателства, за да установят какъв е взривът.Най-вероятно се касае за самоделно взривно устройство с малък еквивалент, съобщи Петко Шумански, началник на \"Криминална полиция\".Собственикът на заведението и преди е бил обект на различни зловредни действия, но не от този тип и вид. Една от версиите, които проверяваме, е и неговият бизнес, както и личният му живот, информираха от МВР.Кафенето, по известно, като \"Аквариума\" е собственост на бизнесмен от Монтана. Мъжът има верига от заведения за бързо хранене. Той се занимава и с продажба на автомобили.", "date": "2018.01.10", "title": "Умишлен е взривът в кафенето в Монтана"}
