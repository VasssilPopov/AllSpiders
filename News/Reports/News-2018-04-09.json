{"url": "https://news.bg/world/balgarkata-d-r-aneliya-hohvarter-zaminava-na-misiya-v-etiopiya.html", "text": "Въпреки неспокойната обстановка в Етиопия, д-р Анелия Хохвартер заминава за африканската страна, за да продължи работата на първия център за ретинална хирургия, който бе създаден там с нейна помощ.В края на тази седмица българката, която живее и работи във Виена, ще отпътува за големия етиопски щат Оромия. Нейното присъствие там е наложително, за да продължи работата на центъра, чието начало беше поставено през 2014-2015 г.В продължение на 14 дни д-р Хохвартер ще изнася лекции, ще организира обучения и ще направи преценка на работата на очния център. От нейното професионална намеса ще зависи запазването на сертификата на лечебната структура.Д-р Анелия Хохвартер е водещ офталмолог в Австрия, видима фигура в социалния живот и хуманитарните каузи по цял свят. Тя е един от най-успелите български лекари в чужбина. От 2007 г. отговаря за очните болести в Комисията за борба с домашното насилие към Министерството на здравето, семейството и младежта в Австрия.Тя участва в много социални проекти, голяма част от които са свързани с нейната специалност: лекарски мисии в Йемен (2009 г.), Зимбабве (2011 и 2012 г.), както и в Етиопия (2014, 2015, 2017 г.).Международно признатата офталмоложка застана зад каузата \"Локомат за България\" - купуване на първия за страната ни робот, с цел да се помогне на хора с двигателни проблеми да проходят. Инициативата за това е изцяло нейна, като всичките средства от продажбата на книгата й \"Пътуване\" отиват за тази кауза.За изминалите 365 дни д-р Хохвартер, която е наричана от пациентите си \"лекар-ангел\", може да се похвали и с това, че книгата вече е издадена на четири европейски езика: родния й български, немски (\"Eine Reise ins Land der Sonne\"), руски (\"Путешествие\") и на английски (\"The Journey\").Досега тя лично е превела по дарителската сметка над 35 хил. евро от продажбата на своите книги.Кампанията \"Локомат за България\" продължава.Дарителска сметка: Анелия Петрова ХохвартерIBAN: BG60 UNCR 7000 1522 7289 49 (в Евро)IBAN: BG65 UNCR 7000 1522 7289 56 (в лева)BIC (SWIFT): UNCRBGSFПостъпилите дарения ще бъдат преведени директно от банката на фирмата Hocoma, без междинни търговци според договора за покупко-продажба, уточниха от екипа на д-р Хохвартер.", "date": "2018.04.09", "title": "Българката д-р Анелия Хохвартер заминава на мисия в Етиопия"}
{"url": "https://news.bg/int-politics/poroshenko-prikani-germaniya-da-spre-severen-potok-2.html", "text": "Президентът на Украйна Петро Порошенко прикани европейските партньори на страната да управляват украинския транзитен газопровод със съвместни усилия, отбелязвайки, че \"Северен поток 2\" е икономически неоправдан проект и бил само подкуп за лоялност.Това е заявил украинският държавен глава в интервю за германския в. \"Ханделсблат\" в навечерието на посещението му в Германия.\"Налице е украински транзитен газопровод. Той е много по-евтин. Той може лесно да се модернизира и това няма да бъде скъпо. Той има капацитет да транзитира до 100 млрд. куб. м суровини годишно. През 2017 г. бяха транзитирани около 94-97 млрд. куб. м, което съответстваше на увеличение на транзитните обеми с 15 процента. Той може лесно да бъде модернизиран. Ще се радваме да включим нашите европейски партньори в управлението на газовата компания\", коментирал Порошенко.Той отново изразил мнението, че германските политици и германските компании трябва внимателно да преразгледат отношението си към \"Северен поток 2\", който \"е чисто политически проект, финансиран от Русия\".\"Извинете ме за грубите думи, но \"Северен поток 2\" е политически подкуп в замяна на лоялност към Руската федерация, която има за цел да наложи икономическа и енергийна блокада на Украйна, като по този начин причини значителни щети на моята страна\", изтъкнал държавният глава на Украйна.Запитан да коментира изявлението на някои компании, че транзитът на газ ще бъде по-евтин заради \"Северен поток 2\", Порошенко подчертал, че транзитният маршрут през Украйна може да бъде изграден без значителни инвестиции \"вместо да бъдат изразходвани 10 млрд. евро за \"Северен поток 2\".", "date": "2018.04.09", "title": "Порошенко прикани Германия да спре \"Северен поток 2\" "}
{"url": "https://news.bg/regions/tapa-na-hemus-obrazuvaha-se-kilometrichni-opashki-kam-sofiya.html", "text": "Дълги по няколко километра опашки от автомобили са се образували на магистрала \"Хемус\" и главния път София-Варна, като те почти не се движат след 16:30, съобщава \"\".Уточнява се, че едната опашка е в района на разклона за с. Лесидрен и с. Български извор. Километрична опашка има и на около 50 километра преди София. В района на първия тунел преди столицата е пълно с аварирали коли.Задръствания има и на АМ \"Тракия\", в района на тунела \"Траянови врата\". В района на почти всички гранично пропускателни пунктове движението също е натоварено.Над 100 000 автомобила се очакват да се върнат в София тази вечер, уточниха от \"Пътна полиция\". Основният пик се очаква да е до 19 часа.", "date": "2018.04.09", "title": "Тапа на \"Хемус\", образуваха се километрични опашки към София"}
{"url": "https://news.bg/world/holandski-voenen-parad-zabrani-uchastieto-na-palni-hora.html", "text": "Скандал помрачи подготовката на събитие за почитане на холандските бойци от съпротивата по време на Втората световна война. Организаторите на мероприятието забраняват на хора с наднормено тегло да участват в почетния караул към военен парад, който ще бъде предаван на живо по националната телевизия, пише \"Гардиън\".Организаторите са обвинени в дискриминация след десетки оплаквания от хора, които искат да участват в ежегодното събитие в Хага.На доброволци с наднормено тегло им е съобщено, че няма да могат да участват в основното събитие в Waalsdorpervlakte, където нацистите избиват 250 души от холандската съпротива.Един от доброволците ще се занимава с кетъринга, след като се е подготвял 6 г. за участие в главната част от събитието. Съпругата му е една от тези, които отговориха гневно на решението.Двуминутното мълчание на 4 май се разглежда като най-важното възпоменателно събитие в Холандия. В почетния караул от 12 мъже участваха бивши бойци от съпротивата, но сега са представяни от роднини и доброволци, към които ще се присъединят други 3 000 души.Секретарят на асоциация Erepeloton Waalsdorp, която организира събитието, заяви, че реномето на събитието е засегнато от размера на участващите.", "date": "2018.04.09", "title": "Холандски военен парад забрани участието на пълни хора"}
{"url": "https://news.bg/bulgaria/shofyor-na-mikrobus-zagina-na-patya-ruse-shumen.html", "text": "Шофьор на микробус загина на пътя Русе - Шумен, съобщава радио \"Дарик\".Инцидентът е станал малко след 15,00 часа на околовръстното на Разград в участъка между двата входа за града - откъм Шумен и откъм Исперих.Криволичейки по шосето, микробусът \"Форд Транзит\" навлязъл в пътното платно на турски ТИР и се блъснал челно в него. Мъжът е загинал на място. В буса не е имало други хора.31-годишния шофьор на тира не е пострадал.От пресцентъра на Агенция \"Пътна инфраструктура\" съобщиха, че временно се ограничава движението по път I-2 Русе - Шумен в чертите на Разград. Движението се пренасочва по уличната мрежа на Разград. Пътна полиция регулира движението.", "date": "2018.04.09", "title": "Шофьор на микробус загина на пътя Русе - Шумен"}
{"url": "https://news.bg/world/27-detsa-zaginaha-pri-intsident-s-avtobus-v-indiya.html", "text": "Най-малко 30 души, включително 27 деца, загинаха при катастрофа в северния индийски щат Химачал Прадеш, съобщиха от полицията, цитирана от АФП и местни медии.Училищният автобус е паднал от скала.\"Бусът е паднал в 60-метрова клисура, 27 деца, двама учители и шофьорът са загинали\", поясниха от полицията.Инцидентът е станал на около 325 километра от щатската столица Шимла.Автобусът е на частно училище. Превозвани са ученици между 6 и 11 години.Полицията не потвърждава причината за инцидента, но свидетели разкриха пред местни медии, че шофьорът е изгубил контрол над автобуса на остър завой.Индия е държавата с най-много жертви на пътя в света. Средно по 135 000 души загиват по пътищата на страната всяка година. Повечето инциденти стават в планински региони като Химачал Прадеш и обикновено причините са свързани с безразсъдно шофиране, лоши пътища и лошо състояние на автомобилите.", "date": "2018.04.09", "title": "27 деца загинаха при инцидент с автобус в Индия"}
{"url": "https://news.bg/world/tramp-reshava-do-48-ch-dali-da-udari-siriyskata-armiya.html", "text": "САЩ не са установили дали сирийските правителствени сили са извършили химическа атака в град Дума, съобщиха източници от американското правителство, цитирани от \"Ройтерс\".Според източниците по първоначална оценка Вашингтон не е установил дали Дамаск стои зад атаката.В същото време американският президент Доналд Тръмп заяви, че \"големи решения\" ще вземе за Сирия в рамките на \"24-48 часа\".Той осъди \"ужасяващата атака срещу цивилни\" сирийци.Държавният глава каза, че всички варианти са на масата и нищо не може да се изключи. \"\", каза Тръмп в началото на среща на кабинета в Белия дом.Държавният глава се закани да открие отговорните за химическата атака, при която загинаха десетки хора.\"\", подчерта той.Тази вечер ще се проведе извънредно заседание на Съвета за сигурност на ООН.САЩ са поискали от съвета да започне ново независимо разследване дали в Сирия са извършени химически атаки, информира АФП.Вашингтон разпространи проекторезолюция, в която се призовава за сформиране на комисия на ООН за установяване на тези, които са отговорни за химически атаки.Общо 10 държави поискаха да се организира извънредно заседание за обсъждане на отговор на атаката в Дума. То е насрочено за 20,00 часа българско време.Според спасителни екипи и медици най-малко 48 души са загинали при химическа атака в събота в Дума.Предложените от САЩ мерки са подобни на американските през март, които Русия отхвърли. Малка е вероятността новият текст да бъде подкрепен от Москва.", "date": "2018.04.09", "title": "Тръмп решава до 48 ч. дали да удари сирийската армия"}
{"url": "https://news.bg/world/putin-i-merkel-potvardiha-pozitsiite-si-za-severen-potok-2.html", "text": "Канцлерът на Германия Ангела Меркел и руският лидер Владимир Путин потвърдиха позиции си по проекта Северен поток 2, се казва в съобщение на Кремъл след телефонен разговор.Русия и Германия потвърждават, се пояснява в съобщението.По време на разговора Путин е поднесъл съболезнования във връзка с трагедията в Мюнстер.Двамата лидери обсъдиха ситуацията в Югоизточна Украйна. Те не виждат алтернатива на споразуменията от Минск за разрешаване на кризата. Те обсъдиха и други аспекти от кризата в Украйна.Меркел и Путин разговаряха и по темата за Сирия. Руската страна обърна внимание на недопустимите провокации и спекулации, че Дамаск е извършил химическа атака.", "date": "2018.04.09", "title": "Путин и Меркел потвърдиха позициите си за Северен поток 2"}
{"url": "https://news.bg/bulgaria/prosperitetat-e-v-infrastrukturata-drugoto-go-probvahme-ne-se-poluchi-obyavi-borisov-v-bosna.html", "text": "\"\".Това заяви премиерът Бойко Борисов след срещата си с Драган Чович, член на Председателството на Босна и Херцеговина и домакин на 21-ия Международен икономически панаир в Мостар, съобщиха от Министерски съвет., каза още Борисов.Сигурен съм, че нашият евроатлантически път е без алтернатива, изтъкна от своя страна Чович.Борисов е специален гост на изложението, което си поставя за цел да засили икономическото развитие чрез среща на бизнеса от региона със световни компании. В него ще участват и политически лидери от държавите от Западните Балкани, с които българският министър-председател ще проведе срещи.На срещата на Бойко Борисов и Драган Чович са обсъдени двустранните отношения, пред които има неусвоен потенциал по общото изразено мнение, евроатлантическата перспектива на страните от региона и най-сериозният инструмент за гарантирането й - развитието на икономиката и на инфраструктурата.Борисов е на двудневно посещение в Босна и Херцеговина.", "date": "2018.04.09", "title": "Просперитетът е в инфраструктурата, другото го пробвахме - не се получи, обяви Борисов в Босна"}
{"url": "https://news.bg/world/sreshtam-se-s-kim-chen-un-prez-may-ili-nachaloto-na-yuni-potvardi-tramp.html", "text": "Президентът на САЩ Доналд Тръмп заяви, че очаква да се срещне с лидера на КНДР Ким Чен-ун през май или юни, информират АФП и \"Блумбърг\".Той изрази надежда да се договори с КНДР за ядрено разоръжаване на Корейския полуостров.В неделя американски високопоставен представител от администрацията заяви, че САЩ потвърждават, че Ким е готов да обсъди ядрения арсенал по време на разговорите с Тръмп. През уикенда СиЕнЕн съобщи, че двете държави водят тайни преговори за организиране на срещата.Според Тръмп преди 10 г. е щяло да бъде по-лесно сключването на сделка за ядрените оръжия.Преди среща на кабинета в Белия дом американският държавник заяви, че разговорите с Ким ще се проведат по някое време през \"май или началото на юни\".", "date": "2018.04.09", "title": "Срещам се с Ким Чен-ун през май или началото на юни, потвърди Тръмп"}
{"url": "https://news.bg/world/50-ruski-oligarsi-zagubiha-usd12-mlrd-samo-za-den-rublata-se-srina.html", "text": "Петдесет руски милиардери днес загубиха общо над 12 милиарда долара в резултат на въведените от САЩ санкции, съобщи руското издание на \"Forbes\".След като инвеститорите започнаха да разпродават руските си активи, курсът на рублата падна, срина се и руският фондов индекс РТС.За първи път от 16 ноември 2017 г. досега руската валута поевтиня под границата 60 рубли за долар. Курсът към еврото прехвърли 75 рубли за едно евро - за първи път от 4 август 2016 г.На борсата в Лондон също беше отбелязан срив на почти всички руски компании. Поевтиняха ценните книжа на \"Лукойл\", \"Роснефт\", \"Новатек\", НЛМК, \"Фосагро\", \"Полюса Золота\", \"Сургутнефтегаз\" и др., посочва Би Би Си.Най-много загуби олигархът Олег Дерипаска. Санкциите засегнаха холдинга En+, където Дерипаска е член на съвета на директорите, както и алуминиевата компания \"Русал\", голяма част от която е негова собственост. Същата съдба споделиха и шест други компании, свързани с него.Управата на \"Русал\", чиито акции загубиха повече от половината от стойността си, обяви, че има опасност от технически дефолт.Състоянието на Дерипаска намаля с 1.3 милиарда долара.Приблизително такава сума загуби и партньорът на Дерипаска в \"Норилски никел\" Владимир Потанин. Трети в антирейтинга на губещите е Виктор Векселберг, чието състояние намаля с 1 милиард долара.Припомняме, на 6 април американското министерство на финансите наложи санкции на 24 руски бизнесмени и чиновници, чиито имена фигурират в т. нар. Кремълски доклад за намесата на Москва в американските президентски избори. Санкциите бяха наложени и заради продължаващата руска агресия в Източна Украйна, подкрепата на Кремъл за режима на Башар Асад в Сирия, опитите за манипулиране на избори в други страни.Сред засегнатите от санкциите са шефът на \"Газпром\" Алексей Милер, руският вътрешен министър Владимир Колоколцев, командващият руската гвардия Виктор Золотов, ръководителят на ведомството Роскомнадзор Александр Жаров и др. Ограничения са наложени и на 14 руски компании.Разпродавайки руските активи, инвеститорите се стремят да минимизират рисковете за бизнеса си, посочват финансовите анализатори.Партньорите на 12-те компании от новия списък със санкции трябва да прекратят договорите си с тях до 5 юни. Основно тези компании се контролират от Олег Дерипаска, Виктор Векселберг, Игор Ротенберг, Кирил Шамалов. Става дума не само за американските им партньори, но за контрагенти от трети страни. Ако те продължат бизнес контактите си с компаниите от списъка, рискуват също да бъдат подложени на санкции.Освен това инвеститорите трябва до 7 май да прекратят операциите си с акции и дългови ценни книжа на компаниите En+, ГАЗ и \"Русал\".", "date": "2018.04.09", "title": "50 руски олигарси загубиха $12 млрд. само за ден, рублата се срина "}
{"url": "https://news.bg/int-politics/ekaterina-zaharieva-otkriva-posolstvo-na-balgariya-v-obedinenite-arabski-emirstva.html", "text": "Министърът на външните работи Екатерина Захариева пристигна в Дубай, където започва работното й посещение в Обединените арабски емирства, съобщиха от МВнР. По време на визитата вицепремиерът Захариева ще открие посолство на Република България в Абу Даби - столицата на федералната монархия.Целта на посещението е да се укрепи взаимното доверие, както и да се задълбочи сътрудничеството в сферата на сигурността, икономиката, високите технологии, туризма.Сред акцентите на разговорите е предстоящото световното изложение ЕКСПО 2020 в Дубай, на което България има готовност да участва.Наред с откриването на българско посолство, ключ към подобряването на двустранното сътрудничество е и многобройната българска общност в страната, наброяваща около 7000 души.Въпреки че България и ОАЕ установиха дипломатически отношения на 19 октомври 1991 г., страната ни досега нямаше посолство в Емирствата. Това ограничаваше възможностите за развитие на политическите връзки между двете страни. Активизирането на контактите започна с откриването на генерално консулство на България в Дубай през 2001 г. През 80-те години на миналия век в Дубай е функционирал български търговски център, но неговата дейност е преустановена с решение на правителството от декември 1991 г.През последните години отношенията ни с ОАЕ са все по-интензивни. Последната среща между дипломати от двете страни се проведе през ноември 2017 г. Тогава на посещение в София бе делегация, водена от заместник-министъра на външните работи и международното сътрудничество на ОАЕ Султан ал-Шамеси. Гостите имаха срещи в министерствата на външните работи и на икономиката, както и в Българската търговско-промишлена палата. Целта бе да лобират за участие на България в ЕКСПО 2020.Икономическите отношения също са във възход, като през 2017 г. стокообменът между страните е 202,5 млн. долара при 141,3 млн. долара положително салдо за България.На проведеното през 2015 г. в Дубай изложение на информационни и компютърни технологии GITEX 2015 16 български компании от бранша представиха свои продукти и услуги. През 2017 г. осем български стартиращи предприятия участваха в изложението за стартъпи Gitex Technology Week. Година по-рано шест български компании от хранително-вкусовия бранш участваха в специализираното световно изложение Gulfood 2016. Българска компания сглобява бормашини в рамките на смесено предприятие в свободната икономическа зона \"Джабел Али\" в емирство Дубай.Инвестициите от ОАЕ у нас за периода 1996-2017 г. възлизат на 89,24 млн. евро. Това нарежда Емирствата на 37-о място по размер на преките чуждестранни инвестиции у нас и дава перспективи за развитие, посочват от МВнР.През последните години се очертаха и добри перспективи за сътрудничество в туризма. От 2013 г. между София и Дубай има редовна авиолиния, по която оперират две нискобюджетни авиокомпании. Подписването на споразумение между ЕС и ОАЕ за отпадане на краткосрочните визи за техни граждани е допълнителна предпоставка за растеж в броя на туристите.", "date": "2018.04.09", "title": "Екатерина Захариева открива посолство на България в Обединените арабски емирства"}
{"url": "https://news.bg/bulgaria/zemetresenie-v-sofiya-okolo-yuzhniya-park-2-1-po-rihter.html", "text": "Слабо земетресение е усетено тази вечер в столицата, предаде БНТ.Уточнява се, че трусът е с със сила 2.1 по Рихтер и е регистриран около 21:50 ч.Според Института по геофизика към БАН, епицентърът е в района на Южния парк, в близост до кв. \"Гоце Делчев\".", "date": "2018.04.09", "title": "Земетресение в София около Южния парк - 2.1 по Рихтер"}
{"url": "https://news.bg/int-politics/feysbuk-veche-informira-potrebitelite-dali-sa-zhertvi-na-cambridge-analytica.html", "text": "От днес социалната мрежа Фейсбук започна да информира потребителите дали са сред 87-те милиона души, с чиито лични данни е злоупотребила консултантската компания Cambridge Analytica, предаде Би Би Си.На потребителите ще бъдат изпращани два вида съобщения. Едните са предназначени за профилите, които са попаднали в масивите с данни на консултантската компания, другите са за незасегнатите от дейността й.Всички общуващи чрез Фейсбук ще могат да получат информация за приложенията, които са имали досег с профилите им, и за това какви лични данни са достъпни за, екипите, управляващи тези приложения.Фейсбук временно блокира и компанията Cubeyou, която беше заподозряна, че събира информация в социалната мрежа не само с цел провеждане на академично изследване, но и с комерсиални цели.Това е ставало чрез анкетата You Are What You Like (известна също като Apply Magic Sauce).Cubeyou е разследвана във връзка с информация на телевизионния канал CNBC, че при функционирането на You Are What You Like се нарушава поверителността на личните данни на потребителите. Управата на компанията твърди, че спазва правилата на Фейсбук и че е информирала социалната мрежа за характера на своята дейност - с академична и с комерсиална насоченост.", "date": "2018.04.09", "title": "Фейсбук вече информира потребителите дали са жертви на Cambridge Analytica"}
{"url": "https://news.bg/world/napadatelyat-ot-myunster-ne-e-imal-razreshitelno-za-orazhie.html", "text": "Мъжът, който се вряза с управляван от него ван в пешеходци в град Мюнстер, не е имал разрешително за притежание на оръжието, с което се самоуби.Това заяви вътрешният министър на Северен Рейн-Вестфалия Херберт Ройл, цитиран от АП.48-годишният германец уби двама души, сгазвайки ги пред популярен бар в западния град в събота следобед. Секунди след това той си отне живота.Ройл заяви пред радио WDR 5, че \"той не е имал лиценз за оръжие. Оръжието не е придобито по легален начин\".Полицията обяви, че мъжът е изпратил имейл до приятели в края на миналия месец, в който намеква, че ще се самоубие, но не и че ще отнеме живота на други хора.Според властите няма индикации да има политически мотиви.Трима от ранените остават в критично състояние. При атаката пострадаха повече от 20 души. 48-годишният шофьор е имал психически проблеми.", "date": "2018.04.09", "title": "Нападателят от Мюнстер не е имал разрешително за оръжие"}
{"url": "https://news.bg/int-politics/izrael-informiral-sasht-predi-vazdushnite-udari-sreshtu-bazata-v-siriya.html", "text": "Израел е информирал САЩ за плановете си да атакува в Сирия през нощта. Това са разкрили двама американски правителствени служители пред NBC.Те са потвърдили, че израелските военни са извършили удара по военновъздушна база в Сирия, нещо, което Израел официално не призна, като това е част от политиката му да не поема пряка отговорност за действия в Сирия.При предишната американска администрация на Барак Обама Израел се оплака на няколко пъти, при които американски правителствени служители разкриха пред медиите, че Израел е отговорен за удари в Сирия. Този път обаче Израел вече беше обвинен публично за нападението от Русия, която осъди атаката.Все пак потвърждение от страна на американски официални лица за действия, за които Израел официално не е поел отговорност, е необичайно събитие в отношенията между двете страни.Сирия и основният ѝ съюзник Русия обвиниха Израел за извършването на нападението по военновъздушната база край град Палмира, при която загинаха 14 души. Сирийската държавна телевизия първоначално обвини САЩ за удара, но Пентагонът отрече, че САЩ са извършвали какъвто и да е удар в Сирия.Рами Абдул Рахман, който ръководи Сирийския център за наблюдение на човешките права, чието седалище е във Великобритания, заяви, че повечето от 14-те убити са били или иранци, или членове на подкрепяни от Иран групировки, като по-късно беше потвърдено, че сред загиналите има двама иранци.От Кремъл обявиха, че Москва не е била информирана предварително за каквито и да е предстоящи въздушни удари. Дмитрий Песков, говорител на руския президент Владимир Путин, посочи пред журналисти, че Израел не е говорил с руския президент пред въздушния удар, въпреки че в сирийската база може да са се намирали руски съветници, което той определи като \"причина за безпокойство за нас\".Според руските военни два израелски изтребителя Ф-15 са извършили въздушните удари.", "date": "2018.04.09", "title": "Израел информирал САЩ преди въздушните удари срещу базата в Сирия"}
{"url": "https://news.bg/world/londonskata-politsiya-ubi-chovek-drug-e-zadarzhan-do-bakingamskiya-dvorets.html", "text": "Лондонската полиция уби мъж, който твърдял, че има оръжие. Шофьор на ван е задържан до Бъкингамския дворец, съобщава АП.Полицията уточни, че мъжът е убит рано тази сутрин в Ромфорд, Източен Лондон. Силите на реда получили сигнал в 03,50 часа за мъж, който отправя заплахи и твърди, че притежава оръжие. Мъжът е застрелян в 04,45 часа. Провежда се разследване. Самоличността на убития не се разкрива.Инцидентът е станал на фона на ръста на нападенията с нож в британската столица.По-късно шофьор на ван е задържан пред Бъкингамския дворец по подозрение в нарушаване на обществения ред. Полицията съобщи, че пътищата край двореца са били затворени, докато автомобилът е бил проверяван.Задържаният, шофирал бял ван Ford Transit, е на около 30 г.Бъкингамският дворец е официалната резиденция на кралица Елизабет II, въпреки че тя често прекарва в други имения.Няма индикации инцидентът да е свързан с екстремизъм.", "date": "2018.04.09", "title": "Лондонската полиция уби човек, друг е задържан до Бъкингамския дворец"}
{"url": "https://news.bg/world/sasht-ne-izklyuchvat-da-bombardirat-armiyata-na-siriya.html", "text": "Военният министър на САЩ Джеймс Матис не изключва \"нищо\" след подозренията за химическа атака в Сирия, която доведе до спекулации, че Вашингтон може да използва военна сила, информират американски медии.Матис обвини Русия, че не е изпълнила задълженията си за гарантиране премахването на всички химически оръжия от Сирия.р, каза Матис преди среща с емира на Катар.Запитан дали могат да предприемат военни действия срещу Асад, той отговори: \"Точно сега не изключвам нищо\".Междувременно британският премиер Тереза Мей заяви, коментирайки химическата атака в град Дума, че държавите, които подкрепят правителството на Асад, трябва да бъдат подведени под отговорност заедно със сирийския лидер, информира \"Ройтерс\".и, каза тя на пресконференция в Дания.\"Това е брутален режим, който атакува собствения си народ. Ние сме много ясни, че трябва да бъде подведен под отговорност, поддържащите държави също трябва да бъдат подведени под отговорност\", добави Мей.По-рано външният министър Борис Джонсън призова за \"твърд и енергичен международен отговор\".В същото време руският външен министър Сергей Лавров заяви, че страната му има задължения към Сирия и към \"законното, легитимно правителство\".\"\", обясни той.", "date": "2018.04.09", "title": "САЩ не изключват да бомбардират армията на Сирия"}
{"url": "https://news.bg/int-politics/rusiya-skastri-izrael-za-izpolzvaneto-na-sila-sreshtu-palestintsite.html", "text": "Външното министерство на Русия обяви, че използването на сила от страна на Израел срещу палестинците е безразборно и неприемливо, съобщават руските и израелските медии.Порицанието идва часове след като Кремъл обяви, че Израел е ударил военновъздушна база в Сирия и че той не е уведомил предварително Русия за това. По-рано американски медии съобщиха, че двама американски правителствени служители са разкрили, че САЩ са били уведомени предварително за ударите на Израел, макар че Израел не потвърди атаката.Израел беше обвинен в безразсъдно налагане на сила срещу невъоръжени протестиращи в неотдавнашните протести по границата между еврейската държава и Ивицата Газа. Израелската армия започна разследване на действията на войниците си по време на протестите на палестинците.Вчера главният прокурор на Международния наказателен съд Фату Бенсуда предупреди, че наблюдава ситуацията изкъсо.\"Всяко лице, което подстрекава или се въвлича в актове на насилие, подлежи на съдебно преследване при пълно зачитане на принципа на взаимно допълване\", изтъкна Бенсуда.Други страни също разкритикуваха поведението на Израел срещу палестинците. След протестите Франция, Германия и Европейският съюз също излязоха с изявления, призоваващи за сдържаност и разследване на поведението на Израел.Израелските власти обявиха, че радикалната палестинска групировка \"Хамас\" се опитва да използва масовите протести, за да организира нападения.Сирия и Русия обвиниха по-рано Израел за въздушните удари срещу сирийска военновъздушна база край Палмира, при които загинаха 14 души.", "date": "2018.04.09", "title": "Русия скастри Израел за използването на сила срещу палестинците"}
{"url": "https://news.bg/politics/mareshki-predupredi-bryuksel-ungariya-dade-znak-za-golyama-promyana.html", "text": "Унгарците за пореден път дадоха много ясен знак на Европейския съюз. Категоричната победа на партията на Виктор Орбан затвърждава тенденцията за предстояща голяма промяна в начина, по който се управлява и съществува Европейският съюз.Това предупреди депутатът Веселин Марешки, който е лидер на \"Воля\" и зам.-председател на Народното събрание. \"Ние от \"Воля\" също споделяме тези ценности - искаме да има Европа на нациите, не на чиновниците, Европа на силното лидерство и възраждане на патриотизма. Грешната мигрантска политика, опитите на Брюксел да диктува на страните, вместо да се търси разбирателство, да се отсеят наистина важните проблеми на Съюза, за да се справяме с тях, а не да се измислят \"врагове\" и несъществуващи казуси, с които да се отклонява общественото внимание - всичко това приключва\", убеден е българският политик.Той е сигурен, че след евроизборите догодина, Европейският парламент щял да има съвсем друг облик и щяла да бъде сложена точка на слабото лидерство и на погрешните политики.\"Изборите в Италия, в Унгария... това е само началото\", подчертава Марешки.", "date": "2018.04.09", "title": "Марешки предупреди Брюксел: Унгария даде знак за голяма промяна"}
{"url": "https://news.bg/world/germanski-ministar-prizova-es-da-prekrati-arogantnostta-si-kam-ungariya.html", "text": "Ключов германски министър обяви, че ЕС трябва да прекрати \"арогантното и високомерното\" си поведение към Унгария, където на проведените вчера парламентарни избори управляващата партия на премиера Виктор Орбан извоюва голяма победа, информират БиБиСи, АП и ДПА.Вътрешният министър на Германия Хорст Зеехофер иска спиране на миграцията в ЕС, а Орбан се възприема като защитник на \"християнска\" Европа.Между ЕС и Будапеща възникна напрежение, след като Орбан пренебрегна имиграционната политика на ЕС и върховенството на закона.Според Зеехофер ФИДЕС е извоювала \"много чиста изборна победа\".Той подчерта, че ще поздрави Орбан от името на Християнсоциалния съюз на Германия.Вътрешният министър предупреди ЕС срещу \"политиката на арогантност и вмешателство\". Според него двустранните отношения в рамките на ЕС винаги са важни, дори и когато има различия.По думите му няма по-силно потвърждение от успеха на избори.", "date": "2018.04.09", "title": "Германски министър призова ЕС да прекрати арогантността си към Унгария"}
{"url": "https://news.bg/world/marokantsi-albantsi-i-indiytsi-sa-novite-grazhdani-na-es.html", "text": "Държавите членки на ЕС са дали гражданство на почти 1 млн. граждани на трети страни през 2016 г. Най-много нови европейски граждани са дошли от Мароко, Албания и Индия. Това сочат данни на Европейската статистическа служба Евростат. През 2016 г. 995 хил. души са кандидатствали за гражданство в държава от Съюза, сравнено с 841 хил. през 2015 г. и 889 хил. през 2014.България е дала гражданство на общо 1585 граждани на държави извън Европейския съюз през периода.На първо място държавата ни е дала гражданство на 488 руснаци през 2016 г. те са последвани от 278 украинци и 145 турци, които са получили българско гражданство.От общия брой на лицата, получили гражданство в държава-членка на ЕС през 2016 г., 12% са бивши граждани на друга държава-членка, мнозинството обаче са граждани на държави извън ЕС или са лица без гражданство.Най-много са мароканците получили гражданство през 2016 г. 101 300 души души от Мароко са получили гражданство в държава от Съюза. От тях 89% са придобили гражданство в Испания, Италия или Франция.След мароканците, най-много са гражданите на Албания 67 500 - 97% от тях са придобили гражданство в Италия или Гърция. Индийците получили гражданство в Съюза са 41 700, почти 60% придобиват британско гражданство. По-малко са хората от Пакистан, Турция, Украйна.Румънците - 29 700 души - и поляците - 19 800 - са двете най-големи групи от граждани на ЕС, които получават гражданство в друга държава-членка на ЕС.Броят на британците, които искат да бъдат граждани на друга държава-членка на ЕС, се е увеличил повече от два пъти през 2016 г.Всички държави-членки, освен три, са предоставили гражданство на повече хора през 2016 г., отколкото през 2015 г.Най-голямото относително увеличение е в Хърватия (през 2016 г. 3 пъти повече хора в сравнение с 2015 г. - увеличение от 1 196 души на 3 973), в Гърция (броят им се е увеличил повече от два пъти от 13 933 на 33 210 ) и Малта (от 646 на 1 495).", "date": "2018.04.09", "title": "Мароканци, албанци и индийци са новите граждани на ЕС"}
{"url": "https://news.bg/world/poreden-prezident-na-yuzhna-koreya-obvinen-v-koruptsiya.html", "text": "Прокуратурата в Южна Корея официално обвини бившия президент на страната Ли Мюн-бак в корупция, съобщава АП.За последните три десетилетия той е четвъртият лидер на държавата, който ще бъде съден.В петък наследникът на Ли, Пак Гън-хе, беше осъден на 24 г. затвор по отделен корупционен скандал.Прокуратурата в Сеул съобщи, че Ли Мюн-бак е обвинен, че е получил подкуп от 11 милиарда вона (10 милиона долара) от разузнавателната агенция на страната, Samsung и други.Подкупите включват 700 милиона вона (636 000 долара) от Агенцията за национално разузнаване и 5,8 милиона долара правни разноски, които компанията Samsung е платила от името на частната му компания за авточасти DAS, поясняват от прокуратурата.Правителството на Ли пък е направило услуги на Samsung, включително през 2009 г. осъденият президент на компанията Ли Кун-хи е помилван в замяна на подкупи. Ли Кун-хи беше глобен и получи 3-годишна условна присъда във връзка със загуби на дъщерна компания на Samsung и данъчни измами.Ли Мюн-бак също е обвинен във финансова злоупотреба в размер на 33 милиона долара и укриване на корпоративни данъци за 281 270 долара.Престъпленията са извършени по време на мандата му от 2008 г. до 2013 г.", "date": "2018.04.09", "title": "Пореден президент на Южна Корея обвинен в корупция"}
{"url": "https://news.bg/crime/dvama-dushi-zaginaha-v-tezhka-katastrofa-kray-varshets.html", "text": "Двама души загинаха в тежка катастрофа край Вършец. Сигналът за удара е подаден около 12:00 часа днес.По първоначална информация два леки автомобила са се блъснали челно на пътя Монтана - Враца. Полицията съобщи, че от удара на място са загинали двама души.Властите извършват оглед на мястото.Временно движението на всички МПС по пътя Монтана-Враца беше абсолютно ограничено и водачите изчакваха на място.Към момента е възстановено движението в едната лента по път I-1 Враца - Монтана при разклона за Вършец. Движението се осъществява двупосочно в свободната лента и се регулира от пътна полиция.", "date": "2018.04.09", "title": "Двама души загинаха в тежка катастрофа край Вършец"}
{"url": "https://news.bg/world/rusiya-vyarva-che-berezovski-mozhe-da-stoi-zad-ubiystvoto-na-litvinenko.html", "text": "Радиоактивният полоний-210 е бил в Лондон преди руските граждани, обвинени в отравянето на Александър Литвиненко, да пристигнат там. Тази позиция изрази прокуратурата на Русия, което се позовава на германско разследване, информират местни медии.Руската прокуратура обяви, че това е доказано от информация на Великобритания, която е споделена с Берлин.Главната прокуратура на Русия разкри документи, свързани с няколко знакови престъпления, извършени на британска земя. Москва обяви, че не е удовлетворена от работата на британските власти по случаите. Руски представители са отчели пропуски във водените на Острова разследвания.Единият от случаите е свързан с отравянето на Александър Литвиненко - бивш руски разузнавач и приближен на руския олигарх Борис Березовски. Според Лондон Литвиненко е отровен с радиоактивното вещество полоний-210 от руските граждани Дмитрий Ковтун и Андрей Луговой. Ковтун е пристигнал в Лондон от Хамбург преди да се срещне с Луговой и Литвиненко, което е накарало германските власти да разследват случая. Днес руската прокуратура показа документ на колегите им в Хамбург от ноември 2006 г., който е в противоречие с позицията на Лондон.\"Според заключенията на нашите германски колеги, основани на всички събрани доказателства от прокурорите в Хамбург, включително и тези, които получили от Великобритания, включително и следите от полоний-210, полоният е бил в Лондон преди Луговой и Ковтун да пристигнат там на 1 ноември 2006 г.\", каза Николай Анмониев, съветник на главния прокурор.Той добави, че германската прокуратура е получила информация от британска страна, от която става ясно, че \"най-високото ниво на радиоактивно замърсяване е установено в лондонския офис на Борис Березовски и по тялото на италианския гражданин Марио Скарамела\".Скарамела, адвокат и ядрен експерт, се срещнал с Литвиненко в деня на отравянето. Той също е бил изложен на полоний-210.Литвиненко и Березовски са били приближени. Според руската прокуратура през 2006 г. двамата се скарали и Литвиненко започнал да представлява заплаха за руския олигарх, тъй като е можел да разкрие тайни за Березовски, включително, че британското разузнаване го защитава от руското правосъдие. Прокуратурата в Русия вярва, че Березовски може да е убил Литвиненко, за да защити статута си на Острова.", "date": "2018.04.09", "title": "Русия вярва, че Березовски може да стои зад убийството на Литвиненко"}
{"url": "https://news.bg/world/amerikantsite-sa-nay-pristrasteni-kam-televiziyata-v-sveta.html", "text": "Хората по света средно са прекарали близо три часа дневно пред телевизора си през изминалата 2017 година, съобщава \"Франс прес\", цитирайки новопубликуван доклад.От Eurodata TV Worldwide, които са автори на доклада, уточняват, че гледането на телевизия се запазва на високи равнища, въпреки че все повече хора гледат онлайн платформи като \"Нетфликс\" и \"Амазон\".Американците и канадците са най-пристрастени към телевизията, гледайки четири часа и три минути средно дневно. Телевизионните зрители в Европа ги следват, като те са гледали телевизия по 3 часа и 49 минути на ден през 2017 г. Непосредствено след тях се нареждат ТВ зрителите в Русия и Бразилия, показват данните, събрани от 95 страни.\"Продължителността от време, в което хората гледат телевизия, се запазва, въпреки нарастващата достъпност на онлайн съдържание\", изтъква вицепрезидентът на Eurodata TV Worldwide, допълвайки: \"В Северна Америка и Азия има лек спад, но все още расте в Южна Америка, а в Европа поддържа исторически високи нива.\"Азиатците гледат по-малко телевизия в сравнение с който и да е друг голям пазар, прекарвайки 2 часа и 25 минути пред телевизора. В Китай дори стига до 2 часа и 12 минути.Ала и навиците за гледане също се променят, е установил доклада. Телевизионните услуги, които предоставят възможност за гледане на запис средно \"добавиха допълнителни осем процента към аудиториите\" в 35-те страни, където те са били измерени.А по-младите поколения са прекарали повече време на мобилните си телефони, често гледайки телевизионно съдържание по този начин.В Швеция, която е една от най-развитите дигитално страни в света, младите са гледали приблизително два часа телевизия на ден.", "date": "2018.04.09", "title": "Американците са най-пристрастени към телевизията в света "}
{"url": "https://news.bg/world/na-tozi-etap-ne-e-vazmozhno-da-pregovaryame-sas-sasht-otseche-kitay.html", "text": "Китай обяви, че е \"невъзможно\" при настоящите обстоятелства да се провеждат търговски преговори със САЩ, информира АФП.Вчера американският лидер Доналд Тръмп писа в \"Туитър\", че вижда възможност за прекратяване на спора.\"\", каза говорител на външното министерство.\"\", добави представителят.В петък Тръмп предупреди, че може да наложи мита върху китайски стоки за 100 милиарда долара. Пекин заплаши, че ще отговори реципрочно.Междувременно американският лидер написа в \"Туитър\", че китайските мита върху вноса на американски автомобили са несправедливи в сравнение с вносните мита, които САЩ са наложили върху автомобили от Китай. Според него китайските автомобили са на по-конкурентни цени на американския пазар, тъй като вносното мито е само 2,5%, което е десет пъти по-ниско от наложените от Пекин 25% върху американски автомобили.", "date": "2018.04.09", "title": "На този етап не е възможно да преговаряме със САЩ, отсече Китай"}
{"url": "https://news.bg/politics/borisov-pozdravi-orban-za-pobedata.html", "text": "Българският премиер Бойко Борисов поздрави унгарския си колега Виктор Орбан за победата на парламентарните избори в Унгария. Ръководената от Орбан партия ФИДЕС спечели изборите в Унгария с близо 50%.В поздравителния си адрес към унгарския министър-председател, Борисов изтъква високата си оценка за приятелските отношения между двете държави. В тях той вижда отлични перспективи за развитие на ползотворното сътрудничество в двустранен, регионален и в многостранен план.Предизвикателствата, пред които е изправена Европа, изискват сътрудничество, солидарност и общ подход за тяхното адресиране, а хората очакват стабилност, сигурност и икономическо благоденствие, акцентира Бойко Борисов.\"Държавите в Европа повече от всякога имат нужда от диалог и единство, и България ще разчита на подкрепа и съдействие от Унгария за реализиране на успешно Председателство на Съвета на ЕС в интерес на нашите граждани и за просперитета на обединена Европа\", пише в писмото си Борисов.Българският премиер пожела на Виктор Орбан здраве, благополучие и успехи.", "date": "2018.04.09", "title": "Борисов поздрави Орбан за победата"}
{"url": "https://news.bg/world/moskva-predupredi-za-mnogo-opasno-razvitie-v-siriya.html", "text": "Външният министър на Русия Сергей Лавров съобщи, че обвиненията към сирийското правителство, че е извършило химическа атака в град Дума в събота, са лъжа и провокация, информират АФП и други агенции.След среща с колегата си от Таджикистан Лавров предупреди, че въздушните удари по сирийска военновъздушна база са \"много опасно развитие\".\", поясни той.Лавров добави, че трябва да се разследва кой е извършил бомбардировките край Палмира. Смята се, че Израел стои зад атаката.Министърът на външните работи поясни, че руски специалисти не са открили следи от химически оръжия в Дума.В същото време Организацията за забрана на химическите оръжия съобщи, че разследва информацията за химическо нападение в Сирия. Великобритания пък призова за \"твърд\" отговор.", "date": "2018.04.09", "title": "Москва предупреди за много опасно развитие в Сирия"}
{"url": "https://news.bg/int-politics/armeniya-se-transformira-v-parlamentarna-republika.html", "text": "Новият президент на Армения Армен Саркисян положи клетва днес, но властта се очаква да остане в ръцете на неговия предшественик, тъй като бившата съветска република преминава към парламентарна форма на управление, отбелязва \"Франс прес\".Бившият посланик във Великобритания положи клетва за встъпването си в длъжност по време на извънредно заседание на парламента, като дясната му ръка беше положена върху ръкопис на Новия завет от VII в., както и върху арменската конституция.64-годишният Саркисян след това беше благословен от патриарха на Арменската православна църква.Встъпването в длъжност на Армен Саркисян позволява спорните промени на Конституцията от 2015 г. да влязат в сила, превръщайки страната в парламентарна република със силен премиер.Политическата промяна беше инициирана от отиващия си президент Серж Саркисян, който няма роднинска връзка с новия държавен глава, и беше одобрена на референдум, като 63% от избирателите подкрепиха промените.Критиците на 63-годишния Серж Саркисян твърдят, че реформите имат за цел да засилят властта му като нов премиер.Управляващата партия защити реформата като стъпка, целяща укрепване на демокрацията на кавказката страна и насочена към подобряване на баланса между законодателната и изпълнителната власт.Но опозицията се оплака от масови нарушения в избирателните секции по време на референдума, който се проведе през декември 2015 г., което накара хиляди хора да протестират.Наложен от Републиканската партия, Армен Саркисян беше единственият кандидат за вече предимно церемониалния президентски пост.Избран на 2 март от Народното събрание за един 7-годишен мандат, президентът се очаква основно да одобрява решенията на премиера.Съгласно новото законодателство той не е част от Съвета за сигурност на страната.Бивш професор по физика, Армен Саркисян за кратко беше премиер през 1990-те години.", "date": "2018.04.09", "title": "Армения се трансформира в парламентарна република"}
{"url": "https://news.bg/crime/softuerat-po-granitsite-e-vazstanoven.html", "text": "Системата на граничните пунктове вече работи на автоматичен режим. Това съобщиха от Агенция \"Митници\". Успешно приключиха техническите процедури по модул \"Пътни такси и разрешителен режим\" (ПТРР) и системата вече работи на автоматичен режим от 13:00 часа.Аварийната ръчна обработка започна в 20:00 часа на 8 април и се очакваше да приключи 36 часа по-късно на 10 април сутринта. Техническата процедура обаче приключи предсрочно.Извършените процедури бяха свързани с преместване на база данни към нов сървър с по-добри параметри. Това е част от изпълнението на дейности по Проект 8.2.1 \"Предоставяне на експертиза за намаляване на натовареността на базата данни на модул \"Пътни такси и разрешителен режим\".За да бъде изцяло изпълнен проектът са необходими и други оптимизационни дейности. След финализирането на проекта резултатът, ще доведе до ускоряване на обработката на превозни средства при контрол на пътните такси и разрешителния режим.От Агенция \"Митници\" акцентират, че периода за техническите процедури не е избран случайно, а след анализ на трафика, поради по-малкия брой преминаващи товарни автомобили през почивните дни.", "date": "2018.04.09", "title": "Софтуерът по границите е възстановен"}
{"url": "https://news.bg/world/evroliderite-se-primirili-che-velikobritaniya-napuska-es.html", "text": "Европейският съюз е приел, че Великобритания няма да промени позицията си за Брекзит и може никога да не се върне след раздялата си през следващата година.Това ще заяви водещ еврокомисар, цитиран от \"Гардиън\".Фил Хоган, ирландският еврокомисар в Брюксел, ще предупреди, че позицията на Обединеното кралство в света ще отслабне след Брекзит.Той ще заяви по време на реч днес, че евролидерите не очакват съществена промяна в позицията на Лондон преди март 2019 г., когато държавата ще напусне съюза, дори и ако има гласуване на споразумението за Брекзит в парламента преди крайния срок.По време на семинар за Брекзит на Дъблинския университет в Брюксел той ще подчерта, че не може да си представи обстоятелства, при които Обединеното кралство ще си промени позицията и ще поиска оставане в ЕС.Хоган, който е еврокомисар по въпросите на земеделието и развитието на селските райони от 2014 г., е близък до преговарящия екип за Брекзит. Според него последната година на преговори е урок за другите държави в ЕС, които могат да поискат своя версия на Брекзит.Хоган ще изтъкне, че съюзът е приел, че Обединеното кралство е \"решило да напусне ЕС и Великобритания ще получи статут на трета държава след 355 дни...флагът й пред институциите в ЕС ще бъде свален\" на 29 март 2019 г.", "date": "2018.04.09", "title": "Евролидерите се примирили, че Великобритания напуска ЕС"}
{"url": "https://news.bg/comments/rusiya-sas-sigurnost-shte-ni-predostavi-vtori-shans.html", "text": "Случаят \"Скрипал\" и последвалите реакции далеч надхвърлиха клишираното обяснение \"всяко чудо за три дни\". Дипломатическият скандал, който се разрази между Русия и Великобритания, отекна в целия свят. България, естествено, нямаше как да остане незасегната и трябваше да вземе отношение по казуса.Българското правителство излезе с решение, в което се изразява солидарност с Великобритания, но няма да се експулсират руски дипломати, тъй като са необходими още доказателства за руската намеса в отравянето на бившия руски разузнавач Сергей Скрипал и неговата дъщеря Юлия. Така нашата страна, за разлика от повечето държави-членки на ЕС и НАТО, не изгони руски дипломати от своята територия.Правилно ли бе това решение? Защитен ли бе в максимална степен българският национален интерес?Отговорите на тези въпроси могат лесно да ни вкарат в клопката на антагонизма \"русофилство-русофобство\". А къде точно е българският интерес в конфликта между Русия и Великобритания и къде започва фаворизирането, било на Русия, било на нашите съюзници, за сметка на България, е наистина деликатен момент.Една сравнително малобройна, но гласовита обществена група настояваше България ефективно да се солидаризира с Великобритания и останалите ни съюзници и да експулсира поне един руски дипломат. Правеха се исторически аналогии от преди две десетилетия, когато правителството на Иван Костов, при далеч по-неблагоприятно геополитическо позициониране на България (страната ни още не бе член нито на ЕС, нито на НАТО), прояви куража да изгони руски дипломати за шпионаж. (Същото правителство, в рамките на един мандат изгони и турски дипломати за намеса във вътрешните ни работи, а също принуди френското правителство да отзове шефката на визовата служба в посолството на Франция у нас мадам Натали Коломбел - за недопустимо отношение към български граждани).Само че има една подробност. Навремето Иван Костов изгони конкретни лица за конкретни действия срещу България. А сега трябваше да се гонят руски дипломати \"по квота\" и \"за идеята\" (нещо като \"символичната война\", която Царство България обявява на САЩ и Великобритания в края на 1941-ва година). Ако нашите служби имаха данни срещу някого, нямаше да се чака отравянето на Сергей Скрипал. И нали никой не си представя външният ни министър Екатерина Захариева да привика руския посланик и да поиска оттегляне на n на брой служители на посолството, като той сам си избере кои да бъдат?Нека да разгледаме и другата ситуация. Решението на българското правителство по този случай има огромна обществена подкрепа (88% по данни на агенция \"Галъп\"). Но тази подкрепа не означава автоматично, че това решение е правилно.Ако Бойко Борисов имаше политическата воля да застане плътно до нашите съюзници (и да се конфронтира с Русия), нямаше да търси \"безспорни доказателства\", а щеше да действа, както при екстрадирането на Абдуллах Буюк в Турция, например. Очевидно такава политическа воля няма, а има притеснение (или направо страх). Явно все още е пресен споменът от февруари 2013г., когато първият кабинет \"Борисов\" бе свален от власт след улични протести, зад които стоеше \"дългата ръка на Кремъл\". И при такива обществени настроения управляващите решиха, че е по-добре да избягват открита конфронтация с Русия, защото биха могли отново да паднат от власт и да бъдат заменени с едно напълно зависимо от Москва правителство. Което, със сигурност, би било по-зле за България.Дали Русия щеше да реагира така, ако бяхме изгонили един или няколко нейни дипломати? Най-вероятно не (поне не само заради този случай). Но остава неприятното усещане, че българското правителство, без да е пряко зависимо от Москва, се оказва заложник на доминиращите русофилски настроения у нас. И няма готовност да \"играе твърдо\" срещу Русия, когато това се налага, независимо че разполага с подкрепата на съюзниците от ЕС и НАТО.Що се отнася до обвиненията. че с това решение България поставя под въпрос лоялността си към съюзниците и принадлежността си към Запада, то тези обвинения са твърде пресилени. Експулсирането на дипломати има по-скоро символичен ефект (а води и до реципрочно връщане на български дипломати), докато решението за изграждане на \"Северен поток 2\" например, в доста по-голяма степен подкопава \"единството на Европа спрямо външната политика на Русия\". И не е ли най-малкото лицемерно, редица западни държави да гонят руски дипломати, а в същото време \"Газпром\" да е основен спонсор на Шампионската лига по футбол? А България е потвърдила и лоялността си към съюзниците, и европейската си принадлежност в много по-голяма степен в момента, когато спря проекта \"Южен поток\".В заключение: трябваше ли България да гони руски дипломати заради случая \"Скрипал\"? Като че ли да, но не е фатално, че не го направи. Русия със сигурност ще (ни) предостави втори шанс...", "date": "2018.04.09", "title": "Русия със сигурност ще (ни) предостави втори шанс"}
{"url": "https://news.bg/crime/dve-katastrofi-blokiraha-e-79.html", "text": "Читатели на News.bg съобщиха за възникнали пътни инциденти на главен път Е79 София - Кулата.Едната катастрофа е в района на Симитли посока София. По първоначална информация катастрофата е станала между три автомобила. Няма данни за пострадали, но вследствие на катастрофата се образуват големи тапи посока столицата. Опашките са километрични.Втората катастрофа е възникнала между два леки автомобила на отбивката за Банско посока София.Екипи на Пътна Полицията са пристигнали на мястото на инцидента, но движението все още не се регулира. Трафикът е изключително натоварен и в двете посоки.", "date": "2018.04.09", "title": "Две катастрофи блокираха Е-79"}
{"url": "https://news.bg/int-politics/voyna-mezhdu-gartsiya-i-turtsiya-ne-e-optsiya-obyaviha-gartsite.html", "text": "Външният министър на Гърция Никос Кодзиас обяви, че военна конфронтация между Турция и Гърция не е опция и че проблемите трябва да бъдат разрешени дипломатически. Това става на фона на напрегнатите отношения между съседните страни заради гръцките войници, задържани от Турция заради незаконно пресичане на границата, както и заради турските военнослужещи, избягали в Гърция. Говорейки пред германското списание \"Шпигел\", Кодзиас коментирал: \"Няма алтернатива на мира; трябва да разрешаваме проблемите чрез дипломация, мирно и в съответствие с международното право.\"Запитан дали Гърция е достатъчно готова за въоръжена надпревара с Турция, докато се възстановява от финансова криза, гръцкият първи дипломат посочил, че въпреки че страната му няма същите финансови и инфраструктурни възможности като Турция, тя има предимство от гледна точка на закупуването на отбранителни оръжия.Кодзиас заявил също така, че Европейският съюз не може да се намеси във въоръжен конфликт между двете страни, но предположил, че други страни в региона, а именно Иран, Русия и арабските страни, да реагират на подобна ескалация.Крехките отношения между Турция и Гърция се влошиха до ново дъно след повтарящия се отказ на гръцките съдилища да екстрадират осем турски военнослужещи, които според турските власти са били част от пучистите, опитали да свалят турския президент Реджеп Тайип Ердоган от власт през юли 2016 г.Първото тримесечие на 2018 г. беше особено напрегнато. Освен въпроса за военнослужещите, друг проблем между двете страни е Кипър, който започна проучвания за газ край бреговете си, което вбеси Турция.", "date": "2018.04.09", "title": "Война между Гърция и Турция не е опция, обявиха гърците "}
{"url": "https://news.bg/world/frantsiya-pomaga-na-sauditska-arabiya-za-sformirane-na-orkestar-i-opera.html", "text": "Франция ще помогне на Саудитска Арабия да сформира национален оркестър и опера, съобщи министърът на културата на европейската страна Франсоаз Нисен, цитиран от АФП.Според агенцията това е още един признак за голямата културна промяна, която настъпва в ултраконсервативната монархия.\"\", каза министърът на пресконференция след разговори със саудитския си колега.Престолонаследникът на Саудитска Арабия Мохамед бин Салман вечеря с президента на Франция Еманюел Макрон в Лувъра в неделя вечерта. Принцът е на първата си официална визита в европейската държава.Обиколката на Мохамед бин Салман включва САЩ, Великобритания и Египет. Той иска да се представи като умерен реформатор на консервативната монархия.На 18 април в Саудитска Арабия за първи път ще бъде прожектиран филм от 35 г.Властите обявиха през февруари, че за тази година ще бъдат организирани повече от 5 000 фестивала и концерти, което е два пъти повече в сравнение с миналата година. Запланувано е през следващите десетилетия да бъдат инжектирани 64 милиарда долара за развитие на културата и развлекателния сектор.Междувременно АФП съобщи, че за първи път Саудитска Арабия ще представи филми на фестивала в Кан през следващия месец.", "date": "2018.04.09", "title": "Франция помага на Саудитска Арабия за сформиране на оркестър и опера"}
{"url": "https://news.bg/world/britantsite-barzat-da-se-sdobiyat-s-pasporti-na-darzhavi-ot-es.html", "text": "Британците бързат да се сдобият с паспорти на държави от ЕС, информира \"Ройтерс\".Броят на британците, станали граждани на друга държава на ЕС, е нараснал повече от два пъти през 2016 г., показват статистически данни на Евростат.През 2016 г., когато британците гласуваха за излизане от съюза, 6 500 граждани на Острова са се сдобили с гражданство на друга държава от ЕС, което 165% увеличение от 2 478 души през 2015 г., става ясно от статистиката. От тях 2 702 британци са получили германски паспорти - скок от 355 на сто.В Германия процесът по получаване на паспорт продължава само няколко месеца в сравнение с година или повече в другите държави от ЕС. За сравнение във Франция през 2016 г. само 517 британци са станали граждани на европейската държава, което е увеличение с 38 на сто.В Белгия, където хиляди британци работят в Брюксел, 506 британци са получили белгийски паспорти, което е четири пъти повече от 2015 г.Данните на Евростат показват, че през последните 10 г. е отчетен постоянен ръст на британците, сдобили се с паспорти на други държави от ЕС, като броя им през 2016 г. е четири пъти по-висок в сравнение с 2007 г.", "date": "2018.04.09", "title": "Британците бързат да се сдобият с паспорти на държави от ЕС"}
{"url": "https://news.bg/int-politics/turtsiya-gotova-da-razpolozhi-voyski-v-donbas.html", "text": "Турция е готова да участва в мироопазващата мисия на ООН в Донбас. Това подчертаха от пресслужбата на украинския президент Петро Порошенко след срещата му с турския му колега Реджеп Тайип Ердоган, съобщават турските медии.Порошенко пристигна в Истанбул за разговори с Ердоган и турския външен министър Мевлют Чавушоглу.\"Президентът Петро Порошенко информира турската страна за ситуацията в Донбас... Турция приветства разполагането на мироопазващата мисия на ООН в окупираната област Донбас и изрази готовността си да участва в тази мисия\", се изтъква в изявлението.На фона на демонстрираните топли отношения между Ердоган и руския му колега Владимир Путин през последните месеци, изпращането на турски войски в Донбас изглежда меко казано странно.  Ердоган и Порошенко са обсъдили също така двустранните търговски отношения и възможностите за реализиране на общи енергийни проекти.Лидерите на Турция и Украйна също са засегнали тристранното сътрудничество между Украйна, Турция и Катар.Въоръжен конфликт между украински войски и подкрепяни от Русия сепаратисти в източния украински регион Донбас избухна след протестите на Майдана в украинската столица Киев и цялата страна срещу правителството на тогавашния президент Виктор Янукович.Повече от 10 хил. души бяха убити в сраженията от 2014 г. насам.", "date": "2018.04.09", "title": "Турция готова да разположи войски в Донбас"}
{"url": "https://news.bg/disasters/makron-i-tramp-zasilvat-natiska-nad-siriya.html", "text": "САЩ и Франция са споделили информация, с която се потвърждава използването на химическо оръжие в сирийското столично предградие Дума, съобщава АП.Това е станало по време на телефонен разговор на френския президент Еманюел Макрон с американския си колега Доналд Тръмп.От своя страна Макрон е осъдил решително химическите атаки от 7 април срещу населението на Дума.Двамата президенти смятат, че сирийският лидер Башар Асад трябва да понесе отговорност за използването на химическо оръжие срещу цивилното население.Освен това Франция и САЩ са договорила обща позиция за насроченото за днес извънредно заседание на Съвета за сигурност на ООН.", "date": "2018.04.09", "title": "Макрон и Тръмп засилват натиска над Сирия"}
{"url": "https://news.bg/world/seriya-ot-trusove-lyulyaha-yaponiya.html", "text": "Най-малко четирима души са пострадали при серия от трусове в Япония. Това съобщава АП.Най-силният трус е бил с магнитуд 6,1 по Рихтер. Епицентърът е бил в югозападната японска префектура Шимане тази сутрин.Сеизмолози отчитат, че на трусовете са били на малка дълбочина.В резултат на земетресенията без водоснабдяване в Шимане са останали стотина домове. За ликвидиране на последиците там са изпратени войници.", "date": "2018.04.09", "title": "Серия от трусове люляха Япония"}
{"url": "https://news.bg/disasters/anglichanin-ostana-bez-knizhka-vav-frantsiya.html", "text": "Англичанин остана без книжка във Франция, съобщава в. \"Дейли мейл\".57-годишният мъж е бил засечен да шофира със скорост 200 км/ч при ограничение от 100 км/ч. в района на Тулуза.Името му не се съобщава, защото той ще бъде изправен пред съдия. Шофьорът бил зад волана на луксозен Макларън 720S за близо 208 000 британски лири.Близо 500 000 британци са хващани на година във Франция да нарушават ограничението на скоростта.", "date": "2018.04.09", "title": "Англичанин остана без книжка във Франция"}
{"url": "https://news.bg/weather/slantse-v-ponedelnik-1.html", "text": "Днес ще е предимно слънчево. Ще духа слаб, в Дунавската равнина и източните райони до умерен вятър от изток-североизток. Дневните температури ще се повишат и максималните ще са между 20° и 25°.Това съобщават от НИМХ към БАН.Над планините ще бъде предимно слънчево. Ще духа до умерен вятър от изток-югоизток, който по високите части ще се ориентира от югозапад. Максималната температура на височина 1200 метра ще е около 15°, на 2000 метра - около 9°.Над Черноморието ще е предимно слънчево. Ще духа до умерен вятър от север-североизток. Максималните температури ще са между 12° и 16°. Температурата на морската вода е 10-11°. Вълнението на морето ще бъде 2-3 бала.", "date": "2018.04.09", "title": "Слънце в понеделник"}
{"url": "https://news.bg/disasters/spasitelna-misiya-za-bezhantsi-v-egeysko-more.html", "text": "Стотици бежанци бяха спасени от гръцката брегова охрана и граничната агенция на Европейския съюз Фронтекс в Егейско море в неделя, съобщават гръцки медии.Най-голямата спасителна операция се проведе край бреговете на Лесбос, където лодка на Frontex откри пластмасови лодки с 56 души на борда. Бежанците бяха транспортирани до пристанището на острова.Други 44 души бяха намерени и спасени от гръцката брегова охрана на изток от остров Агатониси, намиращ се на няколко километра от турското крайбрежие. Тези на борда бяха прехвърлени на остров Самос.Властите не разкриват националността или възрастта на спасените.", "date": "2018.04.09", "title": "Спасителна мисия за бежанци в Егейско море"}
{"url": "https://news.bg/regions/pamporovo-zakriva-ski-sezona-dnes.html", "text": "Пампорово закрива ски сезона днес, информират от ръководството на зимния курорт. Лифтовете и пистите ще работят и днес. Условията за ски са добри, отворени са 9 писти, съобщава БНР.В последния ден от сезона туристите ще имат възможност да съчетаят зимни и летни спортове. Заключителното парти в ски зоната включва забавни игри край воден басейн, в края на една от пистите.", "date": "2018.04.09", "title": "Пампорово закрива ски сезона днес"}
{"url": "https://news.bg/health/s-lazer-reshavame-definitivno-problema-s-uvelichenata-prostata.html", "text": "Д-р Боцевски, каква е тенденцията - увеличават ли се или намаляват болните с проблемна простатна жлеза?България е страна със застаряващо население. Както знаете, увеличената простата, т.нар. ДПХ, е възрастово обусловена болест. Затова броя на пациентите расте. Важно е да ги лекуваме така, че симптомите да не се повтарят. При някои оперативни методи се отнема само част от жлезата, след няколко години тя пак нараства и уринирането отново е усложнено. Мъжът започва да изпитва същите неприятни симптоми на затрудено и мъчително уриниране, задръжка на урина, неизпразнен пикочен мехур, многократни нощни ставания. При лазерните операции, които правим в \"Хил клиник\" обаче, заболяването остава завинаги в миналото. Нашите пациенти практически нямат проблеми с простатата до края на живота си.Как понасят мъжете манипулацията със Зелен лазер?Възстановителният период е кратък и почти безболезнен. В рамките на една седмица повечето мъже се връщат към обичайния си начин на живот и отново са работоспособни.Освен бързото възстановяване, методът гарантира и съкратено време с катетър. Мъжът още на следващия ден е изписан, защото няма разрези и не се очакват усложнения. Лазерът замени традиционната хирургия, при която се работи със скалпел и се нарушава целостта на кожата и коремната стена, има кървене, шевове, зарастване. Зеленият лазер прониква през естествените отвори, без нито един хирургичен разрез. Той е безкръвна, щадяща, резултатна технология. Поради големия опит, който има нашия екип, оперативното време е съкратено, а резултатите от интервенцията са първокласни. Всичко това превръща лазерната процедура в новия \"златен стандарт\" при лечение на простатна патология.Наскоро закупихте нова техника, за каква апаратура става дума?Придобихме уникална апаратура за диагностика на простатни карциноми - 3D Fusion биопсична система. Засега само при нас в страната пациентите могат да си направят прицелна биопсия с MR-TRUS Fusion. Според топ уролозите в света това е възможно най-добрата биопсия. Щастливи сме, че имаме тази техника и можем да сме от полза на все повече мъже с трудно диагностицируем рак на простатата.За още по-голяма точност ползваме не просто изследване с ядрено-магнитен резонанс, а мултипараметричен ЯМР с протокол и класифициране на лезиите по системата PI-RADS. То дава възможност да се запишат множество детайлни изображения на жлезата, семенните мехурчета и прилежащите лимфни възли, детайлна оценка на получените образи, отличаване на злокачествените от доброкачествените лезии и при доказан карцином - стадиране на процеса. Мултипараметричният ЯМР може да определи наличието, местоположението и разпространението на туморите. Не случайно радикалните лапароскопски простатектомии, които извършваме, освен щадящи за болния имат оптимален медицински ефект.", "date": "2018.04.09", "title": "С лазер решаваме дефинитивно проблема с увеличената простата"}
{"url": "https://news.bg/bulgaria/samostoyatelnite-teroristichni-ataki-priklyuchvat-idvat-tseli-organizatsii.html", "text": "Самостоятелните изпълнения на единаци терористи приключват. Това съобщи в ефира на bTV експертът по борба с тероризма Боян Чуков.По думите му терористите единаци в момента се прегрупират и след време ще станем свидетели на атентати в Европа, зад които стоят цели организации от хора.По повод , за което местните власти казват, че е дело на психично болен германец, Чуков каза, че имало данни, че нападателят е кюрд.\"Ако това се потвърди, това ще бъде първият случай на кюрд, който участва в терористичен акт в Западна Европа\", коментира Чуков.Той изрази съжаление, че често пъти не се дава цялата информация, защото тя ще има много лошо влияние върху обществото.По отношение на  в Сирия, Чуков посочи, че и преди сме били свидетели на подобни постановки.\"Ако това беше химическо оръжие може ли да ми обясните тези хора без ръкавици и маски как не са засегнати\", заяви експертът по борба с тероризма и допълни, че тези химически атаки се използват като претекст, след който следват определени действия.По случая с отровените Сергей и Юлия Скрипал Чуков в английския град Солсбъри, Чуков изрази съмнение да е използван нервнопаралитичен газ.\"Не е необходимо да си супер експерт и да не разбереш, че след като те оживяват и двамата, отделно нито санитарят, нито полицая са засегнат. Това може да е всичко друго, но не и газ\", каза още той.Припомняме, 66-годишният двоен агент Сергей Скрипал и 33-годишната му дъщеря Юлия са в болница повече от месец след Изследвания показаха, че . Великобритания твърди, че Русия стои зад нападението. Москва отрича. Този конфликт доведе до дипломатическа криза. Много европейски държави експулсираха руски дипломати в знак на съпричастност към Кралството.", "date": "2018.04.09", "title": "Самостоятелните терористични атаки приключват, идват цели организации"}
{"url": "https://news.bg/bulgaria/nad-85-ot-balgarite-podkrepyat-soleni-globi-za-kradena-voda.html", "text": "Над 85% от българите подкрепят намерението на Министерството на регионалното развитие и благоустройството (МРРБ) драстично да увеличи глобите за кражба на вода. Това сочат данните от Национално представително проучване на общественото мнение за основните политики на МРРБ, извършено от \"Екзакта рисърч груп\". Изследването е проведено сред 1500 българи в 98 населени места в периода между февруари и март 2018 г.Пет пъти увеличение на глобите за тези, които крадат вода или не плащат сметките си, обеща ресорният министър Николай Нанков.Регламентацията на тези драстично увеличени глоби може да се реализира чрез нов Закон за ВиК. За тези, които не плащат и откажат да им бъде монтиран водомер, ще се предвиди възможността да бъдат изключвани от мрежата. За да се обезпечи достъпът им до вода, ще бъдат осигурени алтернативни възможности - чрез обществени водоизточници.Министерството информира, че проблемът с кражбите на вода има сериозно значение и за потребителите, но те изтъкват други проблеми като по-важни.На въпрос в проучването \"Кой според Вас е основният проблем на ВиК услугите\", 16,7% отговарят, че това са кражбите на вода. Други 22,7% посочват качеството на водата, а 21,8% - уличните течове.Почти всички от запитаните имат висока съзнание за значението на водата. 99,2% от запитаните я считат за ценен природен ресурс. В същото време 41,6% от участниците в допитването не са готови да плащат за това безценно благо по-висока цена от сегашната. Други 36,2% са съгласни да приемат поскъпване на услугата, ако се подобри качеството, а 27,7% ще приемат повишение, за да се осигури по-добро пречистване с цел опазване на околната среда. Голям е и процентът на тези (24,1%), които са съгласни да има вдигане на цената, за да няма прекъсване на водоснабдяването.", "date": "2018.04.09", "title": "Над 85% от българите подкрепят „солени“ глоби за крадена вода"}
{"url": "https://news.bg/bulgaria/turistite-v-hrama-se-chukvat-s-yaytse-i-si-zaminavat.html", "text": "Православният свят посрещна Възкресение Христово и Благодатният огън отново озари вярващите. Възкресение е празник на смирението. Това стана ясно от думите на диригента на патриаршеския хор доц. Димитър Димитров в ефира на БНТ по повод светлия български празник Възкресение Христово.Според доц. Димитров, вярващият човек отива в храма, за да се помоли, чувства вътрешна необходимост от съприкосновение със светинята, отива на служба, защото има нужда от това да знае какво ще чуе и види.\"За разлика от българския вярващ човек - \"туристът\", само влиза в светия храм, поглежда наоколо, слага си ръцете отзад, чукне се с яйце и си заминава\", коментира диригентът на патриаршеския хор.Доц. Димитров изрази съжаление, че суетата е една от причините, която касае тези, които нямат отношение към богослужението.", "date": "2018.04.09", "title": "\"Туристите\" в храма се чукват с яйце и си заминават"}
{"url": "https://news.bg/bulgaria/palavi-babi-i-lov-na-kenguru-habyat-resursa-na-mvr.html", "text": "Палави баби и кучешки погребения хабят полицейския ресурс. Освен с мастити престъпници и рецидивисти родните полицаи често попадат на куриозни казуси, които може и да звучат абсурдно, но са част от ежедневието на блюстителите на реда.Погребение на дакел постъпва като сигнал за незаконно бебешко погребение. Спец частите са вдигнати на крак късно вечерта заради обаждане, че зад столичен родилен дом се извършва незаконно погребение. Според очевидеца най-вероятно се заравя бебешко трупче, което е увито в малко одеяло.Полицаите са тежко екипирани, лазят с бронежилетки. На мястото попадат действително на лица, които носят запалени свещи, плачат и на закопан малък гроб са поставило цветя. Служителите на реда ги натръшкват и нареждат да се изрови трупа. Оказва се, че погребението, което по същността си е незаконно, не е на бебе, а на домашния любимец-дакел.Преди години кенгуру бяга от цирка в \"Люлин\". За съдействие са привикани и служителите на реда. Така полицаите гонят непокорното животно из столичния \"Западен парк\".Друг случай: Съседи подават сигнал, че нещо ужасяващо се случва с тяхната съседка - баба на над 70 години. Възрастната вдовица надавала страшни викове. Съседите тропат на входната врата, никпй не им отваря. В същото време от вътре се чуват и мъжки гласове. Затова загрижените съседи предполагат, че може би става опит за убийство или пък старата жена е подложена на садистични изтезания. Родната полиция отива на място и този път бабата им отваря жива и здрава. Оказва се, че похотливото бабе се е отдало на горещи ласки с млади момчета, склонни да й открехнат тайните на сладострастието срещу съответната сума. Цял живот бях вярна на един мъж, сега, докато съм жива, ще наваксам, обяснила палавата пенсионерка.", "date": "2018.04.09", "title": "Палави баби и лов на кенгуру хабят ресурса на МВР"}
{"url": "https://news.bg/bulgaria/mitnichari-proveryavat-kamionite-na-avarien-rezhim.html", "text": "Една от причините, които доведоха до затрудненото преминаване през границите на страната за великденските празниците, е смяна на софтуер. На всички пунктове пътните и винетните такси ще бъдат плащани в брой. Това съобщи за Нова телевизия Иван Панайотов, началник отдел \"Митническо разузнаване и разследване\" на Митница Югозападна.До приключване на техническите процедури обработката на пътни превозни средства ще се извършва ръчно, каза още той.\"От 20:00 часа снощи беше въведен авариен режим на обработка на товарния трафик. Издава се протокол за разрешителния режим на товарните автомобили и квитанция за продажба на винетни стикери\", коментира Панайотов и допълни, че единственото неудобство е, че заплащането задължително трябва да стане в брой.Панайотов посочи, че една от системите на граничните пунктове премина в авариен режим.Той бе категоричен, че това няма да засегне автомобилите. Процедурата по проверка на товарен автомобил не трябва да надвишава повече от 5 минути, увери началникът на \"Митническо разузнаване и разследване\". На въпрос дали се очаква голямо задръстване на камиони тази вечер, той каза, че се очаква да има струпване на тази вечер след 20 часа.", "date": "2018.04.09", "title": "Митничари проверяват камионите на авариен режим"}
{"url": "https://news.bg/crime/serien-telefonen-izmamnik-pribra-nad-50-hil-lv-v-burgas.html", "text": "Телефонен измамник прибрал над 50 хил. лв. в Бургаско. За период от 10 дни 57-годишният бургазлия П.К. взел 53 402 лв.Мъжът измамил 78-годишна жена от село Равнец, но в последствие полицията установила, че той е извършил още 6 измами.Възрастната жена мъжът измамил на 28 март по класическата схема \"оказване на съдействие на полицията за залавяне на телефонни измамници\". Пенсионерката дала на криминално проявения мъж сумата от 10 500 лева. Тогава той бил арестуван и при претърсване в автомобила му и в дома му, в бл. 57 в бургаския комплекс \"Зорница\", са намерени и иззети част от парите на измамената пенсионерка.Разследването на полицията обаче показало, че 57-годишният мъж е извършил още няколко телефонни измами само в рамките на 10 дни.На 19 март, използвайки същата схема за съдействие на полицаи, мъжът измамил 76-годишен бургазлия от комплекс \"Славейков\", като му взел 2 750 лв.На следващия ден около 13.00 ч. осъществил телефонна измама отново по класическата схема спрямо 55-годишна бургазлийка от комплекс \"Славейков\", като й взел сумата от 3 000 лв.На 24 март около 14.00 ч. осъществил телефонна измама, заблуждавайки по същия начин 80-годишен мъж от бургаския \"Братя Миладинови\", като му взел сумата от 1 960 лв.На 27 март около 12.10 ч. отново с телефонна измама прибрал 3 000 лв. от 70-годишна бургазлийка.Най-големият удар бил на 29 март, когато със съдействието на 64-годишния М.А. от Стара Загора осъществил телефонна измама по същата схема спрямо 78 годишна жена от Българово, която на три транша предоставила сумата от общо 40 842 лв.На 30 март отново със съдействието на 64-годишния М.А. осъществил още една телефонна измама за сумата от 1 850 лв., взети от адрес, разположен на ул. \"Велико Търново\" в комплекс \"Лазур\".Измамникът е направил пълни самопризнания. Събраните до момента материали са докладвани в Бургаска Районна прокуратура, като на П.К. е наложена мярка \"домашен арест\", а на М.А. - \"парична гаранция\".Работата по цялостно документиране на престъпната дейност на 57 годишния бургазлия и 64 годишния старозагорец продължава от служители на ОДМВР - Бургас.", "date": "2018.04.09", "title": "Сериен телефонен измамник прибра над 50 хил. лв. в Бургас"}
{"url": "https://news.bg/int-politics/rusiya-obvini-izrael-za-udara-sreshtu-voennata-baza-v-siriya.html", "text": "Два израелски бойни самолета F-15 са извършили ударите срещу сирийската военновъздушна база близо до сирийския град Палмира, твърдят от военното министерство на Русия.Според Русия самолетите са дошли малко преди 4 часа сутринта местно време от ливанското въздушно пространство и са извършили 8 въздушни удара, 5 от които са били отблъснати от сирийската противовъздушна отбрана. Израел засега не е потвърдил твърденията на Русия.Междувременно режимът на сирийския диктатор Башар Асад също обяви, че Израел стои зад въздушните удари. По-рано беше съобщено, че 14 души са били убити при нападението, включително няколко ирански войници. Въпреки че сирийските държавни медии първоначално нарочиха САЩ за ударите, Пентагонът отрече да е замесен.\"В момента министерството на отбраната не провежда въздушни удари в Сирия\", изтъкнаха от Пентагона в изявление. Френската армия също отрече да има пръст в нападението.Американският президент Доналд Тръмп обаче заплаши да отмъсти на онези, които са замесени в атаката с химически оръжия в Дума по-рано. Заедно с френския си колега Еманюел Макрон той се зарече да \"координират категоричен, съвместен отговор\".", "date": "2018.04.09", "title": "Русия обвини Израел за удара срещу военната база в Сирия"}
{"url": "https://news.bg/int-politics/velikobritaniya-prashta-skripal-pod-nova-samolichnost-v-sasht.html", "text": "Бившият руски шпионин Сергей Скрипал и дъщеря му Юлия, срещу които беше извършено нападение с нервнопаралитичното вещество новичок в английския град Солсбъри на 4 март, ще получат нова самоличност и шанс да се установят най-вероятно в САЩ, съобщават британски медии, позовавайки се на източник от специалните служби.В информацията се уточнява, че британските власти искат да премесят семейство Скрипал в САЩ, Канада, Австралия или Нова Зеландия, тъй като тези страни са партньори с Великобритания в областта на споделянето на разузнавателна информация.\"Очевидното място за установяването им е в Америка\", посочил източникът, допълвайки: \"Защото там е по-малко вероятно да бъдат убити и е по-лесно да ги предпазим там под новата самоличност.\"Отравянето на Сергей и Юлия Скрипал обтегна отношенията между Великобритания и Русия, след като Лондон обвини Москва, че стои зад химическата атака, нещо, което Русия отрича. Инцидентът предизвика дипломатически скандал, след като Обединеното кралство и неговите съюзници изгониха стотици руски дипломати, което накара Москва да предприеме реципрочни мерки.", "date": "2018.04.09", "title": "Великобритания праща Скрипал под нова самоличност в САЩ"}
{"url": "https://news.bg/health/dezhurnite-ekipi-v-pirogov-prieha-1830-patsienti-po-praznitsite.html", "text": "Медиците от спешния център на УМБАЛСМ \"Н. И. Пирогов\" са помогнали на 1830 пострадали по време на Великденските празници. От болницата информират, че това е с близо 400 души повече отколкото през последните 4 години.От пострадалите, потърсили помощ в болницата, на близо 240 се е наложило да останат за лечение, като 10 от тях са неосигурени.Над 50 тежко пострадали от различни части на България са получили помощ в \"Пирогов\" през последните дни. Те са били преведени за лечение в университетската спешна болница, тъй като има капацитет да поеме най-тежките случаи в страната.Дежурните екипи са се погрижили и за 474 деца, 41 от тях са посрещнали Великден в \"Пирогов\".Децата, които са били приети по празниците тази година, са с близо 130 повече от броя на малките пациенти през 2014 г.През пироговските противошокови зали - за възрастни и за деца, са преминали близо 30 много тежки случая.От лечебното заведение съобщават, че по традиция най-натоварени са травматологичния, неврохирургичния, токсикологичния и хирургичния кабинет.", "date": "2018.04.09", "title": "Дежурните екипи в \"Пирогов\" приеха 1830 пациенти по празниците"}
{"url": "https://news.bg/world/novi-podrobnosti-ot-tragediyata-v-myunster.html", "text": "Газови бутилки и туби с гориво е открила полицията в жилището на водача, който вчера налетя с ван срещу множество хора в германския град Мюнстер, разкрива АП.48-годишният водач на вана е имал апартаменти в Дрезден и в Пирна.По-рано беше съобщено, че при обиск в дома на нападателя в Мюнстер е открит макет на автомат \"Калашников\".По-късно от полицията съобщиха, че няма признаци за политически мотив.Йенс Р. - мъжът, който вчера се вряза с ван в граждани в германския град Мюнстер, в миналото е имал проблеми със закона, съобщи представителката на прокуратурата на града Елке Адомайт.В Мюнстер срещу него са били повдигнати три дела - за заплаха за физическа разправа, нанасяне на материални щети и напускане на мястото на пътно произшествие. Разследванията датират от 2015 - 2016 г. и към момента са прекратени.Местни медии информират, че извършителят на нападението е индустриален проектант, който е живеел в Мюнстер. Той е имал психически проблеми.Изглежда, че нападателят е имал психически проблеми, обяви регионалният вътрешен министър на Северен Рейн-Вестфалия Херберт Ройл, цитиран от \"Ройтерс\".Сега знаем, че нападението е извършено от един човек, германец, поясни министърът.Има много индикации, че човекът е имал психически проблеми. Това трябва внимателно да бъде проучено, добави Ройл.По думите му няма доказателства за връзка с ислямски екстремисти, заподозреният също така не е бежанец.", "date": "2018.04.09", "title": "Нови подробности от трагедията в Мюнстер"}
{"url": "https://news.bg/world/orban-pecheli-v-ungariya.html", "text": "Управляващата консервативна партия ФИДЕС на премиера Виктор Орбан печели убедително парламентарните избори в Унгария, предаде АП.Това ще е трети поред мандат начело на властта.Според официални прогнозни резултати, базирани на преброени 74,6 на сто от подадените гласове, ФИДЕС получава 49,5 %.Така Орбан ще има 134 места и мнозинство от две трети в новия парламент, в който ще има общо 199 депутати, предаде Ройтерс.Дясната националистическата партия \"Йоббик\" е на второ място с 20 % и 26 депутати. Лидерът на националистите Габор Вона обяви оставката си.Оставка обяви и цялото ръководство на Социалистическата партия, която заедно с коалиционния си партньор - \"Диалог за Унгария\", остава на трето място с 11,85 на сто и 20 депутати.", "date": "2018.04.09", "title": "Орбан печели в Унгария"}
{"url": "https://news.bg/world/nov-opasen-shtam-na-gonoreya-e-otkrit-vav-velikobritaniya.html", "text": "Първи случай на нов щам гонорея, резистентен към антибиотици, беше изолиран във Великобритания, съобщават медиите на Острова.Опасният щам на супергонореята е открит в мъж, който е имал случаен сексуален контакт в Азия.Гонореята (наричана още трипер) е полово предавана болест, която се предизвиква от бактерията Neisseria gonorrheae. Заразяването с тази болест може да стане само при полов акт. Обичайните симптоми при мъжете включват парене при уриниране и секреция от половия член.При жените, от друга страна, болестта първоначално протича асимптоматично или се наблюдават вагинална секреция и болки в таза. Ако болестта не се лекува, това може да доведе до допълнителни усложнения като епидидимит (възпаление на надсеменника при мъжете), възникване на инфекции в тазовата област, засягане на ставите и сърцето. Лечението е изключително антибиотично.Преди 40 г. Neisseria gonorrhoeae е сред най-лесно лекуваните с пеницилин. Впоследствие бактерията става резистентна към него и започва да се лекува с тетрациклин. През 90-те години гонореята придобива плазмит, който я прави резистентна и към този антибиотик и за лечение започват да се използват хинолони в единични дози.", "date": "2018.04.09", "title": "Нов опасен щам на гонорея е открит във Великобритания"}
{"url": "https://news.bg/world/ministri-i-deputati-v-polsha-se-otkazvat-ot-premiite.html", "text": "Всички членове на полското правителство решиха доброволно да върнат премиите, получени през 2017 г., заяви председателят на Постоянния комитет на Съвета на министрите Яцек Сасин, цитиран от сайта Onet.pl.Министрите ще дарят премиите за благотворителност, а депутатските заплати вероятно ще бъдат намалени с 20 процента.Допълнителните възнаграждения предизвикаха през последните седмици остра обществена реакция в страната.Обсъжда се и въвеждането на таван на заплатите на кметовете и други регионални и местни висши чиновници. Те често получават по-високо възнаграждение от членовете на правителството.", "date": "2018.04.09", "title": "Министри и депутати в Полша се отказват от премиите"}
{"url": "https://news.bg/world/petima-zaginaha-v-aviokatastrofa-v-arzhentina.html", "text": "Най-малко петима души загинаха в авиокатастрофа в Аржентина, съобщават местните медии. Властите потвърдиха, че неголям самолет се разби вчера в аржентинската провинция Ла Пампа.Останките от самолета Piper PA-34 Seneca са открити в труднодостъпен район. Причините за катастрофата тепърва ще се уточняват.На мястото на катастрофата работят експерти. На борда е имало пилот и 4-ма пътници.", "date": "2018.04.09", "title": "Петима загинаха в авиокатастрофа в Аржентина"}
{"url": "https://news.bg/world/kitay-nalozhi-embargo-na-severna-koreya.html", "text": "Китай забрани износа за Северна Корея на продукти с потенциална двойна употреба.Това съобщи китайското министерство на търговията.Целта е да се ограничат възможностите на Пхенян за производство на оръжия за масово поразяване.За целта Китай забранява износа на 32 стоки. Те са съобразени с приетата неотдавна от Съвета за сигурност на ООН резолюция.Пекин е основен съюзник на режима в Пхенян.", "date": "2018.04.09", "title": "Китай наложи ембарго на Северна Корея"}
{"url": "https://news.bg/press/deloto-za-otnemane-na-2-2-mlrd-lv-ot-tsvetan-bez-rezultat-po-signalite-za-dvamata-izbyagali-zatvornitsi.html", "text": "Делото за отнемане на 2,2 млрд. лв. от Цветан Василев скара шефа на \"Антикорупция\" и съдииПредседателят на комисията \"Антикорупция\" Пламен Георгиев и съюзът на съдиите влязоха в разгорещен дебат и размяна на реплики чрез писма заради делото за конфискация на имущество за 2,2 млрд. лв. на бившия собственик на КТБ Цветан Василев.Поводът бе запитване от съдия Катерина Енчева от Софийския градски съд (СГС), на която е разпределено делото. То е отправено към Съда на Европейския съюз в Люксембург. Запитването е дали нашият закон за гражданската конфискация, по който се иска отнемане на имането на Василев, противоречи на правото на Европейския съюз и по-точно на една конкретна директива.Гражданската конфискация се прилага у нас от 2013 г. Тя не обвързва отнемането на имущество с наказателното дело.Кантонер - това звучеше гордо Път, покрит с прах и чакъл, но равен и спретнат се вие из полето, поръбен от двете страни с шумнали липи. Между дърветата се редят храсти, подравнени като войници за парад. А зад тях сред градина с цветя и овошки се гуши къщурка сякаш излязла от приказките...Такива идилични картини преди десетилетия можеше да се видят из цяла България. Днес вече ги няма. Защото ги няма и майсторите, които ги създаваха. Равните пътища и китните пейзажи край тях бяха дело не на художници, а на мъже с лопати и ножици в ръце. Наричаха ги \"кантонери\" - стражи и стопани на шосетата. Асфалтовите платна, мощните машини и високите скорости отдавна изпратиха тази важна навремето професия в забрава.Без резултат по сигналите за двамата избягали затворници В полицията са получени стотици сигнали за това, че двамата избягали затворници Владимир Пелов и Радослав Колев са видяни на различни места в страната. Нито едно от обажданията обаче до момента не е довело криминалистите до конкретни следи.Последният по-конкретен сигнал е от преди ден. Тогава в МВР постъпва информация, че двама души са забелязани във вила близо до село Огоя, което се намира до Своге. На място са били изпратени сили на полицията, които са претърсили района, но двамата затворници не са открити, съобщи БНР.Млада надежда на ДПС влезе в ръководството на Европейската либерална младежКандидадът на Младежко ДПС - Антоанета Асенова бе избрана за член на бюрото на Европейската либерална младеж (LYMEC). Асенова получи най-голяма подкрепа от делегатите на организацията, като събра 189 от 192 възможни гласа при тайно гласуване. Това се случи по време на конгреса на организацията, който се проведе в периода 6-8 април в Берлин, Германия. Също така, Сюлейман Сюлейман беше избран за делегат на конгреса на партия АЛДЕ, който ще се проведе есента в Мадрид.България е с най-малко домове за възрастни в ЕС България е на последно място в ЕС по брой на домове за възрастни към населено място. Общо за страната те са осемдесет и два. А в тях живеят малко над 5600 души. Местата обаче не стигат. За настаняване чакат близо 4 хиляди други пенсионери, съобщава Нова телевизия.Най-много са чакащите да се отвори място в институциите, грижещи се за хора с различни увреждания, психически разстройства и деменция. За създаването на нови такива центрове са заделени над 40 милиона лева. Парите трябва да стигнат за изграждането и ремонта на общо 74 домове за подпомагане и грижа на възрастни хора в страната.", "date": "2018.04.09", "title": "Делото за отнемане на 2,2 млрд. лв. от Цветан, Без резултат по сигналите за двамата избягали затворници"}
{"url": "https://news.bg/world/siriya-udariha-s-raketi-vvs-baza.html", "text": "Сирийска правителствена военно-въздушна база е била ударена с ракети, съобщи Би Би Си.Медията се позовава на официалната сирийска агенция САНА.Сирийската ВВС база Тайфур, която се намира край Хомс, е била ударена с ракети. Има убити и ранени, съобщи САНА.Ройтерс отбелязва, че в момента няма официално потвърждение от Пентагона за ракетни нападения срещу базата.Новината за ударите идва на фона на бомбардировките със зарин в столичното предградие Дума. Атаката отне живота на 70 души.Сирийската противовъздушна отбрана е реагирала на атаката срещу военното летище край Хомс. Тя дори е успяла да свали осем ракети.САНА съобщава за убити и ранени сред сирийския военен персонал на летището.", "date": "2018.04.09", "title": "Сирия: Удариха с ракети ВВС база"}
{"url": "https://news.bg/int-politics/sasht-shte-sazhalyavat-ako-se-izteglyat-ot-yadrenoto-sporazumenie-zaplashva-iran.html", "text": "Иранският президент Хасан Рохани обяви, че американският президент Доналд Тръмп ще съжалява, ако оттегли САЩ от ядреното споразумение, което Техеран и шестте световни сили подписаха през 2015 година, тъй като отговорът на Иран ще бъде по-категоричен, отколкото те може да си представят, съобщава \"Ройтерс\".\"Иран няма да наруши ядреното споразумение, но ако САЩ се изтеглят от сделката, със сигурност ще съжаляват. Нашият отговор ще бъде по-категоричен от това, което те си представят и те ще видят това в рамките на една седмица\", подчерта Рохани в реч, излъчвана на живо по държавната телевизия.Рохани е говорил, докато Техеран отбелязва Деня на националната ядрена технология.Тръмп се зарече да изтегли САЩ от ядреното споразумение. През януари той заяви, че европейските съюзници трябва да се съгласят да \"поправят ужасните недостатъци\" на споразумението, което беше подписано от неговия предшественик Барак Обама, или той ще откаже да удължи облекчаването на санкциите на САЩ срещу Иран.Миналия месец Великобритания, Франция и Германия предложиха нови санкции на ЕС срещу Иран заради неговата програма за балистични ракети и ролята му във войната в Сирия в опит да убедят Вашингтон да запази ядреното споразумение.", "date": "2018.04.09", "title": "САЩ ще съжаляват, ако се изтеглят от ядреното споразумение, заплашва Иран"}
{"url": "https://news.bg/world/aluminievata-kompaniya-na-deripaska-izgubi-49-ot-stoynostta-si-sled-sanktsiite-na-sasht.html", "text": "Акциите на руския гигант за алуминий UC Rusal се обезцениха наполовина на борсата в Хонконг, след като Вашингтон наложи санкции на втория най-голям производител на метала. Така компанията е поставена под голям риск от технически фалит, информира АФП.Към 07,10 часа по Гринуич акциите на компанията паднаха с 49% до 2,38 хонконгски долара (0,30 долара и 0,25 евро).Спадът представлява повече от 3,5 милиарда евро загуба за компанията, която се ръководи от милиардера Олег Дерипаска. UC Rusal произвежда 7% от световната продукция на алуминий в света.Сривът е след решението на президента на САЩ Доналд Тръмп в петък да наложи санкции на руски олигарси, близки до президента Владимир Путин, след възникналия дипломатически скандал с отравянето на Сергей Скрипал.Вашингтон обвинява Дерипаска, че подпомага руското правителство.В съобщение Rusal отбелязва, че санкциите \"могат да доведат до технически фалит във връзка с погасяването на някои кредити на групата\".", "date": "2018.04.09", "title": "Алуминиевата компания на Дерипаска изгуби 49% от стойността си след санкциите на САЩ"}
{"url": "https://news.bg/int-politics/sblasatsi-mezhdu-zhandarmeristi-i-ekoaktivisti-vav-frantsiya.html", "text": "Френската полиция се опитва да изгони екоактивисти от гориста местност в западната част на Франция, където трябваше да бъде построено ново летище, съобщават френските медии.Полицията е използвала сълзотворен газ срещу стотици екоактивисти, които са вдигнали импровизирани барикади и са запалили огньове.През януари френското правителство се отказа от спорния проект за изграждането на ново летище в близост до град Нант.Местни политици се надяваха, че новият транспортен хъб ще засили икономиката на региона.Около 2 500 жандармеристи са били разположени за изгонването на екоактивистите, което е започнало в 6 часа сутринта местно време.Жандармеристите са блокирали близките пътища, за да изолират настанилите се в обекта екоактивисти, мнозина от които незаконно обитават мястото в продължение на години.", "date": "2018.04.09", "title": "Сблъсъци между жандармеристи и екоактивисти във Франция"}
{"url": "https://news.bg/world/upravlyavashtite-v-ungariya-podgotvyat-zakon-spri-soros.html", "text": "След победата на парламентарните избори управляващата партия в Унгария ФИДЕС може да прокара закон през май, който ще даде власт на правителството да забранява неправителствени организации, които подкрепят миграцията и представляват \"риск за националната сигурност\".Това съобщи говорител на партията, цитиран от \"Ройтерс\".При 93,3% от преброените бюлетини ФИДЕС е подкрепена от 48,9% от гласовете. Втора е националистическата партия \"Йоббик\" с 19,8%, а трети са социалистите с 12,4%.Законопроектът е част от антиимиграционната кампания на премиера на Унгария Виктор Орбан, насочена към милиардера Джордж Сорос, който се стреми към укрепване на либералните ценности и отваряне на границите в Източна Европа.Партията на Орбан е внесла проектозакона в парламента още през февруари.Говорител на ФИДЕС, цитиран от държавната медия MTI, заяви, че новият парламент може да започне работа в края на април и този законопроект може да бъде сред първите.Предвижда се налагане на 25% данък върху дарения за неправителствени организации от чужбина, които подкрепят миграцията в Унгария.", "date": "2018.04.09", "title": "Управляващите в Унгария подготвят закон „спри Сорос”"}
{"url": "https://news.bg/society/balgarite-ochakvat-svetovna-voyna.html", "text": "Мнозинството от българите виждат реална опасност от световна война. Повече от половината българи смятат, че съществува реална опасност от глобален военен конфликт. Това сочи втората част от резултатите от експресен сондаж по актуални теми, проведен на 3 и 4 април сред 801 пълнолетни българи от \"Галъп интернешънъл\".53% от анкетираните отговарят, че виждат опасност от глобална война.Това представлява условно 2.9 милиона пълнолетни българи от общо около 5.5 милиона трайно живеещи в страната.От респондентите общо 34% пък смятат, че е по-скоро вероятно (28%) или е много вероятно (6%) в следващите няколко години някоя от глобалните ядрени сили действително да използва ядрено оръжие.Повечето анкетирани обаче не очакват ядрен конфликт. Общо 63% казват, че това е малко вероятно или и е изключено. Останалите респонденти се колебаят.Министър-председателят Бойко Борисов се справя добре с дипломацията според мнозинството от българите. Според 62% от сънародниците ни той има добра външна политика. По тяхно мнение премиерът се справя добре с външнополитически дейности като председателството на Съвета на ЕС и дипломацията.От запитаните 30% отговарят, че са на обратното мнение и не мислят, че Борисов води успешна външна политика. Останалата част от респондентите се колебаят да дадат отговор.Българите предпочитат балансирана външна политика, информират \"Галъп\".Отношението на запитаните относно преговорите на България с турския президент Реджеп Тайип Ердоган е по-скоро положително. 62% от респондентите приемат, че с него е необходимо да се преговаря, а 33% смятат, че преговорите с него са излишни.", "date": "2018.04.09", "title": "Българите очакват световна война"}
{"url": "https://news.bg/world/moskva-podpomaga-finansovo-kompaniite-zasegnati-ot-sanktsiite-na-sasht.html", "text": "Премиерът на Русия Дмитрий Медведев е наредил на правителството да подготви ответни мерки след решението на САЩ в петък да наложат нови санкции на Москва, информира \"Ройтерс\", позовавайки се на Интерфакс.Медведев нарече новите санкции неприемливи и незаконни. Според него Русия си запазва правото да отговори.Министър-председателят също нареди на правителството да подготви план за оказване на финансова подкрепа на компаниите, включени в списъка на САЩ.Междувременно Кремъл заклейми санкциите на САЩ като нелегитимни, информира АФП.Дмитрий Песков описа рестриктивните мерки като \"скандални\".", "date": "2018.04.09", "title": "Москва подпомага финансово компаниите, засегнати от санкциите на САЩ"}
{"url": "https://news.bg/world/trudat-v-es-prez-2017-g-e-nay-evtin-v-balgariya.html", "text": "Трудът в ЕС през 2017 г. е най-скъп в Дания, а най-евтин - България.Това става ясно от разпространената от Евростат статистика за почасовите разходи за труд.Средните почасови разходи за труд в цялата икономика (изключва се земеделието и публичната администрация) са в размер на 26,8 евро в ЕС и 30,3 евро в еврозоната. Но тази средна стойност прикрива значителната пропаст между отделните страни членки. Почасовите разходи за труд са най-ниски в . Най-високи са вПочасовите разходи за труд в индустрията в ЕС са 27,4 евро и 33,4 евро в еврозоната; в услугите - съответно 26,6 евро и 29,3 евро; в строителството - 23,7 евро и 26,7 евро.Разходите за труд включват не само възнагражденията и работните заплати, но и разходи извън заплатите - най-вече вноските за социално осигуряване.В сравнение с 2016 г. разходите в ЕС са се увеличили с 2,3% в ЕС и 1,9% в еврозоната. Във валутния съюз най-голямо увеличение е регистрирано в Литва (+9,0%), Естония (+7,4%) и Латвия (+7,0%). Спад е отчетен само във Финландия (-1,5 на сто). В целия Европейски съюз най-голямото увеличение е в Румъния (+17,1%) и България (+12,0%).", "date": "2018.04.09", "title": "Трудът в ЕС през 2017 г. е най-евтин в България"}
{"url": "https://news.bg/world/domakinstvata-v-balgariya-generirat-nay-malko-so2-v-es.html", "text": "През 2016 година домакинствата в Европейския съюз са генерирали около една четвърт от общите преки емисии на въглероден диоксид (CO2), произведени в ЕС, възлизащи на 1,7 тона на човек. Най-ниска стойност е регистрирана в България (0,3 тона на човек), а най-високата в Люксембург (2,9 тона на човек). Това показват данните на Евростат. Емисиите на въглероден диоксид, отделяни в атмосферата, са един от главните двигатели на климатичните промени.Повече от половината (55 на сто) от емисиите на СО2 на домакинствата в ЕС през 2016 г. са дошли от транспортни дейности, като например ходенето с кола до работа или ходенето на почивка със самолет. Още 44% да дошли от отопляващите домовете си домакинства. Останалите 1 процент са били генерирани от други дейности, като например емисии от различни спрейове, дезодоранти и подобни и от електрически косачки.Хората допринасят за емисиите на СО2 и индиректно чрез всичко, което купуват - например мляко, нови обувки, диван - като всичко това трябва да бъде произведено, а по време на този процес се генерират емисии на СО2.Непреките емисии на въглероден диоксид от домакинствата в ЕС възлизат на допълнителни 3,6 тона през 2016 година. Почти една четвърт (22% или 0,8 тона на човек) от тези непреки емисии са дошли от използването на електроенергия. Други основни източници са \"храни, напитки и тютюневи изделия\" (11% или 0,4 тона на човек) и \"квартирни услуги и хранене\" (6 на сто или 0,2 тона на човек). Останалите 61 процента или 2,2 тона на човек са произведени от много други стоки и услуги.", "date": "2018.04.09", "title": "Домакинствата в България генерират най-малко СО2 в ЕС"}
{"url": "https://news.bg/world/lufthanza-otmenya-800-poleta-zaradi-stachka.html", "text": "Германският авиопревозвач \"Луфтханза\" съобщи, че ще отмени \"повече от 800 полета\" във вторник заради стачка за увеличение на заплатите на по-големите летища в страната, информира АФП.\"\", се казва в съобщение на компанията.Допълва се, че полетите в сряда ще се обслужват при нормален режим.От външното ни министерство отбелязват, че стачките ще са на летищата във Франкфурт на Майн, Мюнхен, Кьолн и Бремен. За засегнатите над 90 000 пътници е предвиден алтернативен полетен план.Министерството на външните работи съветва българските граждани, които ще пътуват с авиокомпания \"Луфтханза\", предварително да се информират за статуса на техните полети от интернет страниците на съответните летища.", "date": "2018.04.09", "title": "„Луфтханза” отменя 800 полета заради стачка"}
