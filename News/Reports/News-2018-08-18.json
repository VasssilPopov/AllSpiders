{"url": "https://news.bg/disasters/zeniten-kompleks-se-vryaza-v-sgrada-v-kiev.html", "text": "Подготовката за военен парад в Киев едва не завърши с човешки жертви, след като ПВО комплекс \"Бук\" паркира в сграда.Това става ясно от публикации в социалните медии.От тях се вижда как машината е спряла в офисно здание \"Астарта\". Не се разкриват подробности за инцидента.От видеото става ясно, че машината не е успяла да вземе завоя. На 18 август Украйна репетира за Деня на независимостта.", "date": "2018.08.18", "title": "Зенитен комплекс се вряза в сграда в Киев"}
{"url": "https://news.bg/regions/obezopasyavat-patya-za-rilskiya-manastir-ot-ponedelnik.html", "text": "В понеделник, 20 август, започват дейностите по обезопасяването и укрепването на 250-метровия участък от пътя за Рилския манастир, по който има . Това заяви регионалният министър Николай Нанков, който направи оглед на участъка.Опасните скали в района ще бъдат обрушени, ще се сложат и обезопасителни мрежи.Първоначалните укрепителни дейности трябва да приключат в срок от 45 до 60 дни. Средствата са осигурени от Агенция \"Пътна инфраструктура\" (АПИ).В момента екип от геодезисти работи върху набелязването на мерки за дълготрайното решаване на въпроса в този участък от пътя, обясни министърът и добави, че за трайното укрепване на ската при 27-ми км вече е стартирала подготовката на обществена поръчка за изработването на технически проект за извършване на укрепителни и обезопасителни работи в участъка, съобщиха от пресслужбата на Министерството на регионалното развитие и благоустройството (МРРБ).\"Нямаше как три месеца да работим поради, знаете, с природата трудно се борим, поради сериозните валежи и фактът, че при каквато и да е дейност в подобни климатични условия, от голямата влажност, бихме могли да направим още по-сериозна беля\", заяви Нанков по време на инспекцията.В момента движението в отсечка от въпросните 250 метра се осъществява в една лента. Участъкът е сигнализиран с необходимите пътни знаци, скоростта е ограничена до 40 км/ч., като преминаването е безопасно.По време на ремонтните дейности пътят ще се затваря частично за по няколко часа, в зависимост от трафика и натовареността на участъка. Движението ще се регулира от \"Пътна полиция\", като работата им ще бъде подпомогна от служители на Областното пътно управление в Кюстендил и от пътноподдържащата фирма.Междувременно стотици души се събраха тази сутрин в Рилския манастир, за да почетат църковния празник Успение на Свети Иван Рилски, обявен за небесен покровител на българския народ.В манастира се отслужва литургия в памет на Светеца, който е основал църковната обител.", "date": "2018.08.18", "title": "Обезопасяват пътя за Рилския манастир от понеделник"}
{"url": "https://news.bg/regions/puskat-dvizhenieto-po-stolichniya-bul-hristofor-kolumb.html", "text": "Движението по  ще бъде възстановено в понеделник, 20 август.По думите на зам.-кметът по транспорта на СО Евгени Крусев от днес на отсечката вече се полага един от пластовете асфалт. Утре ще се поставят маркировка и знаци. В участъка се ремонтират също тротоарите и уличното осветление.Крусев обясни и че от вторник, 21 август, започва и ремонтът на Източната тангента - от кръговото на улица \"Продан Таракчиев\" до квартал \"Христо Ботев\". Там движението ще бъде затворено цялостно и ще бъдат пропускани само автомобили със специален режим и такива, които снабдяват търговски обекти.\"По \"Граф Игнатиев\" се работи изключително интензивно. В момента вече се работи по релсовия път в зоната на кръстовището на \"Раковски\" и \"Граф Игнатиев\", за да може в началото на септември да бъде готово самото кръстовище\", заяви Крусев, цитиран от БНТ.По думите му през почивните дни в София работят над 5 асфалтови бази. \"В момента се асфалтира също по бул. \"България\". Текат ремонтните работи по бул. \"Пенчо Славейков\", по бул. \"Арсеналски\", така че мобилизацията е пълна, за да можем да приключим за първия учебен ден и съответно, когато трафикът се увеличи, да можем да посрещнем автомобилите, които идват в София\", обясни още зам.-кметът.", "date": "2018.08.18", "title": "Пускат движението по столичния бул. \"Христофор Колумб\""}
{"url": "https://news.bg/world/erdogan-kam-vashington-i-turtsiya-mozhe-da-igrae-tazi-igra.html", "text": "\"Някои ни заплашват с икономика, лихвени проценти, санкции, валутни курсове, инвестиции и инфлация. Ние виждаме вашите игри и приемаме това предизвикателство.\" Това заяви президентът на Турция Реджеп Ердоган по време на  на оглавяваната от него Партия на справедливостта и развитието, съобщи \"Ройтерс\".Изказването на Ердоган идва ден, след като  заради липсата на яснота за това как правителството смята да се справи с финансовите сътресения и продължаващия спад на лирата.Президентът на южната ни съседка беше категоричен, че страната няма да сменя курса си заради икономическия натиск отвън.\"Няма да успеят да сломят Турция\", отсече Ердоган. Той увери, че държавата е готова да се противопостави на тези предизвикателства.Думите на Ердоган са във връзка със създалата се дипломатическа и икономическа криза между САЩ и Турция, около случая с .Припомняме, миналата седмица САЩ увеличи двойно митата за стомана и алуминий за Турция. Отговорът на Ердоган - Турция обяви бойкот на американската електроника и увеличи митата за редица американски стоки.", "date": "2018.08.18", "title": "Ердоган към Вашингтон: И Турция може да играе тази игра"}
{"url": "https://news.bg/crime/naragaha-mazh-na-tsentralnata-ulitsa-vav-veliko-tarnovo.html", "text": "Мъж нападна в гръб и рани човек с нож на главната улица във Велико Търново. Нападението станало посред бял ден - около 13 часа на обяд.След сигнал на място пристигнали екипи на полицията и Спешна помощ.Раненият мъж е откаран в болницата в областния град. Към момента няма данни за състоянието му.Очевидци разказват, че около 13.30 часа нападателят и пострадалият се срещнали в центъра на Велико Търново, пред офис на телекомуникационна компания. Те си разменили заплахи, след което единият извадил нож и намушкал с него опонента си в гърба. Тогава раненият отвърнал с удар на нападателя, но паднал на земята и другият избягал. Полицаите и медиците са извикани от свидетел.Пострадалият 37-годишен мъж няма сериозни наранявания, не са засегнати жизнено важни органи, съобщиха от Спешното отделение в града за БНР.Полицаите започнали разследване по случая и установили самоличността на извършителя. Той се издирва.Районът на и инцидента е отцепен.По непотвърдена информация нападателят и пострадалият са известни на полицията.По случая е образувано досъдебно производство.", "date": "2018.08.18", "title": "Наръгаха мъж на централната улица във Велико Търново"}
{"url": "https://news.bg/politics/borisov-pomaga-maksimalno-na-arheolozite.html", "text": "\"Ще помогнем максимално на археолозите, имаме шанса този комплекс да е нещо уникално не само за Пловдив и за България, но и за света.\" Това заяви министър-председателят Бойко Борисов във връзка с последните открития при .Премиерът разгледа откритията и благодари на директора на Регионалния археологически музей в Пловдив доц. д-р Костадин Кисьов и на неговия екип.Борисов напомни също така, че преди две седмици правителството отпусна на община Пловдив и последните 9 млн. лв. за Европейска столица на културата. \"Сега в момента има и пари, и желание, и подкрепа, и най-добри специалисти\", добави той.Припомняме, в могилата \"Мал тепе\" екипът археолози установи монументален гробен комплекс, който предстои да бъде разкрит.Проучване на комплекса ще представлява изключителен принос в археологическата наука и световното културно наследство.Гробен комплекс с такива размери не е известен в България и съседните Балкански държави.", "date": "2018.08.18", "title": "Борисов помага максимално на археолозите"}
{"url": "https://news.bg/crime/voenni-obezopasiha-boepripas-nameren-v-uchilishten-dvor.html", "text": "Военнослужещи от Сухопътните ни войски унищожиха стар невзривен боеприпас, намиращ се в двора на училище в Пловдив, съобщиха от пресцентъра на Министерството на отбраната.Военните предприели действия по сигнал, според който при извършването на изкопни работи в двора на училище \"Софроний Врачански\" в ж.к. \"Тракия\" в Пловдив е открит силно корозирал снаряд без видима маркировка.Във връзка със сигнала по заповед на заместник-командира на Сухопътните войски бригаден генерал Валери Цолов е задействано модулното формирование за разузнаване и неутрализиране на невзривени боеприпаси от военното формирование 44 220 - Пловдив.Военните анализирали, извлекли и транспортирани невзривния снаряд. Следва боеприпасът да бъде унищожен.", "date": "2018.08.18", "title": "Военни обезопасиха боеприпас, намерен в училищен двор"}
{"url": "https://news.bg/disasters/hilyadi-pogrebaha-zaginalite-pri-srutvaneto-na-mosta-v-genua.html", "text": "Около 3 000 души се събраха в Генуа за траурната церемония и погребението на загиналите при  в Генуа.Припомняме, . Последно под руините бяха открити още трима души - 9-годишно детенце и неговите родители. Колата им била напълно смачкана от бетонните блокове на моста.Преди часове властите в Генуа обявиха, че е намерено тялото на още един човек - 30-годишен мъж. По този начин жертвите на трагедията стават 42 души.Спасителите предполагат, че това е последният загинал при инцидента.Днес в Италия е обявен .На траурната церемония бяха погребани 18 души. Церемонията беше водена от архиепископа на Генуа Анджело Багняско.На погребението присъства президентът на Италия Серджо Матарела, премиерът Джузепе Конте, вицепремиерите Матео Салвини и Луиджи Ди Майо, други членове на италианското правителство и футболисти от двата най-големи футболни клуба в Генуа -\"Дженоа\" и \"Сампдория\". Те бяха посрещнати с аплодисменти от събралите се хора.18 ковчези бяха подредени в залата на центъра Fiera del Mare. Погребението се излъчва на живо от националното радио и телевизия на Италия. Това обаче предизвика силно недоволство сред някои от родителите и близките на загиналите.Много близките на загиналите винят правителството за трагедията, пише The Guardian.\"Държавата причини това. Присъствието на политиците е срамно\", заяви майката на 26-годишен мъж, който е загинал при инцидента заедно с още трима мъже на сходна възраст. Те отивали към Барселона, когато мостът се срутил и ги погребал в родния им град.", "date": "2018.08.18", "title": "Хиляди погребаха загиналите при срутването на моста в Генуа"}
{"url": "https://news.bg/int-politics/erdogan-ostava-lider-na-partiyata-na-spravedlivostta-i-razvitieto.html", "text": "Президентът на Турция Реджеп Ердоган беше преизбран за лидер на \"Партията на справедливостта и развитието\".Кандидатурата на президента беше единствена. По време на днешния  той получи подкрепата на 1 380 от делегатите, съобщи държавната Анадолска агенция.Това шестият път, в който Ердоган бива преизбиран за лидер на партията.Днешният конгрес обаче е първият, който се състои след влизането в сила на новата президентска система на управление в южната ни съседка.На конгреса присъстваха хиляди хора от цялата страна. Събитието преминава при засилени мерки за сигурност в спортен център в Анкара с 10 500 места.52-ма държавни ръководители са поканени на събитието.Събитието днес идва на фона на разрива в отношенията между Турция и САЩ.", "date": "2018.08.18", "title": "Ердоган остава лидер на \"Партията на справедливостта и развитието\""}
{"url": "https://news.bg/politics/borisov-nakara-podchinen-udaril-zhurnalistka-da-se-izvini.html", "text": "Премиерът Бойко Борисов накара свой подчинен да се извини на журналистка, след като същият я ударил по време на  край пловдивското село Маноле.Служителят Любомир Методиев от пресслужбата на Министерски съвет посегнал и ударил по ръката кореспондентка на национален вестник, пише \"\".Мъжът през цялото време нервничел и настоявал журналистите да се оттеглят от върха на могилата. Тогава журналистката понечила на направи снимка на археологическия обект, а чиновникът в МС я ударил с микрофон през ръката.Останалите журналисти веднага попитали Методиев защо е посегнал на техен колега, а същият отговорил, че му омръзнало да прави забележки и да подканя журналистите да слязат от могилата. Той не се извинил на жената, въпреки призивите от нейните колеги.Това накарало журналистката да си тръгне от  разтревожена.По-късно журналистите наклеветили Методиев пред премиера. Като разбрал това, Борисов погледнал строго подчинения си и го попитал: \"Как е възможно такова нещо?\"Премиерът наредил на Методиев да се извини незабавно на жената, а той от своя страна се оправдал, че не искал да удари журналистката - микрофонът му се изплъзнал. Служителят на пресслужбата на МС все пак обещал пред премиера да се извини и взел телефона на жената.", "date": "2018.08.18", "title": "Борисов накара подчинен, ударил журналистка, да се извини"}
{"url": "https://news.bg/politics/tsvetanov-sazdade-komfort-za-hora-kato-mityo-ochite-natarti-rumen-petkov.html", "text": "\"За хора като Димитър Желязков и компания комфортът беше създаден от Цветанов и цветановщината.\" Това отсече председателят на ПП АБВ Румен Петков по време на пресконференция в Бургас.\"През 2007 г. беше извършен арест на организирана престъпна група, 17 члена, като всички те влязоха в затвора. Как са лежали в затвора е друг въпрос. Правоохранителната система, Министерството на вътрешните работи, професионалният му състав по блестящ начин извърши повече от шест месеца полицейска операция по проследяване, подслушване, агентурно набиране на информация и доказателствен материал. 17 души, в това число и счетоводител, бяха вкарани в затвора, където им е мястото\", категоричен е Петков.След това обаче през 2009 година основните фактори в Министерството на вътрешните работи, които организирали и провели акцията \"по учебник\", били уволнени от системата.И именно това била годината, в която Димитър Желязков победил държавата.\"Неговият инструмент се казва Цветан Цветанов. Той, като министър на вътрешните работи, уволни генерал Павлин Димитров, тогава директор на Областната дирекция в Бургас, след това главен секретар на Министерството на вътрешните работи и полковник Жоро Стоицев, тогава ръководител на ДОТИ. По този начин тогава министърът на вътрешните работи каза на цялата бургаска полиция, че който се занимава с Димитър Желязков, го уволнява. Кой да работи тогава с него\", продължи лидерът на АБВ.Той е категоричен, че политическите партии, които са съпътствали вътрешния министър през посочения период, трябва да понесат политическа отговорност.\"Не познавам  и няма как да кажа каквото и да е за него. Той доби популярност, защото беше в Турция с Димитър Желязков\", посочи Петков и допълним, че когато една партия издига такива съветници, тя трябва да носи отговорност пред обществото.", "date": "2018.08.18", "title": "Цветанов създаде комфорт за хора като Митьо Очите, натърти Румен Петков"}
{"url": "https://news.bg/regions/nedovolna-klientka-nabila-dispecherka-ot-taksimetrova-firma-ot-montana.html", "text": "Недоволна от обслужването софиянка набила жестоко диспечерката на монтанска таксиметрова фирма. Побоят станал на 16 август към 22, 20 часа.Разярената 38- годишна жена нахлула в офиса, вдигнала скандал, че не откликват на молбите ѝ и се нахвърлила на двете дежурни операторки, разкрива в. \"24 часа\".Едната диспечерка е сериозно пострадала със средна и тежка телесна повреда и освидетелствана от лекар. По случая е образувано досъдебно производство.Биячката е задържана в ареста за 24 часа, уточниха от полицейската дирекция в Монтана.", "date": "2018.08.18", "title": "Недоволна клиентка набила диспечерка от таксиметрова фирма от Монтана"}
{"url": "https://news.bg/int-politics/faradzh-se-vazpravya-sreshtu-tereza-mey.html", "text": "Известният евроскептик Найджъл Фарадж отново се завръща в британската политика, за да се противопостави на вижданията на Тереза Мей за прилагането на Брекзит.Това става ясно от негова статия за в. \"Дейли телеграф\".\"Време е да бъде даден урок на политическата класа: Връщам се да се боря за истински Брекзит\" - така Фарадж оповестява плановете си.Изявлението на бившия лидер на националистическата Партия за независимост идва след оставките миналия месец на Дейвид Дейвис и Борис Джонсън по повод на стратегията в преговорите за Брекзит на премиера Тереза Мей. Дейвис не бе съгласен с предложенията на Мей, а Джонсън обвини Мей в преследване на \"полу-Брекзит\".Великобритания би трябвало да излезе от ЕС на 29 март 2019 година.", "date": "2018.08.18", "title": "Фарадж се възправя срещу Тереза Мей"}
{"url": "https://news.bg/regions/zhena-pochina-pri-razhdane-v-bolnitsa-v-sliven.html", "text": "Млада жена почина при раждане в сливенската болница, съобщи \"Нова телевизия\". Близките ѝ твърдят, че става дума за лекарска грешка и се опасяват, че случаят може да бъде прикрит.Ренета Томова постъпва в болницата на 15 август (четвъртък). Раждането започва късно вечерта, но заради възникнали проблеми се налага да бъде използван метод с натиск, което според близките се оказва фатално.На следващия ден жената не се чувства добре и е преместена в реанимация. В същия ден тя умира.Бебето е с увреждания - пареза на едната ръка и мозъчен оток.\"Бременността ѝ беше нормална и спокойна. Тя през цялото време знаеше, че ще роди в тази болница\", каза най-близката ѝ приятелка.Баща на починалата Ренета разказа, че след раждането си тя не е можела да се обърне от силните болки: \"Каза, че са я натискали с лакти. Всички стени са били в кръв\".Бащата на починалата Ренета Петър Томов определи пред БНР случилото се като \"живо убийство\".\"Защо не са я срязали с цезарово, след като е едра родилка с едър плод, а са я натискали като някое животно и са и натрошили ребрата. Цялата я видяхме в \"Патология\" цялата синя отзад. Какво да ви кажа, освен, че това е едно живо убийство\".Той обяви и какво е състоянието на новородената му внучка:\"Едната и ръчичка е неподвижна, а главичката и е още с отток и синьо око, следствие на оттока. Неонатолозите сега ми казаха, че не знаят дали тази ръка ще се раздвижи. При някои се раздвижвала, при някои така оставала\".Томов заяви, че ще искат патоанатом от друг град да направи аутопсията, за да не се укрият улики. Междувременно стана ясно, че по случая се води разследване, което е под надзора на Окръжна прокуратура Сливен. Очаква се да бъде иззета и медицинската документация по случая.От управата на болницата заявиха, че преди да излезе експертизата не могат да коментират случая.", "date": "2018.08.18", "title": "Жена почина при раждане в болница в Сливен"}
{"url": "https://news.bg/int-politics/putin-i-merkel-gaz-ukrayna-siriya-bezhantsi.html", "text": "Доставките на руски газ в Европа, кризата в Украйна и Сирия, но и решаването на бежанския въпрос в Близкия изток. Това бяха основните въпроси, които обсъди германският канцлер Ангела Меркел с руския президент Владимир Путин.Това разкриват германските медии.Меркел добави, че Германия и Русия трябва да продължат да търсят начини за разрешаване на конфликта в Украйна. Това трябва да стане на основата на Минските споразумения.\"Работили сме върху това отдавна, споразуменията в Минск са били и остават, въпреки че трябва да заявим, че все още няма стабилно примирие\", каза Меркел. \"Надявам се, че преди началото на учебната година ще се направи още един опит за напредък в оттеглянето на силите\", каза Меркел. \"Ще обсъдим и днес възможността за създаване на мисия на ООН, която да допринесе за примирието\", каза канцлерът, като добави, че \"Германия е готова да допринесе\" за тези усилия.Ангела Меркел недвусмислено напомни, че Украйна трябва да остане като основна транзитна страна при износа на руски газ за Европа. Изграждането на \"Северен поток -2\" не трябва да става за сметка на Киев, подчерта Ангела Меркел.От своя страна Путин атакува със ситуацията в Сирия и предизвиканата от гражданската война в близкоизточната страна бежанска вълна.За първи път от 4 години насам руският президент Путин бе приет от Ангела Меркел в Берлин. Двамата се срещнаха в правителствената резиденция \"Мезеберг\".", "date": "2018.08.18", "title": "Путин и Меркел: Газ, Украйна, Сирия, бежанци"}
{"url": "https://news.bg/regions/radev-postavil-pred-erdogan-vaprosa-za-imotite-na-trakiyskite-bezhantsi.html", "text": "Президентът Румен Радев е поставил пред турския си колега въпроса за имотите на тракийските бежанци.Вече поставих директно въпроса за компенсациите на тракийските бежанци пред президента на съседна Турция. Това каза президентът Румен Радев в своето слово на историческата местност Петрова нива. Там се отбелязва 115-та годишнина от Илинденско- Преображенското въстание, в което смъртта са намерили свидните жертви на Странджа и Тракия. \"Отново над Странджа ехти революционният химн, за да ни припомни славната и трагична 1903 г. Тук на легендарното тракийско гробище нашите предци впериха поглед пред свободата и достойнството, водени от веруюто да дадат своя принос\", заяви президентът.\"Тракийските делегати подкрепиха решението в Македония за вдигане на въстание. Когато нашите сънародници в Македония въстават, мястото на тракийци беше да бъдат редом с тях. Дейците на 7-я въстанически окръг ясно осъзнаваха, че 20-дневната свобода на Охридско ще има изключително висока цена, но нямаше сила, която да ги отклони от тяхната вяра в каузата за свобода и единение на отечеството. Погромът на въстанието е кървав -едновременно действаха куршумът, огънят, ножът и бесилката, както пише в летописа Христо Симеонов\", каза още в словото си държавният глава.\"Пепелищата на Тракия поглъщат хиляди животи и човешки съдби. Хиляди българи се прощават завинаги с родния си край и са превърнати в бежанци, устремили се към спасение в Свободна България. За това и справедливите ни очаквания са историческата истина да бъде отстоявана и това зависи от всички нас\", напомни Румен Радев.С възпоменателна церемония в историческата местност Петрова нива беше отбелязана 115-годишнината от Илинденско-Преображенското въстание.Това е единственото събитие с национално значение в Странджа и всеки, които се чувства българин трябва да дойде тук, за да коленичи пред паметника и да се помоли за тези, които са извоювали свободата ни, каза кметът на Малко Търново Илиян Янчев.Странджанската община е основен организатор на честванията, които се провеждат под патронажа на президента на България.", "date": "2018.08.18", "title": "Радев поставил пред Ердоган въпроса за имотите на тракийските бежанци"}
{"url": "https://news.bg/tourism/zaradi-narusheniya-10-plazha-mozhe-da-ostanat-bez-kontsesioner.html", "text": "Министърът на туризма Николина Ангелкова заяви, че заради констатирани драстични нарушения 10 плажа са пред прекратяване на концесионните договори.По думите на Ангелкова, която направи проверка на плажа в Слънчев бряг, най-много нередности са установени по плажните ивици на Южното Черноморие. Сред тях са плажове в района на Слънчев Бряг, Созопол, Равда, Обзор и Бяла.\"Това на първо място е \"Созопол Буджака\", там има липса на спасители, медицинско обслужване, допълнителна търговска площ извън схемата, която е одобрена от мен, наложени са неустойки, дадени са предписания, предстои последваща проверка, която ако покаже, че те не са отстранени, след края на сезона ще стартираме процедура по прекратяване. По същия начин е с \"Равда - Академика\", \"Равда ХТИ\" и \"Равда НДК\". Нарушения имаме и на територията на четири плажа на територията на Бяла. За плажа на Албена беше наложена неустойка от 101 хиляди за липса на спасители в началото на юни месец\", заяви министърът.\"Слънчев бряг - Централен, при проверката са установени драстични нарушения, свързани с наличието на бетонови площадки около 6 заведения. Тук са наложени неустойки за над 32 000 лева, които ще бъдат изискани от нас и отделно от това трябва да бъдат отстранени тези несъответствия\", обясни Ангелкова.Междувременно от компанията концесионер на плажа Слънчев бряг - Централен \"Вени-М\" ЕООД са категорични, че на плажа и на територията на дюните не са извършвани никакви изкопни и строителни дейности.В съобщение до медиите концесионерът на плажа пише, че техни служители, подизпълнители или наематели, не са извършвали дейности на пясъка и дюните в района между хотел \"Бургас\" и станцията на Министерски съвет в курорта.\"Не искаме да прокарваме никакво осветление или пък имаме намерение по какъвто и да е начин да увреждаме защитените дюни\", обясняват от фирмата и допълват, че вече са изпратили сигнали до Районната прокуратура в Несебър, местното РПУ, РИОСВ-Бургас и до Министерството на туризма с настояване органите да извършат пълна проверка по случая.Според концесионера от екоинспекцията в Бургас вече са направили проверка на терена, при която не са установени нарушения.", "date": "2018.08.18", "title": "Заради нарушения 10 плажа може да останат без концесионер"}
{"url": "https://news.bg/world/shefat-na-oon-predlozhi-izprashtane-na-vaorazheni-sili-za-zashtita-na-palestintsite.html", "text": "Генералният секретар на ООН Антонио Гутериш представи четири варианта за засилване защитата на палестинците на Западния бряг и в Ивицата Газа, пише \"Таймс оф Израел\".Той предлага изпращане на правозащитници, невъоръжени наблюдатели и военни и полицейски сили с мандат на ООН.Предложенията са поместени в доклад, поискан от Общото събрание на ООН във връзка с възникналото от март насилие в Газа, при което бяха убити 171 палестинци от израелски войници.Гутериш подчертава, че при всеки един от вариантите ще е необходимо сътрудничеството на Израел и палестинците. Малка е вероятността Тел Авив да одобри една от опциите.В доклада от 14 страници генералният секретар предлага: по-засилено присъствие на ООН на място с наблюдатели и политически служители, които ще следят за човешките права и за ситуацията; по-голяма хуманитарна помощ и средства за развитие за подобряване на жизнения стандарт; създаване на гражданска мисия от наблюдатели, която ще бъде разположена на контролни пунктове и близо до израелските селища, като ще има мандат да съобщава по въпроси, свързани със защитата и разполагане на въоръжени военни части или полицейски сили за физическа защита на палестинските граждани.За сформирането на сили за защита на палестинците ще е необходимо решение на Съвета за сигурност на ООН, където САЩ могат да използват ветото си, за да блокират мерки, които не са одобряват от Израел.През 1994 г. малка европейска мисия от наблюдатели беше разположена в град Хеброн, но оттогава Израел отхвърля призиви за международно присъствие на горещи точки.", "date": "2018.08.18", "title": "Шефът на ООН предложи изпращане на въоръжени сили за защита на палестинците"}
{"url": "https://news.bg/regions/infrastrukturata-v-gorna-oryahovitsa-e-nay-zasegnata-ot-poroya.html", "text": "В Горна Оряховица започват огледите на нанесените от  щети. При бурята в града бяха наводнени улици и къщи. На места водата отнесе и части от асфалтовата настилка по пътищата, информира БНТ.Пожарникари помогнаха на хората за отводняването на 10 къщи в ниските части на града. Няма пострадали хора.Няма данни за излезли от коритата реки.В някои населени места беше прекъснато електрозахранването, проблемите са вече отстранени.След оценка на щетите ще се прецени дали общината ще търси финансова помощ от държавата за ремонтите.\"Второстепенните улици са най-пострадали, дълго време не са отремонтирани, има доста запушени шахти и мазета. Колегите работят. Най-пострадал е районът около гарата\", обясни за БНР кметът Добромир Добрев.По данни на bTV пороят е нанесъл поражения и на покрива на кметството в село Джулюница.По думите на заместник-кмета на община Горна Оряховица Николай Георгиев основните щети са по инфраструктурата на града - \"нанесена кал, на места има леко изронен асфалт, има паднали дървета, за които сме получили сигнали.\"В момента вече се работи по отстраняването на падналите дървета, допълни зам.-кметът.", "date": "2018.08.18", "title": "Инфраструктурата в Горна Оряховица е най-засегната от пороя"}
{"url": "https://news.bg/crime/ubiystvo-kray-sofiya.html", "text": "Убийство е станало край София, съобщи БНТ. По първоначална информация то е станало около 22 часа. 62-годишен простреля 32-годишен мъж в село Лесново.От МВР не дават подробности за случая. При полицейска операция тази сутрин е бил задържан стрелецът.Преди това възрастният мъж се беше барикадирал в дома си и беше обграден от полиция.Линейка е пристигнала около 15 минути след изстрелите, но медиците само са констатирали смъртта на младежа.Двамата мъже се скарали в кафене в центъра на селото. Възрастният мъж обвинил по-младия, че му е откраднал велосипед преди месеци.В разгара на скандала той извадил пистолет и възпроизвел изстрел. Младият мъж се е строполил на пода.Стрелецът се е барикадирал в къщата. Полицията не разполага с информация той да има оръжие. Предполага се, че е стрелял с преправен газов пистолет.Възрастният мъж живее сам. Убиецът на младия мъж в Лесново се е барикадирал в дома си. Той е на около 60 години, съобщи пред БНР главният секретар на МВР Младен Маринов.Жертвата е била застреляна с газов пистолет при свада, сочи предварителна непотвърдена информация.Стрелецът не е криминално проявен. Жители на селото уточняват пред БНР, че възрастният човек бил агресивен и преди.", "date": "2018.08.18", "title": "Убийство край София"}
{"url": "https://news.bg/regions/ognen-ad-nad-karlovo.html", "text": "Голям пожар избухна тази вечер над Карлово, съобщи БНТ. Пожарникари са изпратени към огнището, но мястото е труднодостъпно и се очаква помощ от Министерството на отбраната. Засега няма опасност за населението и не се предвижда евакуация, заяви кметът на Карлово Емил Кабаиванов. .Сформиран е кризисен щаб. Екипи от огнеборци са изпратени към мястото. Теренът е труднодостъпен и от пожарната служба препоръчват на доброволците да не се включват в акцията по гасене на пожара.До района, който е скалист, не може да се стигне с техника, затова стихията се гаси изцяло с подръчни средства.Заради силния вятър, който бързо разпространява огнената стихия, пожарникарите са отправили апел към военното министерство негови служители да се включат в гасенето.\"Миризмата на изгоряло се носи из целия град. На Главната трудно се диша\", сигнализират местни жители.Гори боров масив.", "date": "2018.08.18", "title": "Огнен ад над Карлово"}
{"url": "https://news.bg/world/talibanite-poiskaha-pregovori-sas-sasht-zovat-za-prekratyavane-na-okupatsiyata.html", "text": "Талибаните поискаха преговори със САЩ. Призовават за прекратяване на \"окупацията\", информира АП.Лидерът на талибаните Хабатула Ахунзада заяви, че мирът в Афганистан може да бъде възстановен само ако се прекрати чуждата \"окупация\". Той също добави, че талибаните искат директни преговори със САЩ, повтаряйки още веднъж позицията на групировката.Във връзка с Курбан байрама Ахунзада отбеляза, че организацията остава ангажирана за изпълнение на \"ислямските цели\" - връщане на суверенитета на Афганистан и прекратяване на войната.През последните години талибаните възстановиха много от изгубените си позиции, превземайки населени места в страната. Те продължават да извършват чести мащабни атаки.По-рано този месец екстремистите предприеха настъпление към град Газни, който се намира на 120 километра от столицата Кабул. Афганистанските сили се бореха с екстремистите в града в продължение на пет дни. САЩ извършиха бомбардировки и изпратиха инструктори да помогнат на сухопътните сили. При битката за града загинаха най-малко 100 войници и 35 цивилни.По-рано този месец талибаните изпратиха делегация в Узбекистан. Преди дни стана ясно, че са провели среща с американски дипломат в Катар.", "date": "2018.08.18", "title": "Талибаните поискаха преговори със САЩ, зоват за прекратяване на \"окупацията\""}
{"url": "https://news.bg/world/intsidentat-v-london-predi-dni-ne-bil-svarzan-s-terorizam.html", "text": "Случаят със забилия се автомобил в предпазна ограда на британския парламент, който предизвика голяма антитерористична операция в страната, може би не е свързан с тероризъм, научи местният вестник \"Индипендънт\".Докато мотивите на шофьора остават неясни, разследващите са достигнали до гледището, че вероятно инцидентът е свързан с лични обстоятелства.Полицията може да задържи 29-годишния Салих Хатер до следващия понеделник. Но източници от правителството заявиха, че на този етап няма доказателства Хатер да се е радикализирал и да е бил повлиян от ислямски екстремизъм.Няколко души пострадаха при инцидента. Той може да обвинен в опит за убийство.Американски дипломатически източници и представители на звеното за борба с тероризма към Скотланд ярд потвърждават вижданията на представители на британското правителство, че до момента не са намерили доказателства това да е терористична атака.", "date": "2018.08.18", "title": "Инцидентът в Лондон преди дни не бил свързан с тероризъм?"}
{"url": "https://news.bg/world/amerikanski-barzohoden-desanten-korab-navleze-v-cherno-more.html", "text": "Американският бързоходен десантен кораб \"Карсън Сити\" е преминал в сряда Босфора в северна посока и е навлязъл в Черно море.Това се казва в съобщение на пресслужбата на Шести флот на ВМС на САЩ, цитирано от ТАСС.Капитанът на кораба Джонатан Кифър разчита действията на кораба да допринесат във всяка мисия.Корабът може да приема на борда си батальон морска пехота и е оборудван с площадка за хеликоптери. Дълъг е 103 м, широк е 28,5 м и развива скорост до 43 възела.", "date": "2018.08.18", "title": "Американски бързоходен десантен кораб навлезе в Черно море"}
{"url": "https://news.bg/world/den-na-traur-v-italiya-v-pamet-na-zaginalite-pri-ruhvaneto-na-mosta.html", "text": "Днес в Италия е ден на траур в памет на загиналите при рухването на моста Моранди в Генуа. Президентът на страната Серджо Матарела ще присъства на държавно погребение на 18 от жертвите, съобщава Би Би Си.Матарела и премиерът Джузепе Конте ще водят церемонията в Генуа.До момента е потвърдена смъртта на 38 души, а петима души остават в неизвестност.Съобщава се, че някои семейства няма да присъстват на днешната церемония, тъй като са изключително недоволни от правителството.Трагедията доведе до задълбочен дебат в Италия относно инфраструктурата на страната.Правителството формира комисия за установяване причините за инцидента. Член на комисията спекулира вчера, че скъсан метален носещ кабел е предполагаема причина за рухването.В петък скърбящи роднини се събраха в общината в Генуа, където са наредени ковчези със загинали за днешната траурна служба.Но някои роднини на жертвите няма да присъстват на службата. Скърбяща майка коментира пред италианска медия, че държавата е отговорна за срутването на моста и добави, че \"парадът на политици е позорен\".Други смятат, че на погребенията не трябва да има политици.", "date": "2018.08.18", "title": "Ден на траур в Италия в памет на загиналите при рухването на моста"}
{"url": "https://news.bg/world/merkel-i-makron-obezpokoeni-ot-situatsiyata-v-siriya.html", "text": "Френският президент Еманюел Макрон и германският канцлер Ангела Меркел изразиха тревогата си от хуманитарната ситуация в контролираната от бунтовниците сирийска провинция Идлиб, където се очаква да бъде следващата голяма битка, информира АФП.В телефонен разговор двамата лидери описаха като \"много високи хуманитарните рискове\" в Идлиб, където правителствените сили засилиха бомбардировките по позиции на бунтовниците през последните дни, се казва в съобщение на Елисейския дворец.Те призоваха за \"цялостен политически процес, който ще доведе до траен мир в региона\".Меркел и Макрон също призоваха за \"координирано европейско решение\" за пристигащите в Европа мигранти.Френският президент и германският канцлер обсъдиха и Украйна.Днес Меркел ще разговаря с руския лидер Владимир Путин до Берлин. Двамата се очаква да обсъдят Украйна, Сирия, двустранните отношения и енергетиката, включително въпроса за \"Северен поток-2\".", "date": "2018.08.18", "title": "Меркел и Макрон обезпокоени от ситуацията в Сирия"}
{"url": "https://news.bg/world/kitay-nedovolstva-ot-doklada-na-pentagona.html", "text": "Министерството на отбраната на Китай изрази недоволството си пред САЩ от доклад на Пентагона, в който се споменава, че китайската армия тренира бомбардировки над обекти на Съединените щати и съюзниците им, информира \"Ройтерс\".Ведомството нарече доклада \"чисти догадки\".Оценката е публикувана на фона на търговското напрежение между САЩ и Китай. Ежегодният доклад подчертава усилията на Китай да увеличи влиянието си по света. Според Пентагона Китай е отделил за отбрана през 2017 г. повече от 190 милиарда долара.Министерството на отбраната на Китай обяви в съобщение, че докладът представя невярно стратегическите намерения на Китай и преувеличава \"така наречената китайска военна заплаха\".Китайските въоръжени сили решително отхвърлят заключенията на Пентагона и са изразили недоволството си пред Вашингтон, се допълва в съобщението. Уверява се, че Китай се е насочил към мирно развитие и националната стратегия е стремеж към отбрана на страната.Китай винаги е допринасял за световния мир и защитата на световния ред, поясняват от министерството.Според Пекин модернизирането на въоръжените сили на държавата е с цел защита на суверенитета, безопасността, интересите за развитие, световния мир, стабилността и просперитета., се пояснява в позицията на азиатския гигант.", "date": "2018.08.18", "title": "Китай недоволства от доклада на Пентагона"}
{"url": "https://news.bg/world/malar-poiska-6-mesetsa-zatvor-za-ekssavetnik-na-tramp.html", "text": "Специалният прокурор на САЩ Робърт Мълър е поискал до 6 месеца затвор за Джордж Пападопулос, бивш съветник на президента Доналд Тръмп по време на предизборната кампания, става ясно от внесени в съда документи, цитирани от американски медии.Джордж Пападопулос се призна за виновен, че е дал лъжливи показания пред агенти на ФБР във връзка с \"мръсотия\", която му е била предложена за Хилари Клинтън от неофициален представител (жена) на Русия в началото на 2016 г., която му била представена като роднина на руския президент Владимир Путин.Пападопулос, който е от Чикаго, е международен адвокат в областта на енергетиката и беше част от екипа съветници на Тръмп по време на предизборната кампания., пише в документите.Очаква се през септември да бъде произнесена присъдата.", "date": "2018.08.18", "title": "Мълър поиска 6 месеца затвор за екссъветник на Тръмп"}
{"url": "https://news.bg/world/zhurito-po-deloto-sreshtu-manfort-ne-dostigna-do-reshenie-sadiyata-bil-zaplashvan.html", "text": "Журито по делото срещу Пол Манфорт не достигна до решение. Съдията е бил заплашван, съобщават американски медии.Пол Манафорт е бивш шеф на предизборния щаб на Доналд Тръмп.Съдебното жури не успя да достигне до решение след двудневни обсъждания, които ще продължат в понеделник.Си Ен Ен информира, че федералният съдия Томас Елис е разкрил, че е получил заплахи по време на процеса.\"Получих критики и заплахи. Също мога да си представя и журито\", коментира съдията, който не иска да разкрие имената на журито.По-рано президентът Доналд Тръмп заяви в Белия дом, че Манафорт е \"много добър човек\". Американският лидер смята, че процесът е \"много тъжен\".Ако бъде признат за виновен, 69-годишният Манафорт може да лежи в затвора до края на живота си. Той е обвинен в банкова и данъчна измама, както и в укриване на банкови сметки в чужбина. Срещу него са повдигнати общо 18 обвинения.Лобистът е изправен пред втори процес във Вашингтон, който започва през септември.", "date": "2018.08.18", "title": "Журито по делото срещу Манфорт не достигна до решение, съдията бил заплашван"}
{"url": "https://news.bg/bulgaria/ogromni-opashki-na-granitsata-s-turtsiya.html", "text": "Огромни опашки на границата с Турция, съобщава bTV.Опашките са се образували на граничния пункт \"Капъкуле\" от турска страна. Колоната от леки коли е 5 км, а от тирове - около 15. Трафикът е изключително интензивен.\"Капъкуле\" и \"Капитан Андреево\" са препълнени с коли, работи се на пълни обороти и всички платна са отворени. Преминаването на границата през \"Капитан Андреево\" в посока България отнема от 6 часа до 8 часа.По официалната информация от властите на \"Капъкуле\" през пункта от Турция към България преминават 4500 коли на денонощие, а от България към Турция - 2500.Телевизията уточнява, че пътуващите предимно са гастарбайтери, които се прибират в Западна Европа.Натоварен трафик се очаква и в неделя, а в понеделник да намалее.Има опашки на \"Капитан Андреево\" в посока Турция, но преминаването е бързо.", "date": "2018.08.18", "title": "Огромни опашки на границата с Турция"}
{"url": "https://news.bg/world/sasht-i-kitay-planirat-sreshta-tramp-si-dzinpin.html", "text": "САЩ и Китай планират срещи на високо ниво, включително и между президентите на двете страни, пише \"Уолстрийт джърнъл\".Изданието отбелязва, че Вашингтон и Пекин работят по организирането на серия от разговори, включително и на най-високо ниво. Целта е прекратяване на търговския конфликт между двете световни сили.Според информацията американски и китайски преговарящи работят за организирането на срещи между Доналд Тръмп и Си Дзинпин по време на международни форуми през ноември.Първата среща е планирана за следващата седмица във Вашингтон, където заместник-министърът на финансите Дейвид Малпас ще посрещне 9-членна китайска делегация, която ще бъде водена от заместник-министъра на търговията Ван Шоувън.Напрежението между Пекин и Вашингтон ескалира, след като Тръмп обяви мита върху китайски стоки за 50 милиарда долара. Китай веднага наложи реципрочни мерки, които ще влязат в сила от 23 август. На същия ден американски мита върху китайски внос за 16 милиарда долара ще започнат да действат.", "date": "2018.08.18", "title": "САЩ и Китай планират среща Тръмп-Си Дзинпин"}
{"url": "https://news.bg/world/41-dushi-sa-zaginali-pri-ruhvaneto-na-mosta-v-genua.html", "text": "Броят на загиналите при срутването на моста Моранди в италианския град Генуа нарасна до 41 души след откриването на още трима загинали под руините, съобщава местната новинарска агенция ANSA, цитирана от ДПА.Според медията пожарникари са открили телата на 9-годишно момиченце и нейните родители с \"напълно смачканата\" им кола.Агенцията уточнява, че властите все още не са потвърдили, че загиналите са 41 души, тъй като официално трябва да бъде установена самоличността на трите жертви.В \"Туитър\" пожарната служба само потвърди, че е открила смачкания автомобил.Днес в Италия е обявен ден на траур. За някои от жертвите погребенията са планирани за 11,30 часа местно време.Президентът Серджо Матарела и премиерът Джузепе Конте ще водят церемонията в Генуа.В петък правителството пристъпи към процедура по отнемане разрешителното на компанията Autostrade per l'Italia, която поддържа моста.", "date": "2018.08.18", "title": "41 души са загинали при рухването на моста в Генуа"}
{"url": "https://news.bg/bulgaria/predimno-slanchevo-slab-dazhd-na-mesta.html", "text": "Днес отново ще е предимно слънчево, съобщават от НИМХ.Синоптиците прогнозират временни увеличения на облачността в следобедните часове, но само на отделни места в северните и планинските райони ще превали слабо и за кратко.Ще духа слаб, в Източна България до умерен вятър от север-североизток.Максималните температури ще са предимно между 30° и 35°, в София - около 29 градуса по Целзий.Над Черноморието ще бъде слънчево. Ще духа до умерен вятър от север-североизток. Максимални температури 29-31°. Температурата на морската вода е 27°. Вълнението на морето ще бъде 2 - 3 бала.Над планините също ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа умерен североизточен вятър. Максимална температура на височина 1200 метра около 24°, на 2000 метра - около 16°., допълват от НИМХ.Атмосферното налягане ще се задържи без съществена промяна - близко до средното за месеца.", "date": "2018.08.18", "title": "Предимно слънчево, слаб дъжд на места"}
{"url": "https://news.bg/disasters/nad-300-dushi-zaginali-v-navodneniyata-v-indiya.html", "text": "Най-малко 324 души са загиналите в резултат на наводненията в област Керала, югозападна Индия. Местните власти посочват, че за последните 100 години това е най-опустошителното бедствие.Дъждовният сезон в Индия започна през юни месец, но щетите и броят на загиналите рязко скочи в последните 24 часа.Проливните дъждове оставиха близо 200 000 души без дом. Спасителните екипи в момента изграждат лагери, в които да се подслонят хилядите души.Премиерът на Индия Нарендра Моди посети Керала, за да оцени мащаба на разрушенията. Правителството на щата заяви, че много от жертвите са вследствие на свлачища, активирали се внезапно.Очаква се дъждовете да продължат. Очаква се също основното летище в Керала да остане затворено до 26 август.В района на бедствието бяха изпратени стотици военни, които да се включат в помощ на пострадалите от наводненията. В спасителните операции са включени вертолети и лодки.", "date": "2018.08.18", "title": "Над 300 души загинали в наводненията в Индия"}
{"url": "https://news.bg/bulgaria/srednoshten-protest-na-desetki-shofyori-pred-ns-zaradi-falita-olimpik.html", "text": "Среднощен протест на десетки шофьори пред Народното събрание заради фалита на застрахователна компания \"Олимпик\", съобщава БНР.Вчера стана ясно, че българските шофьори губят 9.35 млн. лв. от фалита на кипърския застраховател \"Олимпик\". Всички договори, сключени с компанията, бяха анулирани от 23:59 ч. вчера.Около полунощ десетки недоволни граждани се събраха с автомобилите си пред парламента. Те се опитаха да блокират движението по жълтите павета.Протестиращите не са сигурни дали ще могат да получат обезщетения за полиците си в компанията. Според тях властите не са реагирали адекватно.Недоволните се опитаха да направят обиколка на паметника на \"Цар Освободител\" пред сградата на парламента, допълва радиото. За кратко движението беше спряно заради част от паркираните автомобили на протестиращите.От МВР съобщиха, че оставят няколко дни гратисен период за тези шофьори.До края на септември кипърски съд трябва да вземе решение дали да започне процедура по ликвидация на дружеството. Ако се случи, потърпевшите български граждани ще имат 35 дни, за да предявят претенции към нея.Загубите за клиентите са между 3 и 78 лева. От общо 197 000 полици 111 256 изтичат през октомври т.г., а 57 хил. в края на годината.", "date": "2018.08.18", "title": "Среднощен протест на десетки шофьори пред НС заради фалита \"Олимпик\""}
{"url": "https://news.bg/world/bombata-ubila-40-detsa-v-jemen-e-dostavena-ot-sasht-na-sauditska-arabiya.html", "text": "Бомбата, използвана от водената от Саудитска Арабия коалиция при унищожителната атака срещу училищен автобус в Йемен, е била част от одобрена от Държавния департамент на САЩ сделка за продажба на оръжия на Саудитска Арабия.Това съобщиха експерти по боеприпаси пред Си Ен Ен.При бомбардировката загинаха 51 души, от които 40 деца. 79 души са ранени, включително 56 деца. Свидетели разказаха пред Си Ен Ен, че ударът е бил нанесен в центъра на пазар с много хора.Работейки с местни йеменски журналисти и експертите, американската медия е установила, че използваният боеприпас при атаката на 9 август, при която загинаха десетки деца, е 227-килограмова бомба с лазерно насочване MK 82, която е произведена от американската компания Lockheed Martin.Бомбата е много подобна на тази, която беше използвана при атака на погребение в Йемен през октомври 2016 г., при която загинаха 155 души, а стотици пострадаха.Саудитската коалиция твърди, че \"неточна информация\" е довела до трагедията. Коалицията призна, че е било грешка и пое отговорност.През март тази година при бомбардировка над пазар в Йемен загинаха 97 души. Според информацията при удара е използвана американска бомба MK 84.След нападението през 2016 г. бившият президент Барак Обама забрани продажбата на високотехнологични оръжия на Саудитска Арабия заради \"нарушаване на човешките права\". Забраната беше отменена от администрацията на Доналд Тръмп през март 2017 г.", "date": "2018.08.18", "title": "Бомбата, убила 40 деца в Йемен, е доставена от САЩ на Саудитска Арабия"}
{"url": "https://news.bg/bulgaria/petima-dushi-sa-zaginali-pri-katastrofi-v-stranata-prez-izminaloto-denonoshtie.html", "text": "Петима души са загинали при катастрофи в страната през изминалото денонощие, съобщава пресцентърът на МВР.Станали са 23 произшествия, при които са загинали петима души, а 26 са ранени. За София са регистрирани 55 леки произшествия и една тежка катастрофа. Един човек е ранен.От началото на месеца в цялата страна са станали 380 катастрофи с 36 загинали и 458 ранени, а от началото на година - 4 140 произшествия с 356 загинали и 5 244 ранени.От пресцентъра на ОДМВР-Варна информираха, че вчера в 19:22 ч. на АМ \"Хемус\", в района на кв.\"Повеляново\" край Девня, е възникнала катастрофа с мотоциклетист. Полицията е установила, че вследствие на несъобразена скорост мотоциклетист с \"Ямаха R6\" е излязъл вдясно извън платното за движение, където е паднал. 29-годишния водач е починал на място.При друг инцидент 33-годишен мотоциклетист е катастрофирал на варненския бул. \"8-ми приморски полк\", в района на нов хипермаркет по пътя за Виница. Той е починал в болницата.", "date": "2018.08.18", "title": "Петима души са загинали при катастрофи в страната през изминалото денонощие"}
{"url": "https://news.bg/world/parva-dvustranna-sreshta-merkel-putin-v-germaniya-ot-aneksiraneto-na-krim.html", "text": "Германският канцлер Ангела Меркел и руският президент Владимир Путин днес ще проведат първата двустранна среща в Германия от анексирането на Крим преди четири години, информира ДПА.Срещата дава възможност на лидерите да укрепят отношенията на фона на политиките на американския президент Доналд Тръмп, който наложи мита върху вноса на европейска стомана и алуминий и разшири санкциите срещу Русия.Последната среща между Меркел и Путин беше в руския град Сочи преди четири месеца. Те обсъдиха кризата в Украйна, както и руските доставки на газ за Германия, включително и проекта \"Северен поток-2\".Украинското правителство остро критикува тръбата, тъй като смята, че подкопава усилията на ЕС да принуди Русия да върне Крим на Украйна.През миналия месец Тръмп изригна, че Германия е \"напълно контролирана от Русия\" с доставките на ресурси.Днешната среща ще се проведе в резиденцията на канцлера Мезеберг до Берлин. Путин и Меркел се очаква да обсъдят украинската криза, \"Северен поток-2\" и сирийската война, според говорител на германското правителство.", "date": "2018.08.18", "title": "Първа двустранна среща Меркел - Путин в Германия от анексирането на Крим"}
{"url": "https://news.bg/bulgaria/20-kilograma-heroin-za-blizo-2-mln-leva-hvanati-na-kapitan-andreevo.html", "text": "Над 20 килограма хероин за близо 2 милиона лева са хванати на граничния пункт \"Капитан Андреево\", съобщава БНР.Наркотикът е открит в сак в резервна гума на полуремаркето на камион, който е шофиран от 45-годишен турски гражданин.Хасковската окръжна прокуратура задържа шофьора и му повдигна обвинение. Предстои да бъде внесено искане в съда за налагане на мярка за неотклонение \"задържане под стража\", допълва радиото.", "date": "2018.08.18", "title": "20 килограма хероин за близо 2 млн. лева хванати на \"Капитан Андреево\""}
{"url": "https://news.bg/world/vrashtam-se-v-politikata-zaradi-predatelstvoto-na-mey-obyavi-naydzhal-farazh.html", "text": "Британският евроскептик Найджъл Фараж се завръща в политиката, за да се бори срещу плана на премиера Тереза Мей за Брекзит, информират местни медии.Основното лице в кампанията за Брекзит и бивш лидер на Партията за независимост на Великобритания обяви, че е вдъхновен да се върне в политиката от \"предателството\" на Тереза Мей с приетия в резиденцията й в \"Чекърс\" план за Брекзит.Фараж отбеляза, че ще бъде част от тура на групата \"Напускане означава напускане\", която се противопоставя на предложенията на премиера.\"\", написа той в статия за \"Дейли телеграф\".\"Добре, сега вие получавате отговор: Връщам се\", обяви той.Според него предложенията на правителството за Брекзит не предвиждат Великобритания да върне контрола над границите си и правата си за риболов, както и да сключва споразумения за свободна търговия по света.Време е за действия, закани се той.Плановете на Мей за Брекзит не са одобрявани от голяма част от Консервативната партия.\"Време е да им дадем урок - урок, който никога няма да забравят\", пише Фараж.", "date": "2018.08.18", "title": "Връщам се в политиката заради предателството на Мей, обяви Найджъл Фараж"}
{"url": "https://news.bg/world/partiyata-na-erdogan-provezhda-shestiya-si-kongres.html", "text": "Управляващата Партия на справедливостта и развитието на президента на Турция Реджеп Ердоган се очаква да направи промени във висшето ръководство на планирания за днес шести конгрес, информира ДПА.Планираните рокади в ръководството на срещата в Анкара ще са част от подготовката за предстоящите местни избори, планирани за март 2019 г.Ердоган се очаква да бъде преизбран за партиен лидер на конгреса. Според държавната медия TRT партията също ще избере \"нов екип A\". TRT допълва, че хиляди хора от цялата страна ще присъстват на конгреса, който се провежда при засилени мерки за сигурност в спортен център в Анкара с 10 500 места.52-ма държавни ръководители са поканени на събитието. Председателят на Държавната дума на Русия и представител на Комунистическата партия на Китай се очаква да участват на конгреса, информира Анадолската агенция и допълва, че повече от 600 местни и чуждестранни журналисти, представители на осем турски политически партии и неправителствени организации също ще присъстват.Събитието днес идва на фона на разрива в отношенията между Турция и САЩ.", "date": "2018.08.18", "title": "Партията на Ердоган провежда шестия си конгрес"}
{"url": "https://news.bg/world/pochina-bivshiyat-generalen-sekretar-na-oon-kofi-anan.html", "text": "Почина бившият генерален секретар на ООН Кофи Анан, съобщиха от световната организация.Според информацията той е починал в Швейцария тази сутрин след кратко боледуване. Анан почина наАнан е ганайски дипломат, който дълги години е служител в администрацията на организацията. На 1 януари 1997 той сменя Бутрос Бутрос-Гали като седмия генерален секретар на ООН. През 2001 г. получава, заедно с ООН, Нобеловата награда за мир за хуманитарната си работа. Остава на поста генерален секретар до 31 декември 2006 г.Той е основател и председател на Фондация \"Кофи Анан\", както и председател на \"Старейшините\", международна организация от независими бивши лидери, основана от Нелсън Мандела.В началото на сирийската криза Анан е специален посланик на ООН за Сирия.Той е роден в Кумаси, вторият по население град в Гана, на 8 април 1938 г.", "date": "2018.08.18", "title": "Почина бившият генерален секретар на ООН Кофи Анан"}
{"url": "https://news.bg/int-economics/moody-s-i-standard-poor-s-ponizhiha-otsenkata-si-za-turtsiya.html", "text": "Две от големите агенции за кредитен рейтинг Moody's и Standard & Poor's понижиха оценката си за Турция заради липсата на яснота за това как правителството смята да се справи с финансовите сътресения и продължаващия спад на лирата, съобщи dpa.Агенцията Standard & Poor's понижи кредитния рейтинг на Турция до равнище В+. Прогнозата на агенцията е, че отслабването на лирата ще свие сериозно икономиката през следващата година. Само за последните четири месеца на годината агенцията очаква инфлация от 22%.Агенция Moody's понижи кредитния рейтинг на Турция до равнище Ba3 и също предупреди, че условията в Турция може да подхранят инфлация. Тревога агенцията изразява и за независимостта на турската централна банка и липсата на прозрачност в управлението в Анкара.От началото на годината лирата спадна с повече от 35% спрямо долара, голяма част от които идват този месец.Fitch, другата голяма агенция, засега не променя кредитната си класация по отношение на Турция, но предупреди, че отговор от страна на властите и промяна в реториката на правителството, Турция ще се бори да възстанови икономическата стабилност.Пазарите са разтревожени от реториката на президента Реджеп Тайип Ердоган.Влошаването на отношенията между Съединените щати и Турция допълнително увеличи натиска върху лирата.", "date": "2018.08.18", "title": "Moody's и Standard & Poor's понижиха оценката си за Турция"}
{"url": "https://news.bg/regions/poroi-navodniha-chasti-ot-veliko-tarnovo-i-gorna-oryahovitsa.html", "text": "Пътища и къщи бяха наводнени след поройни дъждове във Велико Търново и Горна Оряховица, предаде БНР.На много места е паднала и градушка.Има населени места с нарушено електроподаване.Силният дъжд започнал около 18 часа. Пороят продължил близо 2 часа.Дъждът е бил придружен от силен вятър, който е изпочупил клони. Това допълнително затруднило движението по наводнените улици в Търново.Вследствие на дъждовете в Горна Оряховица  са наводнени няколко къщи в квартал \"Гарата\". Пожарникари отводняват домовете на хората.Отстраняват се и паднали дървета на пътя за село Първомайци и в село Куцина.", "date": "2018.08.18", "title": "Порои наводниха части от Велико Търново и Горна Оряховица"}
{"url": "https://news.bg/world/tramp-turtsiya-postapi-mnogo-mnogo-zle.html", "text": "\"По мое мнение Турция постъпи много, много зле.\" Това заяви президентът на САЩ Доналд Тръмп във връзка с  задържаният американски пастор Андрю Брънсъс, предаде \"Ройтерс\".По думите на Тръмп Турция е трябвало да освободи пастора преди много време. Южната ни съседка от дълго време била проблемна държава и не се държала като приятел на САЩ.\"Това все още не е всичко. Няма да оставим нещата по този начин. Те не могат да държат наши хора\", закани се президентът на САЩ.Припомняме, , срещу който е повдигнато обвинение за тероризъм и шпионаж, се озова в центъра на геополитически и търговски сблъсък между Анкара и Вашингтон.Случаят доведе до дипломатическа криза между двете страни и до спад на турската лира. Вашингтон наложи серия санкции на Турция. От южната ни съседка пък отговориха с подобни мерки.Към момента Турция отказва да изпълни искането на САЩ Брънсън да бъде освободен. Има данни, че дипломати от Анкара са намекнали пред свои колеги от САЩ, че могат да освободят пастор Андрю Брънсън. Става въпрос за размяна. Новинарският портал Middle East Eye обаче пише, че администрацията на президента на САЩ отказва да предложи нещо в замяна.", "date": "2018.08.18", "title": "Тръмп: Турция постъпи много, много зле "}
{"url": "https://news.bg/regions/motorist-e-s-opasnost-za-zhivota-sled-katastrofa-vav-varna.html", "text": "Моторист е настанен в болница с опасност за живота след тежка катастрофа във Варна, съобщиха от Областната дирекция на МВР в града.Инцидентът станал около 17 часа вчера, 17 август. Катастрофата възникнала на булевард \"8-ми приморски полк\", в района на квартал \"Виница\". В произшествието участвали мотор и лека кола.По първоначални данни 33-годишен водач на мотоциклет е предприел изпреварване на завиващ лек автомобил, при което е възникнал сблъсък между двете превозни средства.Пострадалият е откаран в болница със съчетана травма - множество наранявания и фрактури по цялото тяло. Мъжът е в кома с опасност за живота.", "date": "2018.08.18", "title": "Моторист е с опасност за живота след катастрофа във Варна"}
{"url": "https://news.bg/disasters/v-italiya-zatovriha-prevantivno-most-proektiran-ot-rikardo-morandi.html", "text": "Кметът на южния италиански град Беневенто нареди да бъде затворен за движение един от мостовете в града, проектиран от Рикардо Моранди (инженера, който проектира срутилия се мост в Генуа, вследствие на което загинаха най-малко 38 души - б.р.), съобщи информационната агенция АНСА.Мостът, който ще бъде затворен за движение, се казва \"Св. Никола\". Мярката е превантивна, посочи в пост в социалната мрежа \"Фейсбук\" кметът на Беневенто Клементе Мастела.Мостът в южния италиански град е открит през 1955 година.\"Знам, че това ще смути гражданите, но също така е вярно, че е по-добре да има възмущение, отколкото трагедия, както се случи със срутването на моста в Генуа\", заяви Мастела пред АНСА.Мостът ще остане затворен като предпазна мярка, докато експерти не направят оценка на безопасността на съоръжението.Междувременно стана ясно, че петима души продължават да бъдат в неизвестност след . Местните спасителни служби продължават с разчистването на отломките от рухналото съоръжение.", "date": "2018.08.18", "title": "В Италия затвориха превантивно мост, проектиран от Моранди"}
{"url": "https://news.bg/economics/bsk-e-protiv-filosofiyata-na-zakon-za-horata-s-uvrezhdaniya.html", "text": "Българската стопанска камара (БСК) се обявява против философията на проекта на Закона за хората с увреждания.\"Темата за интеграцията на хората с увреждания е изключително чувствителна и отношението към нея до голяма степен е лакмус за зрелостта на едно общество. За огромно съжаление, проблемите в тази, а и редица други области през последните няколко десетилетия, се натрупват и решаването им става все по-трудно и сложно. Решаването на такива проблеми изисква аргументирани, последователни и мултидисциплинарни мерки, които да са насочени към устойчиви резултати и осезаемото им усещане от хората, които изпиват затруднения\", пишат експертите от БСК в своето становище.Според членовете на камарата определянето на квоти за наемане на хора с увреждания е подход, несъобразен с националните условия и ниво на икономическо развитие. Този подход е трудно изпълним на практика в редица сектори на икономиката, които са със специфични условия на труд, допълват експертите.Предлаганите в проекта на ЗХУ задължения за наемане лица с увреждания, обвързано с месечна финансова санкция в размер на 30% от минималната работна заплата, дължима за неограничен период от време, е категорично неприемлива мярка, категорични са от БСК.В становището се обръща внимание и на факта, че в условията на растящ дефицит на работна сила, работодателите възприемат хората с увреждания като потенциален трудов ресурс. В този смисъл бизнесът имал изцяло положителна нагласа за включването им на пазара на труда.\"Държавата не следва да се опитва да прехвърля свои задължения, чрез които на практика реализира политика на социално подпомагане, доколкото подобно задължение съществува именно за нея. Практиката показва, че прекомерната защита и рестриктивна уредба, касаеща трудовите отношения на лица с намалена работоспособност, по същество действа възпиращо за работодателите да ги наемат, както и до укриване на тази информация от самите лица с увреждане при кандидатстване на работа\", тълкуват още експертите.БСК категорично настоява за преосмисляне и на концепцията за специализиран фонд \"Заетост на хора с увреждания\", тъй като се предвижда основен източник на средства да бъдат вноски от работодателите, а фондът да се управлява без тяхно участие - в Управителния съвет на фонда няма нито представители на работодателите, нито на хората с увреждания.\"Обръщаме внимание още веднъж, че прехвърлянето на проблеми от една група в обществото върху друга група не ги решава, а само противопоставя тези групи помежду им\", пише още в становището на БСК.", "date": "2018.08.18", "title": "БСК е против философията на Закон за хората с увреждания"}
