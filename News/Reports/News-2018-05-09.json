{"url": "https://news.bg/crime/23-ma-zadarzhani-na-finala-na-kupata-na-balgariya.html", "text": "23-ма футболни фенове са задържани преди и по време на проведената днес футболна среща на Национален стадион \"Васил Левски\". От тях 21 във видимо нетрезво състояние не са били допуснати до стадиона. Това съобщиха от МВР. Преди началото на мача на територията на столицата са били задържани 11 лица. Един от тях с наркотици и 10- без документи за самоличност. Посетителите на срещата са били проверявани щателно на изградените в района на стадиона контролно-пропускателни пунктове, в резултат на което са били задържани още 12 души: четирима за притежание на наркотици, трима с ножове, двама с маски, двама с пиротехнически изделия и един за неизпълнение на полицейско разпореждане.Един от задържаните, във видимо нетрезво състояние, се е държал грубо и агресивно и е буйствал в помещението за задържани лица.Припомняме, че Славия победи Левски във финала за Купата на България с 4:2 след изпълнения на дузпи.", "date": "2018.05.09", "title": "23-ма задържани на финала на \"Купата на България\""}
{"url": "https://news.bg/int-politics/turtsiya-obvinyava-botove-provezhdat-aktsiyata-sreshtu-erdogan-v-tuitar.html", "text": "Турция остро разкритикува мащабната акция в \"Туитър\" срещу президента Реджеп Тайип Ердоган с хаштаг думата \"достатъчно\", която той използва в своя реч, твърдейки, че акцията е била предизвикана от \"ботове\", съобщава \"Франс прес\".Вчера противници на Ердоган се възползваха от негово обещание да си подаде оставката, ако хората решат, че управлението му е \"достатъчно\" (\"тамам\" на турски), превръщайки турската дума \"тамам\" в най-популярната тема в целия \"Туитър\".Съперниците на Ердоган в президентските избори на 24 юни бързо туитваха \"тамам\". Думата беше също така туитната от звездата от филмовата трилогия \"Властелинът на пръстените\" Илайджа Ууд и дори от американския порноактьор Джони Синс.Анкара обаче твърди, че мащабността на акцията в \"Туитър\" не показвала истинско недоволство, а била изкуствено манипулирана от \"Туитър\" ботове - софтуер, който може автоматично да туитва или да ретуитва публикации.Говорейки пред журналисти в столицата Анкара, говорителят на президента Ибрахим Калън заяви, че използването на думата, която е била туитната около 1 млн. пъти, далеч не показвало автентично недоволство срещу Ердоган.\"Опитът за манипулиране чрез използването на социалните медии е обречен на провал\", подчерта Калън, като допълни: \"Страната е тази, която ще вземе окончателното решение. Манипулациите, извършени от ботове и фалшиви профили, няма да доведат до резултат.\"Привърженици на Ердоган, който е на власт през последните 15 години като премиер и понастоящем като президент, се опитаха да противодействат на акцията, туитвайки турската дума за \"продължавам\" (\"devam\").Говорителят на управляващата Партия на справедливостта и развитието (ПСР) Махир Унал обяви в \"Туитър\", че враговете на Ердоган стоели зад акцията.По думите му, повечето от туитовете с думата \"достатъчно\" са дошли от страни, където забранени групировки като Кюрдската работническа партия (ПКК) и \"ФЕТО\" са активни, включително Гърция.\"Ще видим тези клавиатурни герои, които не знаят значението на урните в нощта на 24 юни\", подчерта многозначително говорителят на ПСР.", "date": "2018.05.09", "title": "Турция обвинява: \"Ботове\" провеждат акцията срещу Ердоган в \"Туитър\""}
{"url": "https://news.bg/politics/da-zapazim-shodno-finansiraneto-ot-ek-iska-tomislav-donchev.html", "text": "Постижение е, ако трети подред програмен период България успее да запази сходен пакет финансиране от ЕК. Това заяви пред депутатите от парламентарната комисия по контрол на средствата от европейските фондове вицепремиерът Томислав Дончев. Той представи пред депутатите разчетите в числа на предложения проект за Многогодишна финансова рамка на ЕС за периода 2021-2027 г.Вицепремиерът Дончев определи бюджета за следващия програмен период като амбициозен, предвид трудната ситуация в Европа - напускането на Великобритания и амбицията за провеждането на нови политики по отношение на сигурността и миграцията.Като особено голямо предизвикателство през следващия програмен период се очертава разпределението на средствата по региони. Остава отворен въпросът дали това ще става с регионални квоти за финансиране или формула, която да отчита нуждите на всяка община, област и регион. Развитието на регионалния подход, който следва да отчита планирането на инвестициите, е от особено значение, подчерта вицепремиерът. По думите на Дончев би било авантюра въвеждането на регионални оперативни програми.Той бе категоричен, че за период от шест - седем години напред е необходим възможно най-голям консенсус, затова и постави парламентът и сътрудничеството на институционално ниво като водещо.Дончев посочи, че е сходен обемът финансиране, с който държавите членки ще разполагат в следващия програмен период и изтъкна като аргумент в тази насока, че Великобритания, освен нетен донор е и ползвател на средства от ЕС, които, по думите му, в рамките на година са не по-малко от 30-35 млрд. паунда.Така за кохезионна политика през настоящия програмен период са отделени 371 млрд.евро при заложени за следващия - 373 млрд. евро.За Обща селскостопанска политика сега средствата са в размер на 411.7 млд. евро при заложени 371 млд. евро за следващия програмен период. Значимо увеличение има в средствата за миграция и сигурност от 17.7 млрд. евро на 62.4 млрд. евро. Повече са и парите, заложени за програма \"Еразъм\" - от 14.7 млрд. евро в настоящия програмен период на 30 млрд. евро за следващия програмен период.Относно размера на вноската, плащана от всяка държава членка, Дончев отбеляза, че тя се изчислява въз основа на формула, в която основен критерий, е брутният национален доход.Томислав Дончев посочи, че краткият политически анализ на предложението на ЕК не може да избегне клишетата - \"предложението е много добра основа за преговори\", както и че това е \"едно балансирано предложение\".Като успех на българското председателство председателят на парламентарната комисия Кристиан Вигенин отчете предвидените повече средства за разширяване на ЕС, което е ясен ангажимент. По думите му възможност за България предвид шанса да бъдат реализирани общи проекти със съседни страни от Западните Балкани .", "date": "2018.05.09", "title": "Да запазим сходно финансирането от ЕК иска Томислав Дончев"}
{"url": "https://news.bg/finance/dostigame-sredniya-rast-na-dohodi-v-es-chak-prez-2042-godina.html", "text": "България ще достигне средния ръст на доходи в ЕС чак през 2042 година, ако сегашният ръст се запази. Това сочат данни от доклада на Институт \"Отворено общество\".И в тази класация България е първа в ЕС, но отзад напред, съобщи money.bg. След нас в региона се нареждат само останалите страни от региона.На последно място е Босна и Херцеговина, която със сегашния си темп на ръст на доходите би достигнала средния такъв в ЕС чак през 2071 година. След нея се нареждат Черна гора (2074 година), Македония (2091 година), както и Албания и Сърбия, които ще достигнат това ниво далеч след 2100 година.Отличник в Централна и Източна Европа е Чехия - страната ще достигне 90% от средноевропейските доходи още през тази година, а следваща в клуба ще е Словения - след едва три години.На северната ни съседка Румъния ще отнеме десет години - с 14 по-малко, отколкото на нас. Старшият икономист в Института \"Отворено общество\" Георги Ангелов посочва обаче, че затова е нужно Букурещ да запази настоящите си извънредни темпове на икономически растеж, което е малко вероятно.Гражданите на Литва ще постигнат тези доходи през 2025, а в Словакия с година по-късно. За Латвия и Полша този срок е 2030, а на опашката, но все пак пред България, са Естония (2034 г.), Унгария (2035 г.) и Хърватия (2041 г.).\"Във всеки случай, съдейки от последните две десетилетия и текущите темпове на растеж, настигането на доходите за новите страни членки изглежда съвсем реалистично в обозрими срокове. Когато това се случи, Европа ще изглежда по съвсем различен начин. Тази перспектива трябва да се има предвид когато се обсъжда бъдещето на ЕС и следващата финансова рамка на съюза. Защото новите страни членки все още се нуждаят от подкрепа, за да се измъкнат от бедността\", се посочва в доклада.Тенденцията за намаляване на разликата в доходите се забелязва устойчиво в последните две десетилетия. През 2000 г. съотношението на БВП на човек между най-богатата и най-бедната страна достига пик от 5.4, но оттогава постоянно намалява и е спаднало повече от два пъти, до 2.6 през 2016 (и най-вероятно под 2.5 през 2017 г.).Съотношението между средния БВП на човек в ЕС и в най-бедната страна също показва устойчива тенденция на намаление от 2000 г. насам. Докато през 2000 г. най-бедната страна е близо четири пъти по-бедна от средното, през 2016 г. вече е два пъти по-бедна. С други думи, разликата в доходите се е стопила наполовина за десетилетие и половина.В 19 от 22 години новите страни-членки изпреварват старите по икономически растеж. При това, разликата в темповете е значителна - докато старите страни членки на ЕС отчитат средногодишен растеж от 1.2% за периода 1996-2017 г., новите страни имат три пъти по-висок растеж, средно 3.8%.", "date": "2018.05.09", "title": "Достигаме средния ръст на доходи в ЕС чак през 2042 година"}
{"url": "https://news.bg/world/yunker-sasht-izostavyat-sayuznitsite-si-gubyat-vliyanie-pri-tramp.html", "text": "Председателят на Европейската комисия Жан-Клод Юнкер заяви, че САЩ при президента Доналд Тръмп обръщат гръб на многостранните отношения и приятелското сътрудничество \"със свирепост, която само може да ни изненада\", информира АП.Според Юнкер с решението си за Иран САЩ показват, че \"повече не искат да си сътрудничат с други части на света\".Пред регионалния парламент на Фландрия в Брюксел председателят на ЕК подчерта, че от ЕС зависи дали да заеме ролята на САЩ.\"\", изтъкна той.", "date": "2018.05.09", "title": "Юнкер: САЩ изоставят съюзниците си, губят влияние при Тръмп"}
{"url": "https://news.bg/bulgaria/gotvyat-promeni-v-ukazaniyata-za-osinovyavaniyata.html", "text": "Подготвят се промени в осиновяването на деца. Това съобщиха от Държавната агенция за закрила на детето.  обяви председателят на ДАЗД д-р Елеонора Лилова. Тя направи изявлеието при откриването на Националния съвет за закрила на детето, който се проведе днес и се председателства от нея.Те се изготвят от междуведомствена група под ръководството на Агенцията. Нови насоки ще има за приемните семейства, за социалните работници от дирекциите \"Социално подпомагане\" и за акредитираните организации за посредничество при международно осиновяване, каза д-р Лилова.Приоритетните задачи са записани и в одобрената от Министерския съвет Национална програма за закрила на детето. Акцент се поставя върху продължаването процеса на деинституционализация, както и върху мерките на защита на децата в интернет пространството и здравословното хранене. В момента се прави анализ за мястото на резидентните грижи в мерките за закрила, както и мерки за подобряването им от Постоянната експертна група.Предизвикателствата са свързани с осъвременяване на координационния механизъм за взаимодействие при работа в случаи на деца, жертви на насилие или риск от насилие и за взаимодействие при кризисна интервенция. Предвижда се промяна на Наредбата за критерии и стандарти за социални услуги за деца. Бяха изнесени и данни за издадените лицензи. От 1 януари до 30 април 2018 г. са издадени 36 лицензи за предоставяне на социални услуги за деца, 9 от които са за иновативни такива. Активните лицензи към 3 април 2018 г. са 310 броя за 347 социални услуги за деца.", "date": "2018.05.09", "title": "Готвят промени в указанията за осиновяванията "}
{"url": "https://news.bg/regions/do-4-5-mln-evro-shte-struva-premestvaneto-na-am-struma-kray-blagoevgrad.html", "text": "От 1 млн. евро до 4.5 млн. евро ще струва изместването на трасето на АМ \"Струма\" край Благоевград, така че да се запазят археологическите разкопки на . Това обявиха на пресконференция членове от инициативния комитет за спасяването на археологическите разкопки край областния град.Стана ясно, че вече са се събрали над 7 000 подписа в подкрепа на запазването на древното селище в автентичния му вид и .Припомняме, от инициативния комитет също така внесоха в Общинския съвет в Благоевград предложение за провеждането на местен референдум, на който гражданите да решат дали археологическите разкопки да бъдат унищожени под тонове асфалт или запазени във вида, в който са съществували над 18 века под земята.Предложеният въпрос за референдум пита местните дали са \"за\" или \"против\" за \"Запазване и възстановяване на раннохристиянска черква от IV век от времето на император Константин Велики и неговите синове, както и баня, канализация, административни, производствени и жилищни сгради, открити в тракийското селище Скаптопара на площ от 120 декара в землището на с. Покровник и с. Зелен дол\".В хода на пресконференцията Лазар Андреев от инициативния комитет допълни, че дори трасето на АМ \"Струма\" да бъде изместено, това не означава, че срокът за завършването на магистралата ще се удължи.Припомняме и че на 5 май премиерът Бойко Борисов посети разкопките. Тогава той даде  за трасето на АМ \"Струма\".Тогава Борисов заяви, ще се търси решение, което да удовлетвори желанието на местните за запазването на , но в същото време ще даде възможност за доизграждането на магистралата.", "date": "2018.05.09", "title": "До 4.5 млн. евро ще струва преместването на АМ \"Струма\" край Благоевград"}
{"url": "https://news.bg/int-politics/netanyahu-udiven-iran-vse-oshte-zove-za-iztrebvane-na-evreite-73-g-sled-holokosta.html", "text": "Премиерът на Израел Бенямин Нетаняху е заявил пред руския президент Владимир Путин, че е \"невероятно\", че 73 години след Холокоста Иран се стреми към изтребление на еврейския народ.Говорейки след военния парад, с който в Москва беше отбелязана годишнината от победата над нацистка Германия през Втората световна война, Нетаняху казал, че евреите \"никога не забравиха големия урок, изправени пред ужасна идеология\".\"Невероятно е, но 73 години след Холокоста има страна в Близкия изток - Иран, - която призовава за изтребването на още шест милиона евреи\", изтъкна той.\"Разликата е, че днес имаме държава\", посочи Нетаняху и продължи: \"Много се радвам на възможността да говоря с вас за проблемите на региона - или, както казвате, опитите за решаване на проблемите - за да можем да се справим със заплахите по информиран и отговорен начин.\"От своя страна Путин е изразил \"дълбока загриженост\" от действията на американския президент Доналд Тръмп, който вчера обяви, че изтегля САЩ от ядреното споразумение с Иран. Путин подчертал важността на споразумението.", "date": "2018.05.09", "title": "Нетаняху удивен: Иран все още зове за изтребване на евреите 73 г. след Холокоста"}
{"url": "https://news.bg/world/v-germaniya-se-razbraha-za-razdelenite-imigrantski-semeystva.html", "text": "Правителството на Германия е постигнало съгласие за правила, които позволяват ограничен брой членове на семейства да се присъединят към имигранти в страната, информира \"Ройтерс\".Агенцията коментира, че с решението се слага край на продължителен спор между партиите по въпроса.Казусът обтегна отношенията между консервативния блок на канцлера и социалдемократите по време на коалиционните преговори. Също имаше разделениe по въпроса и сред самите консерватори, тъй като Християнсоциалният съюз заемаше по-твърда линия от Християндемократическия съюз.Според новите правила на месец 1000 роднини на мигранти, които се ползват от така наречената \"субсидирана защита\" - една степен по-малко от бежанския статут, могат да се преместят в Германия по хуманитарни причини. Програмата започва от август 2018 г.Това се отнася за брачни партньори, непълнолетни и родители на непълнолетни.Вътрешният министър Хорст Зеехофер заяви, че проектозаконът е \"отговорен баланс\" между задължението на правителството да обедини разделените семейства и възможностите на властите да се справят с големия брой мигранти.След натиск да ограничат новопристигналите правителството на Ангела Меркел прекрати събирането на семействата през март 2016 г. Решението най-вече засегна сирийците.Новите правила, които трябва да преминат през парламента през следващите седмици, предвиждат определена гъвкавост през първите пет месеца.Ако за месец не бъде изпълнена максималната квота от 1000 души, през следващите месеци може да бъде компенсирано. Това е компромисен вариант, след като социалдемократите настояваха за постоянна гъвкавост, което се отхвърляше от консерваторите.Хора с криминално минало или представляващи потенциална заплаха за сигурността няма да бъдат допускани на германска територия.Германски медии съобщават, че вече има около 26 000 молби за събиране на семейства.", "date": "2018.05.09", "title": "В Германия се разбраха за разделените имигрантски семейства"}
{"url": "https://news.bg/world/evakuatsiya-v-bryuksel-sled-eksploziya.html", "text": "Намиращите се на жп гара Цуид в белгийската столица Брюксел са били евакуирани след експлозия или изстрели, предадоха световните информационни агенции. В социалните мрежи вече се появиха снимки и информация от очевидци са панически бягащи след взрива хора в района на гарата. Все още не е ясно дали става въпрос за тероризъм. Информацията по случая е оскъдна. Една от версиите е, че са избухнали фойерверки. По-късно полицията отрече за евакуация. Издирва се лицето, отговорно за паниката. ", "date": "2018.05.09", "title": "Евакуация в Брюксел след експлозия  "}
{"url": "https://news.bg/int-politics/merkel-zove-za-po-golemi-voenni-razhodi-sotsialistite-pak-iskat-po-niski-danatsi.html", "text": "Германският канцлер Ангела Меркел обяви, че състоянието на германската армия не било задоволително и призова за увеличаване на военните разходи за справяне с проблемите в армията, съобщава \"Ройтерс\".Коментарите на Меркел бяха направени в контекста на разширяващия се конфликт със Социалдемократическата партия, младшите партньори в коалиционното правителство, относно военните разходи, като лявоцентристката формация подкрепя мерки за намаляване на данъците и инвестициите в цифровизацията.Лидерката на консерваторите е казала пред съпартийците си от Християндемократическата партия (ХДС) на събитие в Берлин, че бил очевиден острият недостиг на финансиране в германската армия.\"Що се отнася до Бундесвера (германските въоръжени сили), трябва да постигнем напредък\", настояла тя и допълнила: \"Със сигурност няма да станем по-добри с по-малко пари.\"Критични доклади на военното министерство и на Бундестага през тази година показаха, че липсващи резервни части и дефекти в качеството са намалили бойната готовност на германските подводници, военните самолети и други основни оръжейни системи след години на намаляващи разходи след края на Студената война.Финансовият министър Олаф Шолц, който е социалдемократ, през миналата седмица си навлече гнева на консервативния министър на отбраната Урсула фон дер Лайен с план, съгласно който военните разходи ще нараснат през 2019 г. като процент от брутния вътрешен продукт, но след това ще спаднат.Фон дер Лайен и консервативният министър на развитието възразиха писмено срещу по-дългосрочните бюджетни планове на Шолц, изтъквайки, че те нарушават коалиционния договор, подписан от двата политически блока през февруари.По думите на Меркел, настоящото равнище на военните разходи на най-голямата икономика в Европа често са предизвиквали въпроси за ангажимента на Германия да изпълни целта на НАТО за отделянето на най-малко 2% от БВП за военни разходи.\"Много съм доволна, че записахме в коалиционното споразумение, че се чувстваме задължени към тези цели от Уелс (през 2014 г. на срещата на върха на НАТО)\", посочи Меркел, допълвайки: \"Трябва да сложим картите на масата.\"Само няколко часа по-късно обаче Шолц изтъкна пред журналисти, че данъчните оценки на Германия показват ограничени възможности за допълнителни фискални разходи до 2022 г., а парите ще бъдат използвани за намаляване на данъците върху доходите от 2019 г. и увеличаване на инвестициите в цифровизацията с 2,4 млрд. евро през 2018 г.", "date": "2018.05.09", "title": "Меркел зове за по-големи военни разходи, социалистите пък искат по-ниски данъци"}
{"url": "https://news.bg/world/makron-i-rohani-potvardiha-yadrenata-sdelka.html", "text": "Президентът на Франция Еманюел Макрон и иранският му колега Хасан Рохани постигнаха съгласие по време на телефонен разговор да продължат да работят за прилагане на ядреното споразумение, въпреки че вчера САЩ обявиха, че денонсират договора.Информацията съобщи АФП, позовавайки се на съобщение на Елисейския дворец.Президентите на Франция и Иран се съгласиха чрез съвместни усилия с всички участващи държави да продължат да прилагат ядреното споразумение и да поддържат регионалната стабилност, се казва в съобщението.Във вторник президентът на САЩ Доналд Тръмп обяви, че изтегля страната от сключената през 2015 г. ядрена сделка с Иран.По време на разговора Макрон е заявил пред Рохани, че Франция иска разширяване на споразумението до \"взаимноизгодна работна рамка\", която ще покрива ракетната програма на Иран и намесата на Техеран в няколко кризи в Близкия изток, и перспективата за ядрената програма щом споразумението от 2015 г. изтече през 2025 г.Допълва се, че външните министри на двете държави ще проведат разговори \"без отлагане\".", "date": "2018.05.09", "title": "Макрон и Рохани потвърдиха ядрената сделка"}
{"url": "https://news.bg/world/tramp-sreshtata-s-kim-nyama-da-bade-v-demilitariziranata-zona.html", "text": "Президентът на САЩ Доналд Тръмп изключи вероятността срещата с лидера на КНДР Ким Чен-ун да се проведе в демилитаризираната зона на Корейския полуостров, въпреки че преди няколко дни американският лидер каза, че е много вероятно разговорите да се проведат точно там, информират СиЕнЕн и други медии.\"Няма да бъде\" в демилитаризираната зона, отговори Тръмп на журналистически въпрос в края на среща на кабинета.Тръмп поясни, че ще съобщи мястото на срещата \"през следващите три дни\".Той като цяло е оптимист, че може да се постигне споразумение с КНДР, но предупреди, че \"всичко може да се обърка\".Сингапур изглежда е най-вероятното място за историческата среща, която ще се проведе в края на месеца или началото на юни. Вашингтон предпочита неутралността и относителната близост на Сингапур до КНДР.Преди няколко дни Тръмп използва \"Туитър\", за да попита последователите си дали разговорите да се проведат в демилитаризираната зона. Но съветници на президента смятат, че може да се възприеме като пътуване на Тръмп до входната врата на Ким Чен-ун.Американският лидер каза още, че не е заинтересован от Нобеловата награда за мир, но иска \"наградата на света\" във формата на ядрено разоръжаване на Северна Корея.", "date": "2018.05.09", "title": "Тръмп: Срещата с Ким няма да бъде в демилитаризираната зона"}
{"url": "https://news.bg/bulgaria/sazdavat-i-elektronno-trudovo-dosie-na-sluzhitelite.html", "text": "Работодателите могат да трудовото досие на служителите в електронен формат, като спазват специфични правила. То не отменя хартиения вариант. Това съобщиха от Министерски съвет.Това се урежда с нова Наредба за вида и изискванията за създаването и съхраняването на електронни документи в трудовото досие на работника или служителя. Тя определя вида на електронните документи и изискванията към тяхното създаване, съхраняване и размяна.Установяват се минимални изисквания, които да гарантират сигурността, надеждния произход и целостта на електронния документ, както и дългосрочното съхраняване на информацията, за да се осигури правната валидност на документа за продължителен период и да се гарантира, че той може да бъде валидиран, независимо от бъдещи промени в технологиите. Документите, създавани от работодателя, задължително ще се подписват с квалифициран електронен подпис.Определят се специфични изисквания към информационната система на работодателя, чрез които се гарантира целостта и проследимостта на постъпване на информацията в нея. Изисква се информационните системи да не позволяват случайно или незаконно унищожаване на документи и данни и да не се допуска неправомерен достъп, изменение или разпространение на личните данни на работниците и служителите.За размяна на електронни документи между работодателя и работника или служителя ще се изисква изрично съгласие на работника или служителя, като то може да бъде оттеглено по всяко време.Изпращането и получаването на електронните документи ще се извършва чрез услуга за електронна препоръчана поща, предоставяща възможност за доказване на връчването на всяко съобщение. Всички разходи за размяна на електронните документи ще са за сметка на работодателя.", "date": "2018.05.09", "title": "Създават и електронно трудово досие на служителите "}
{"url": "https://news.bg/int-politics/tramp-plashi-iran-shte-pregovarya-ili-neshto-shte-se-sluchi.html", "text": "Президентът на САЩ Доналд Тръмп обяви, че ще има \"много тежки последици\", ако Иран започне ядрена програма, добавяйки, че Иран \"ще преговаря\" или \"нещо ще се случи\".Междувременно служителят на Държавния департамент Андрю Пийк е заявил, че администрацията на Тръмп и правителството на Израел са координирали много тясно действията си в седмиците преди решението на Тръмп да изтегли САЩ от ядреното споразумение с Иран, което той обяви снощи.Андрю Пийк, който работи по политиката на САЩ за Иран в Държавния департамент, посочи, че администрацията иска да види \"подобряване на поведението на Иран не само по ядрения въпрос\", но и по други регионални въпроси като част от евентуално споразумение, което ще замести ядрената сделка, сключена през 2015 г. между Техеран и шестте световни сили (САЩ, Великобритания, Франция, Германия, Русия и Китай).Пийк също така е казал пред журналисти, че американската администрация ще се опита да убеди европейските съюзници на САЩ да отхвърлят съществуващото ядрено споразумение и да се опитат да договорят по-добро - идея, която понастоящем изглежда има твърде малка подкрепа в Европа. Той добавил, че въпреки сегашните разочарования от страна европейците, американската администрация смята, че в края на краищата те ще бъдат отворени да работят заедно с Тръмп по този въпрос.Пийк подчертал, че администрацията няма да позволи какъвто и да е нов бизнес между американски компании и Иран през следващите няколко месеца, тъй като санкциите срещу Иран ще бъдат възстановени. Той подчерта, че щяло да има и \"вторични санкции\", които ще навредят на чуждестранни компании, които правят бизнес в Иран.", "date": "2018.05.09", "title": "Тръмп плаши: Иран ще преговаря или нещо ще се случи"}
{"url": "https://news.bg/world/104-godishen-avstraliets-dade-preskonferentsiya-predi-da-se-samoubie-v-shveytsariya-v-chetvartak.html", "text": "104-годишен австралийски учен пристигна в Швейцария, за да сложи край на живота си, съобщава \"Ройтерс\".Дейвид Гудол заяви на пресконференция в Базел, че либералните закони в европейската държава му позволяват законно да се самоубие за разлика от Австралия, където евтаназията все още е забранена.Гудол не е с терминално заболяване, но качеството му на живот се е влошило и той се е договорил с агенция за евтаназия в Базел.На пресконференцията той каза, че е готов за края. Гудол отговори на журналистически въпроси в швейцарския град. Той е придружен от членове на група, която помага на хора да прекратят живота си.Австралиецът разбира, че в четвъртък ще бъде сложен край на живота му със смъртоносна инжекция, макар че той не знае точния час и подробности за процедурата, на която ще присъстват роднини.\"\", каза Гудол.Не искам да живея повече. Щастлив съм, че утре имам шанс да сложа край, поясни той.Швейцария узакони евтаназията още през 40-те години на миналия век. През 2002 г. Холандия узакони евтаназирането на пациенти с нелечими заболявания.В много държави евтаназията е забранена, включително и в Австралия, макар че щатът Виктория прокара законодателство през ноември 2017 г., което позволява евтаназия. Законодателството влиза в сила от юни 2019 г.Гудол е роден в Лондон през 1914 г. и се мести в Австралия през 1948 г., където е лектор в Университета в Мелбърн. Преподава в редица университети.", "date": "2018.05.09", "title": "104-годишен австралиец даде пресконференция преди да се самоубие в Швейцария в четвъртък"}
{"url": "https://news.bg/world/nova-evakuatsiya-na-havaite.html", "text": "Поредно предупреждение за евакуация на намиращи се на най-големия остров на Хавай е било издадено, предаде \"Ройтерс\".Припомняме, че изригването на вулкана Килауеа, намиращ се на острова доведе до евакуация на 1700 души.Десетки сгради бяха унищожени. Ден след това на Хавайските острови беше регистрирано и . Според учените ще има още вулканични изригвания и земетресения в района. Активността можела да продължи с месеци, дори години.Килауеа е един от най-активните вулкани на Земята. Той изригва непрекъснато от 1983 г., допълват от АП.", "date": "2018.05.09", "title": "Нова евакуация на Хаваите "}
{"url": "https://news.bg/society/28-dvoyki-tsarski-orli-letyat-v-nebeto-nad-balgariya.html", "text": "За четвърта поредна година броят на гнездящите двойки царски орли в страната ни е 28.Въпреки тревожната информация за изчезнали две дойки в Дервентските възвишения, нови две двойки са открити в района на Сливен. Така общият брой на двойките остава непроменен.Според еколозите броят на двойките царски орли у нас е свидетелство за стабилност на популацията, но същевременно е индикация и за спиране на увеличаването, което се наблюдаваше след 2000 година.Отговорникът по опазването на вида в рамките на LIFE проекта \"Земя за царския орел\" д-р Димитър Демерджиев заяви, че най-вероятната причина за спирането на растежа на популацията на царските орли у нас е нарастването на смъртността сред гнездящите птици, както и сред тези, незаели гнездови територии.Той допълни , че основните причини за смъртността на царските орли се дължат на токов удар, причинен от необезопасени електрически стълбове, незаконен лов и отрови. В същото време загубата на ловни и гнездови местообитания ограничава възможностите за нарастване на популацията.От 28 заети територии птиците се размножават едва в 21 от тях, като 7 двойки вече са заели гнездата си, но все още не пристъпват към снасяне и мътене, вероятно заради резките промени във времето.\"Климатичните промени също оказват своето влияние върху гнездовия цикъл на двойките. Тази година голям процент от птиците пристъпиха към размножаване много рано, около средата на март. От друга страна, някои от традиционно размножаващите се двойки започнаха да гнездят много късно - едва в средата на април\", допълни Демерджиев.Редовният мониторинг на гнездящите двойки царски орли се извършва от екип на БДЗП в рамките на LIFE проекта \"Земя за царския орел\", чиято основна цел е възстановяването и подобряването на ловните местообитания на световно застрашения вид.", "date": "2018.05.09", "title": "28 двойки царски орли летят в небето над България"}
{"url": "https://news.bg/world/tramp-reshil-za-iran-tochno-predi-rechta.html", "text": "Президентът на САЩ Доналд Тръмп реши да изтегли страната от ядреното споразумение \"точно преди речта\". Това съобщи съветникът по национална сигурност на Белия дом Джон Болтън, пише израелският вестник \"Аарец\".Според изданието решението на Тръмп показва растящото влияние на \"ястребите\" в администрацията. \"Аарец\" визира държавния секретар Майк Помпео и Джон Болтън, които твърдо се обявяват против Иран.Запитан от американска телевизия Тръмп кога е решил да изостави ядрената сделка с Иран, Болтън отговори: \"Точно преди речта\".Той обясни пред Фокс нюз, че американският лидер е чул мненията на всички, които са поискали да разговарят с него за Иран, включително и Тереза Мей, премиер на Великобритания. Тръмп е дал шанс на всички, според Болтън, да променят споразумението, но те не са успели.Вчера Белият дом и Елисейският дворец опровергаха информация, че по време на вчерашния телефонен разговор Тръмп е заявил пред Еманюел Макрон, че възнамерява да изтегли САЩ от сделката.Болтън коментира още пред друга медия, че САЩ не разчитат на \"хартиени обещания\".Междувременно британският външен министър Борис Джонсън заяви пред парламента, че Обединеното кралство няма намерение да напуска ядрената сделка с Иран, тъй като е \"важна за нашата национална сигурност\", информира АФП.По думите му решението на Тръмп не променя оценката на Лондон.Джонсън каза, че няма да разкрие подробности за следващите стъпки на страната.В същото време генералният директор на Международната агенция за атомна енергия Юкия Амано потвърди, че Иран изпълнява ангажиментите си по договора.", "date": "2018.05.09", "title": "Тръмп решил за Иран „точно преди речта”"}
{"url": "https://news.bg/society/radev-prizova-za-navremenna-podkrepa-za-nezryashtite.html", "text": "България да оказва навременна подкрепа на незрящите хора, иска президентът Румен Радев. Държавата и обществото трябва да подкрепят незрящите хора в България осезаемо, за да им осигурят навременна, достоверна, актуална и достъпна информация.Държавният глава направи този призив на церемонията по отбелязването на 90-ата годишнина от създаването на Националното читалище на слепите \"Луи Брайл 1928\".Това е единственото място в България, където се издават справочна и художествени книги на брайлова писменост и се отпечатват учебници за ученици и студенти.\"Точно днес, когато отбелязваме Деня на Европа трябва да покажем, че България е неразделна част от Европа, именно със солидарността и даването на възможност на всеки гражданин на страната да реализира своя потенциал и да живее достойно\", изтъкна президента Радев и се преклони пред малобройния екип на читалището. Там едва 14 души са се нагърбили с тази \"съвременна будителска за България мисия\", заяви още президентът.Като доказателство, че няма предел за силата на духа, вижда дейността на читалището държавният глава.\"Както е казал Антоан дьо Сент-Екзюпери - \"Човек вижда истински само със сърцето\". Вие с вашите огромни сърца виждате истински и нашата подкрепа трябва да бъде изключително силна към вас\", възторжено заяви президентът Румен Радев.По случай празника и приноса към културата на Националното читалище, държавният глава връчи плакет \"Св. Св. Кирил и Методий\" на представителя на ръководството на Националното читалище Спас Карафезов. От своя страна той подари на президента Румен Радев почетния медал на Националното читалището на слепите \"Луи Брайл 1928\" с образа на академик Петко Стайнов.", "date": "2018.05.09", "title": "Радев призова за навременна подкрепа за незрящите"}
{"url": "https://news.bg/int-politics/sasht-sazdali-nova-baza-v-siriyskiya-grad-manbidzh-sled-zaplahite-na-turtsiya.html", "text": "Силите на САЩ са създали нова база в град Манбидж в Северна Сирия преди около три месеца след заплахите на Турция да предприеме военна кампания срещу града. Това обяви представител на Сирийските демократични сили (СДС), които са подкрепяни от САЩ, съобщава \"Ройтерс\".Турският президент Реджеп Тайип Ердоган многократно заплаши да изпрати войски в Манбидж, след като турците прогониха \"Отрядите за защита на народа\" на сирийските кюрди от района на Африн в Северозападна Сирия през март.Анкара разглежда \"Отрядите за защита на народа\" като клон на незаконната Кюрдска работническа партия (ПКК), която от повече от три десетилетия води въоръжен бунт срещу турската държава на територията на Турция. Турция е гневна на САЩ, съюзници в НАТО, за подкрепата им за \"Отрядите за защита на народа\" в Сирия.Новият гарнизон на САЩ в Мандбидж също така приютява френски войници, уточни Шарфан Дарвиш, говорител на Военния съвет на СДС в Манбидж. \"Отрядите за защита на народа\" са основната сила в СДС.Американски и френски сили патрулират фронта между СДС и подкрепяните от Турция бунтовници, а базата беше създадена малко след като Турция започна офанзивата си в Африн, уточни Дарвиш.\"След турската атака срещу Африн и увеличаването на турските заплахи срещу Манбидж, коалиционните сили изградиха база за наблюдение и защита на границата (между бойците)\", посочи говорителят на Военния съвет на Манбидж.От коалицията, ръководена от САЩ, която се бори срещу терористите от ДАЕШ (\"Ислямска държава\") заедно със СДС, са отказали коментар.Анкара предприе офанзивата си през януари срещу \"Отрядите за защита на народа\" в Африн, превземайки града през март.САЩ не предоставиха подкрепа на бойците на \"Отрядите за защита на народа\" в Африн и заявиха, че нямат присъствие там. Но те имат сили и бази в много по-голямата част от територията, която сирийските кюрди контролират на изток до границата с Ирак.", "date": "2018.05.09", "title": "САЩ създали нова база в сирийския град Манбидж след заплахите на Турция"}
{"url": "https://news.bg/world/severna-koreya-osvobodi-trima-amerikantsi.html", "text": "Северна Корея освободи трима американски затворници, съобщават световни агенции, позовавайки се на съобщение на президента Доналд Тръмп в \"Туитър\".В очевиден жест на добра воля Северна Корея освободи трима американци преди заплануваната между Тръмп и лидера на КНДР Ким Чен-ун среща за края на май или началото на юни, пише \"Вашингтон пост\".Радостен съм да ви уведомя, че държавният секретар Майк Помпео лети и се връща от Северна Корея с тримата чудесни господа, написа американският лидер в \"Туитър\".Той добави, че са в добро здраве. Тръмп уточни, че секретарят Помпео и \"гостите му\" ще кацнат в 02,00 часа тази сутрин във военновъздушната база \"Андрюс\".Освободените са Тони Ким, Ким Хак-сон и Ким Дон-чул.Държавният глава на САЩ отбеляза, че Помпео е провел добра среща с Ким Чен-ун и че са съгласувани датата и мястото на предстоящите разговори.През 2017 г. Тони Ким и Ким Хак-сон бяха арестувани и обвинени във \"враждебни действия\" срещу КНДР. Двамата работиха в Университета за наука и технологии в Пхенян, финансиран от евангелисти от 2010 г., в който предимно преподават деца от политическия елит.Ким Дон-чул беше задържан през 2015 г. и по-късно осъден на 10 г. тежък труд за шпионаж. Бизнесменът е имал хотел в КНДР. Според Пхенян той е предал военни тайни на Южна Корея.Случаите с тримата не са свързани. Преди САЩ обвиняваха КНДР, че арестува американски граждани, за да ги използва като \"пешки в политическия дневен ред\".Американският студент Ото Уормбиър беше освободен през миналата година, след като КНДР го задържа за 17 месеца. Студентът почина няколко дни след завръщането си в САЩ.В момента КНДР държи шестима южнокорейски граждани.", "date": "2018.05.09", "title": "Северна Корея освободи трима американци"}
{"url": "https://news.bg/politics/valeri-simeonov-naredi-liderskite-sreshti-v-ns.html", "text": "Вицепремиерът по икономическата и демографската политика Валери Симеонов провежда срещи с ръководствата на парламентарните групи. Симеонов нареди срещите с лидерите на партиите за 10 май.Причината е, че Симеонов иска да ги запознае с внесените предложения за промени в Закона за хазарта, Закона за здравето, които са свързани с тютюнопушенето. Освен това вицепремиерът ще представи пред тях промените в Закона за устройството на територията, Закона за местните данъци и такси, които от своя страна са свързани с дейността на апартхотелите. По време на срещите обсъдени ще бъдат и Закона за вредите от шума в околната среда и други.Срещите ще се проведат на 10 май в сградата на Народното събрание. Още в 9:00 часа сутринта вицепремиерът ще започне разговорите с ръководството на ГЕРБ, а срещата с това на БСП е обявена за 11 часа.Заради пътуването на лидера на \"Воля\" Веселин Марешки до Москва по повод Деня на победата, срещата на Симеонов с тази политическа формация ще се проведе другата седмица.", "date": "2018.05.09", "title": "Валери Симеонов нареди лидерските срещи в НС"}
{"url": "https://news.bg/crime/arestuvaha-petima-ot-zdravnata-kasa-v-plovdiv.html", "text": "Властите в Пловдив са задържали петима служители на Регионалната здравноосигурителна каса в областния град.Арестите са получаване на корупция. По непотвърдена информация става въпрос за получаване на подкуп в размер на 50 хиляди лева, съобщи Нова.Поне един от задържаните е служители е началник в РЗОК - Пловдив, съобщи bTV.Свидетели разказват, че двама от служителите на здравната каса в Пловдив са арестувани в автомобилите си на улица \"Данаил Николаев\" в областния град.В колата на единия служител е открита голяма сума пари и лекарства.Улицата е блокирана от полицейски автомобили, а цивилни полицаи броят парите, намерени в колата.Пред БНР окръжният прокурор на Пловдив Румен Попов заяви: \"Окръжна прокуратура, Следственият отдел и Икономическа полиция водят разследване по досъдебно производство за корупционни престъпления! Повече информация - утре!\"Акцията е осъществена от икономическа полиция, а арестуваните били наблюдавани от няколко седмици.По непотвърдена информация арестите се извършват паралелно на няколко места в Пловдив.Операцията се извършва под надзора на Окръжната прокуратура в Пловдив и е свързана с противодействието на финансови престъпления, свързани с продажбата на лекарства.Стана ясно още, че директорът на РЗОК - Пловдив не е открит на работното си място. Според неговите подчинени той отсъства поради среща в София.", "date": "2018.05.09", "title": "Арестуваха петима от здравната каса в Пловдив"}
{"url": "https://news.bg/int-politics/yaponiya-i-kitay-otkrivat-goreshta-liniya-po-voenni-problemi.html", "text": "Япония и Китай подписаха споразумение за откриване на гореща телефонна линия за целите на отбраната, като стремежът е за предотвратяване на военни сблъсъци, произтичащи от териториалния им спор за острови в Източнокитайско море, съобщава \"Асошиейтед прес\".Горещата линия, за която двете страни подписаха меморандум днес, ще влезе в сила през следващия месец.Споразумението слага край на продължилите цяло десетилетие преговори между Китай и Япония за комуникационен механизъм, които бяха блокирани, след като спорът за островите ескалира през 2012 г., когато Токио национализира контролираните от Япония острови Сенкаку, които Китай нарича Диаю.", "date": "2018.05.09", "title": "Япония и Китай откриват гореща линия по военни проблеми"}
{"url": "https://news.bg/society/veroyatnostta-boyan-petrov-da-e-zhiv-e-50-spored-mingma-sherpa.html", "text": "Непалецът Мингма Шерпа, който ще се включи в издирването на българския алпинист Боян Петров, заяви, че има 50% вероятност българинът да е жив.Пред \"Дарик\" непалецът посочи, че след третия лагер към върха Шиша Пангма има заледен участък и е възможно Петров да е там.\"Боян Петров се е изкачвал с моята компания. Тази година обаче реши да я смени. Първоначално планираше да изкачи Чо Ою, но след това го промени с Шиша Пангма. На Шиша Пангма моята компания няма хора в момента. Познавам много добре върха. Катерил съм го както от южната, така и от северната страна. Всъщност трудната част е от лагер 3 до върха. След третия лагер има леден участък. Смятам, че може да е паднал в този район\", посочи Мингма Шерпа.\"Преди час ми звъннаха от хеликоптерна компания от Катманду и казаха, че утре трябва да отидем с хеликоптер от Катманду до Тибет. Познавам мястото много добре, така че мога да помогна и утре отлитаме. Преди 10 минути изпратих паспорта си за издаване на виза\", допълни алпинистът.Запитан дали ще помогне в спасителната операция за откриването на нашия алпинист, Мингма Шерпа заяви категорично: \"Да, но той не е само ваш. Той ми е като брат. Той е един от най-добрите катерачи и истински джентълмен! Не само в България, но и в света. Така че ние също сме разстроени. Той е известен сред нас и е много мил човек\".Мингма Шерпа е първият алпинист в света, който успешно е изкачил всичките 14 осемхилядника на земята от първи опит. Той е и първият непалец, изкачил всичките 14 върхове с височина от над 8 000 метра.Междувременно днес продължава . Времето в планината обаче е лошо.Очакваше се днес шерпите да стигнат до втория лагер към връх Шиша Пангма, ако времето го позволи. Вчера шерпите стигнаха до , където не откриха българина.По-рано днес премиерът Борисов заяви, че , така че максимално да съдейства за откриването на алпиниста.", "date": "2018.05.09", "title": "Вероятността Боян Петров да е жив е 50% според Мингма Шерпа"}
{"url": "https://news.bg/regions/razlyato-gorivo-na-am-trakiya-sled-katastrofa.html", "text": "Движението при 22 километър на АМ \"Тракия\" в посока София беше временно преустановено.Ограничението се наложи заради възникнал пътен инцидент, при който по пътното платно се е разляло гориво.До измиването на горивото от пътното платно, всички водачи изчакваха на място.Към 16.25 часа движението по магистралата е възстановено, информират от Агенция \"Пътна инфраструктура\" (АПИ).", "date": "2018.05.09", "title": "Разлято гориво на АМ \"Тракия\" след катастрофа"}
{"url": "https://news.bg/politics/abv-pleven-iska-publichen-debat-za-traseto-na-am-hemus.html", "text": "Публичен дебат за трасето на АМ \"Хемус\", искат от АБВ - Плевен. По мнението на регионалната организация на партията настоящия маршрут ще доведе до тотална изолация на Плевен и региона.Съдействие от страна на омбудсмана Мая Манолова ще търсят от политическата партия.Това е едно от решенията, взети на Областната конференция на ПП АБВ, проведена в град Плевен.На форума стана ясно позицията на делегатите, които изразиха подкрепа и за енергийните проекти в региона като се обединиха около становището, че при заявен инвеститорски интерес към изграждането на втора атомна централа в Белене, няма нищо по-разумно от сваляне на т. нар. \"мораториум\" върху строежа на съоръжението.Държавата да търси как да развива туризма в този район, искат още от областната администрация на АБВ. Решението за стартиране на множество мероприятия, които са ангажирани с предотвратяването на търговията с гласов. Това се явява и част от подготовката на политическата група за предстоящи евро и местни избори през 2019 г.Регионалният форум на АБВ утвърди 50 от членовете на партията за делегати на нейния Трети Конгрес, който ще се проведе на 19 май.За председател на общинската и областна структура на АБВ - Плевен от областната управа бе преизбран Цветан Антов.", "date": "2018.05.09", "title": "АБВ-Плевен иска публичен дебат за трасето на АМ \"Хемус\""}
{"url": "https://news.bg/world/bryuksel-dava-nachalo-na-onlayn-konsultatsiya-s-grazhdanite-za-badeshteto-na-evropa.html", "text": "Европейската комисия (ЕК) даде, се казва в съобщение на институцията.Инициативата, която съвпада с Деня на Европа, е насочена към всички европейски граждани. ЕК ги приканва да споделят своите виждания за посоката, в която Европейският съюз следва да поеме в бъдеще.Тази единствена по рода си консултация е част от продължаващия дебат относно бъдещето на ЕС с 27 държави членки, започнал с Бялата книга на Комисията от 1 март 2017 г. Гражданите вече могат да дават своите мнения онлайн, а настоящата консултация ще допълни тази възможност. Освен това онлайн консултацията ще се проведе успоредно с текущите диалози и консултации с гражданите, организирани от Европейската комисия и от държавите членки. Комисията ще увеличи честотата им в периода до изборите за Европейски парламент през май 2019 г., като целта е да бъдат организирани още 500 прояви.Консултацията ще продължи до срещата на върха в Сибиу на 9 май 2019 г. Комисията ще представи пред държавите членки междинен доклад относно процеса, свързан с Бялата книга, на заседанието на Европейския съвет през декември 2018 г. Окончателен доклад ще бъде представен на първата среща на върха на ЕС-27 в Сибиу, Румъния, която ще се проведе на 9 май 2019 г., само няколко седмици преди изборите за Европейски парламент.", "date": "2018.05.09", "title": "Брюксел дава начало на онлайн консултация с гражданите за бъдещето на Европа"}
{"url": "https://news.bg/int-politics/tsiganite-v-zapadnite-balkani-bedni-i-bezrabotni.html", "text": "Международен доклад за положението на циганите в Западните Балкани показва, че до 93 процента от циганките са безработни, като една трета от всички цигански семейства там си лягат гладни, съобщава \"Асошиейтед прес\".Все пак проучването на Програмата на ООН за развитие и Световната банка, подкрепено от Европейската комисия, е показало известен напредък за циганите, които в доклада се наричат роми, като повече циганчета посещават училище, отколкото преди 2011 година.Изследването, публикувано днес, обхваща Албания, Босна и Херцеговина, Македония, Черна гора, Сърбия и Косово, като всички те са на различни нива на интеграция с Европейския съюз.Резултатите от проучването ще помогнат на Брюксел да оцени напредъка на страните от Западните Балкани в интеграцията на циганите.", "date": "2018.05.09", "title": "Циганите в Западните Балкани - бедни и безработни"}
{"url": "https://news.bg/world/nominiraniyat-za-direktor-na-tsru-obeshta-da-ne-vrashta-uotarbordinga.html", "text": "Джина Хаспъл, номинацията на президента на САЩ Доналд Тръмп за директор на ЦРУ, обеща, че ако бъде потвърдена от Сената, агенцията няма да използва брутални техники за разпит като използваните след терористичните атаки на 11 септември 2001 г., съобщава АП.Постът на директор на ЦРУ е овакантен, след като Майк Помпео беше назначен за държавен секретар през миналия месец. Ако бъде потвърдена кандидатурата й, Хаспъл ще стане първата жена, оглавявала ЦРУ.\"\", ще каже днес Хаспъл по време на изслушването пред Комисията по разузнаване към Сената.Тя обещава, че под нейно ръководство ЦРУ няма да възобновява тази програма.Хаспъл е помогнала за изпълнението на заповед агенцията да унищожи видеоматериали, на които върху заподозрени терористи се прилага техниката \"уотърбординг\" (върху лицето на човек се поставя кърпа и върху нея тече вода, по този начин разпитваният има усещането за давене - Бел. ред.). Тази заповед принуди правосъдното министерство на САЩ да проведе продължително разследване, което завърши без повдигане на обвинения.Хаспъл има голям международен опит, тъй като е управлявала таен затвор на ЦРУ, където обвинените терористи Абу Зубайда и Абд ал Рахим ал Нашири са изтезавани с \"уотърбординг\" през 2002 г., според източници от разузнаването на САЩ.Заместник-директорът на ЦРУ се присъединява към агенцията през 1985 г. В началото е работила за агенцията в чужбина. Във Вашингтон е заемала няколко високопоставени длъжности, включително заместник-директор на Националната тайна служба и заместник-директор на Националната тайна служба за разузнаване и тайни операции.На изслушването Хаспъл призна, че агенцията е научила \"тежки уроци\" по време на използваната програма за задържане и разпит на заподозрени терористи. Според нея ЦРУ не е било подготвено и не е имало експертиза да използва техники за лишаване от сън и \"уотърбординг\".Тя обеща агенцията под нейно управление да не прибягва до мъчения и тормоз на заподозрени терористи.Няколко протестиращи са задържани преди да започне изслушването. Демонстрантите скандираха \"спрете изтезанията, спрете изтезанията\", някои носеха лозунги \"Не на изтезанията, не на Джина\" и др.", "date": "2018.05.09", "title": "Номинираният за директор на ЦРУ обеща да не връща „уотърбординга”"}
{"url": "https://news.bg/society/preizbraha-sofiya-vladimirova-za-predsedatel-na-sem.html", "text": "Преизбраха София Владимирова за председател на Съвета за електронни медии (СЕМ). Владимирова беше преизбрана с 4 гласа \"за\" и 1 \"въздържал се\", съобщи БНР.Припомняме, . Преди нея СЕМ оглавяваше Мария Стоянова, която бе избрана след подалия оставка Георги Лозанов.Днес в подкрепа на Владимирова гласуваха членовете на СЕМ Бетина Жотева, Розита Еленова и Иво Атанасов. Мария Стоянова се въздържа от гласуване заради изтичащия ѝ в началото на следващия месец мандат.Пред националното радио преизбраният председател на СЕМ заяви, че последната година е била успешна за СЕМ. \"Надявам се, че следващата година ще е още по-добра\", допълни Владимирова.По думите ѝ за следващата година тя е планирала да осъществи изследване, посветено на медийната грамотност, свободата на словото и мястото на регулацията в съвременния свят на бързо развиващите се медии.\"Във вътрешен план, много би ми се искало отново да постигнем едно увеличение на нашия бюджет, с което да могат да бъдат вдигнати заплатите\", посочи още Владимирова.", "date": "2018.05.09", "title": "Преизбраха София Владимирова за председател на СЕМ"}
{"url": "https://news.bg/world/mvnr-predupredi-za-stachka-na-rayaner-v-italiya.html", "text": "Във връзка с отменения полет на авиокомпания , и след проверка на посолството на Република България в Италия, Министерство на външните работи информира, че общият брой на пътници с отменени полети на 8 май заради стачките в страната е 20 000 души.Повече от 100 полета между Италия и Обединеното кралство са били отменени заради стачката на контрольорите на въздушния трафик и наземния персонал.Междуконтиненталните полети до и от Италия, както и до италианските острови остават незасегнати от стачните действия, много от пътуванията на къси разстояния са забавени или отменени.\"Райънер\", която превозва най-много пътници до и от италианските летища в сравнение с другите превозвачи, е отменила десетки полети, включително до и от Бергамо (Милано). Италианският национален превозвач AlItalia е отменил общо 230 полета за Европа, между които шест между Лондон и Милано, както и четири между Лондон и Рим.British Airways - 38 полета между лондонските летища и Италия, включително 14 до Милано. Авиокомпанията изрази намерение да използва по-големи самолети, където е възможно, за да обслужат засегнатите клиенти и намалят нивото на напрежение.От МВнР призовавават българските граждани, на които предстои да пътуват със самолет до и от Италия, както и в самата страна, да се информират своевременно за актуалната обстановка. При възникване на необходимост от консулско съдействие, можете да се обърнете към консулската служба в Рим на тел. (+39) 06 360 04367 или към генералното консулство на България в Милано съответно на тел. (+39) 02 849 42941 и 00393337826043 при спешни случаи.Пътуващите със самолет в рамките на ЕС могат да проверят правата си и дали те се спазват, на следния електронен адрес:", "date": "2018.05.09", "title": "МВнР предупреди за стачка на \"Райънер\" в Италия"}
{"url": "https://news.bg/world/kndr-tryabva-da-poluchi-pomosht-ako-ostavi-yadrenite-orazhiya-saglasni-pekin-i-seul.html", "text": "Президентът на Южна Корея Мун Дже-ин и китайският премиер Ли Къцян заявиха, че на КНДР трябва да бъде гарантирана икономическа помощ, ако пристъпи към пълно ядрено разоръжаване, обявиха от прессекретариата на Синия дом, информира \"Ройтерс\".\"\", поясниха от президентството на Република Корея.Мун и Ли са в Токио на тристранна среща с японския премиер Шиндзо Абе. Двамата също се съгласиха, че Южна Корея и Китай могат да изготвят обща оценка на железопътни проекти, които да свързват двете държави чрез КНДР.", "date": "2018.05.09", "title": "КНДР трябва да получи помощ, ако остави ядрените оръжия, съгласни Пекин и Сеул"}
{"url": "https://news.bg/crime/ekstradirahme-marokanetsa-izdirvan-za-vrazki-s-idil.html", "text": "Мароканският гражданин Науфал Захри, който беше задържан да влиза нелегално през границата ни с Турция на 13 януари и който се издирва за тероризъм и връзки с \"Ислямска държава\" В Мароко, беше екстрадиран от страната ни днес.Съгласно постигната договореност между българските и марокански власти служители на Дирекция \"Международно оперативно сътрудничество\" и ГД \"Охрана\" при Министерство на правосъдието извършиха екстрадирането на чужденеца от България. 35-годишният мароканец беше екстрадиран с полет за Франция, откъдето ще замине за Мароко.Припомняме,  тази година за нелегално преминаване на границата ни с Турция. Тогава той се представи на властите за сириец. Мъжът беше настанен в специален дом за временно настаняване на чужденци - \"Любимец\".Властите започнаха проверка по случая, в хода на която беше установено, че мъжът е обявен от съдебните власти на Мароко за международно издирване с цел арест и екстрадиция за терористична дейност, като член на терористичната организация \"Ислямска държава\" (ДАЕШ).След  от 14 февруари, Окръжният съд в Хасково реши чужденецът да бъде екстрадиран до родината си.", "date": "2018.05.09", "title": "Екстрадирахме мароканеца, издирван за връзки с ИДИЛ"}
{"url": "https://news.bg/economics/targoviyata-na-drebno-narastva-s-2-3-spryamo-minalata-godina.html", "text": "По предварителни данни на НСИ, през март 2018 г. оборотът в раздел \"Търговия на дребно, без търговията с автомобили и мотоциклети\" по съпоставими цени нараства с 0.1% спрямо предходния месец.През март оборотът в търговията на дребно, изчислен въз основа на календарно изгладени данни, бележи ръст от 2.3% в сравнение със същия месец на предходната година.През март се наблюдава по-значителен ръст на оборота спрямо предходния месец при: търговията на дребно чрез поръчки по пощата, телефона или интернет - с 8.3%, търговията на дребно с текстил, облекло, обувки и кожени изделия - с 2.1%, търговията на дребно с фармацевтични и медицински стоки - с 1.5%, и търговията на дребно с хранителни стоки, напитки и тютюневи изделия - с 1.2%.Намаление е отбелязано при: търговията на дребно с компютърна и комуникационна техника - с 3.7%, и търговията на дребно с автомобилни горива и смазочни материали - с 1.1%.През март 2018 г. в сравнение със същия месец на 2017 г. оборотът нараства при: търговията на дребно с фармацевтични и медицински стоки- с 14.6%, търговията на дребно чрез поръчки по пощата, телефона или интернет - с 8.9%, търговията на дребно с хранителни стоки, напитки и тютюневи изделия- със 7.7%,и търговията на дребно с битова техника, мебели и други стоки за бита- с 4.6%.Спад е регистриран при: търговията на дребно с компютърна и комуникационна техника и търговията на дребно с автомобилни горива и смазочни материали - по 9.8%, търговията на дребно с текстил, облекло, обувки и кожени изделия - със 7.0%, и търговията на дребно с разнообразни стоки - с 2.4%.Индексът на продукцията в сектор \"Строителство\", изчислен въз основа на сезонно изгладени данни, е с 0.7% под равнището от предходния месец.Календарно изгладените данни показват намаление от 1.5% на строителната продукция през март 2018 г. в сравнение със същия месец на 2017 година.През март индексът на произведената строителна продукция, изчислен от сезонно изгладени данни, е под равнището от предходния месец.Намалението на продукцията от гражданското/инженерното строителство е с 1.1%, а от сградното строителство - с 0.3%.На годишна база спадът на строителната продукция през март 2018 г., изчислен от календарно изгладени данни, се определя от отрицателния темп при гражданското/инженерното строителство, където намалението е с 5.8%, докато при сградното строителство се наблюдава увеличение с 1.9%.Индексът на промишленото производство, изчислен от сезонно изгладените данни, нараства с 2.3% в сравнение с февруари 2018 година.През март при календарно изгладения индекс на промишленото производство е регистриран ръст от 1.7% спрямо съответния месец на 2017 година.През март увеличение спрямо предходния месец е регистрирано в производството и разпределението на електрическа и топлоенергия и газ - с 3.8%, в преработващата промишленост - с 1.4%, и в добивната промишленост - с 0.2%.По значителен ръст в преработващата промишленост се наблюдава при: производството на хранителни продукти - със 7.1%, производството на компютърна и комуникационна техника, електронни и оптични продукти - с 6.9%, производството на лекарствени вещества и продукти - с 6.0%, печатната дейност и възпроизвеждането на записани носители - с 5.9%.Спад е регистриран при: производството на дървен материал и изделия от него, без мебели - с 1.7%, производството на превозни средства, без автомобили - с 1.6%, производството на изделия от каучук и пластмаси - с 0.9%.На годишна база ръст на промишленото производство, изчислен от календарно изгладените данни, е отчетен в производството и разпределението на електрическа и топлоенергия и газ - със 7.8%, и в преработващата промишленост - с 0.7%, а спад е регистриран в добивната промишленост - с 8.7%.По-значително увеличение в преработващата промишленост спрямо предходната година се наблюдава при: производството на превозни средства, без автомобили - с 52.4%, ремонта и инсталирането на машини и оборудване - с 15.1%, производството на електрически съоръжения - с 10.7%, производството на автомобили, ремаркета и полуремаркета - с 9.6%.Намаление е отчетено при: производството на тютюневи изделия - с 22.0%, производството на дървен материал и изделия от него, без мебели - с 13.2%,производството на облекло - с 8.4%, производството на основни метали - с 5.6%.", "date": "2018.05.09", "title": "Търговията на дребно нараства с 2.3% спрямо миналата година"}
{"url": "https://news.bg/world/rechta-na-tramp-beshe-glupava-i-povarhnostna-zakleymi-ayatolah-ali-hamenei.html", "text": "Речта на президента на САЩ Доналд Тръмп за денонсирането на ядреното споразумение с Иран беше \"глупава и повърхностна\". Това обяви върховният лидер на Ислямската република аятолах Али Хаменеи, цитиран от \"Ройтерс\".\"\", коментира Хаманеи.Хаманеи многократно критикува Вашингтон, че не спазва сделката.Той каза още, че Иран няма да спазва ядрената сделка, ако не получи \"солидни\" европейски гаранции.Междувременно Китай изрази съжаление за решението на САЩ, но подчерта, че ще продължи да спазва споразумението с Иран, информира АП.", "date": "2018.05.09", "title": "Речта на Тръмп беше „глупава и повърхностна”, заклейми аятолах Али Хаменеи"}
{"url": "https://news.bg/regions/pravitelstvoto-otpusna-100-hil-lv-za-razkopkite-na-herakleya-sintika.html", "text": "Правителството отпусна обещаните средства за довършването на разкопките в Хераклея Синтика. Това стана с гласуването на проекторешение в началото на днешното правителствено заседание.Министър-председателят Бойко Борисов се обърна към ръководителя на разкопките доц. Людмил Вагалински с думите: \"Свършат ли парите - идваш пак\".Припомняме, при  премиерът Борисов пое ангажимент да бъдат осигурени необходимите 100 хиляди лева за продължаване на  по склоновете на угасналия вулкан \"Кожух\".Доц. Вагалински обясни, че това е единственият гръко-македонски град, изследван археологически у нас.Древният град е бил столица на Средна Струма.Хераклея Синтика е известен още в древните гръцки и латински извори. Градът е основан във втората половина на IV век пр. Хр.Отворен е въпросът - дали основаването му е дело на Филип II или на неговия син Александър Македонски.Обектът е разположен на границата между древните области Тракия и Македония. Писмените извори и досегашните археологически данни разкриват етнически силно смесено население в югозападния ъгъл на днешна България с обща платформа - елинската култура.Археологическата информация за Хераклея Синтика обогатява съществено знанията за историята на Балканите през античността, както и за прехода към Средновековието.Разкопките целят да се проучи и покаже максимално най-голяма част от централния площад и околните му сгради, както и театърът, който градът е притежавал.\"Разкрихме една голяма част от централния площад, благодарение на помощта на Министерство на културата. През последните три години ни помага Община Петрич - новото ръководство от 2015 г.\", заяви доц. Вагалински.Археолозите са открили и единствената у нас Гражданска базилика от III век или тогавашната Съдебна палата.Останките са запазени на височина пет-шест метра оригинален градеж.Археологът обясни, че това е станало благодарение на две много мощни земетресения, които буквално \"погребват\" древния град.Освен това, археолозите отчитат, че за миналата година са дошли около 50-60 хиляди туристи.\"Успяхме така да разбуним духовете покрай комплекса Ванга - идват и там. Сега има проблеми с пътя от двете страни. Общината е готова 700-800 метра да павира, останалите евентуално, ако помогне държавата - са към 2,4 км. Това, разбира се , е друго решение. Опитваме се да правим един хубав туристически продукт\", обясни доц. Вагалински.По думите му селището е обречено на успех предвид минаващата на близо магистрала.", "date": "2018.05.09", "title": "Правителството отпусна 100 хил. лв. за разкопките на Хераклея Синтика"}
{"url": "https://news.bg/world/izrael-goni-ot-stranata-predstavitelya-na-hyuman-rayts-uoch.html", "text": "Министерството на вътрешните работи на Израел нареди на представителя на \"Хюман райтс уоч\" да напуснe страната до 14 дни, информира \"Ройтерс\".Той е обвиняван, че подкрепя бойкотиране на еврейската държава.Базираната в Ню Йорк правозащитна неправителствена организация коментира, че решението показва, че Израел иска да заглуши критиката към извършваните от държавата нарушения на човешките права. От \"Хюман райтс уоч\" се заканиха да оспорват решението в съда.Омар Шакир, който ръководи организацията в Израел и Палестина, е с американско гражданство. Той отрича отправяните към него обвинения.През миналата година Израел първоначално отказа работна виза на Шакир, което беше разкритикувано от САЩ. Впоследствие му беше издадена едногодишна виза за работа в страната.Вътрешният министър Ариех Дери заяви, че е действал по препоръка на Гилад Ердан, министър на стратегическите работи, чието ведомство твърди, че има информация, че от години Шакир подкрепя бойкот на Израел.", "date": "2018.05.09", "title": "Израел гони от страната представителя на Хюман райтс уоч"}
{"url": "https://news.bg/crime/prokuraturata-se-vaorazhi-s-tarpenie-da-izchete-obvinenieto-po-ktb.html", "text": "Мегапроцесът за източването на фалиралата КТБ стартира днес по същество.Процесът се води в отсъствието на Цветан Василев, който се намира в Сърбия и очаква решението на сръбските власти относно поисканата му екстрадиция.От държавното обвинение твърдят, че имат доказателства за оказван натиск върху свидетели. От думите на ръководителят на Спецпрокуратурата Иван Гешев стана ясно, че срещу един от адвокатите на Цветан Василев е започнало разследване, като има информация, че той е получил 200 000 лв за \"профилактирането\" на ключов свидетел. Гешев не даде повече подробности. По думите му се разгръща стратегия за натиск върху свидетелите, като се използват \"законни, полузаконни и незаконни способи\".Отново лаконичен, Гешев подхвърли, че е имало и заплахи за убийство срещу един-двама свидетели по делото, като спомена и името Лазов. На въпрос дали Лазов е жив и здрав, Иван Гешев заяви: \"Засега Лазов е жив и здрав. Ще почакаме, ще видим.\"Преписката за това била от преди две години и Иван Гешев нямал информация какво се случва в момента с нея.От друг свидетел по делото има жалба, че срещу него се образуват търговски дела и дела от частен наказателен характер от други свидетели, които са от кръга на Цветан Василев. Намекнато му е, че ако промени поведението си в процеса, тези неща ще отпаднат\", обясни Иван Гешев.Началото на процеса беше белязано със скандал, свързан с процедурата по изчитане на обвинителния акт. Самото обвинение обаче се побира в над 5 000 страници и най-вероятно ще се чете дни поред. Практиката също така е по време на изчитането всички да са прави, което предизвика негодувания. Съдът даде възможност обаче присъстващите в залата да седнат.Ръководителят на Спецпрокуратурата Иван Гешев излезе от залата видимо ядосан, като пред медиите заяви, че обвиняемите и адвокатите умишлено бавят процеса. Според него е имало начин обвинителният акт да не се чете, като това става със съгласието на защитата и в протокола просто се записва факта.По думите на Гешев защитата използва и най-малките възможности, за да шиканира процеса, тъй като интересите са много - както той заяви \"интереси за милиарди\". Гешев бе категоричен, че прокуратурата бърза и иска да се стигне до същинската част и до доказателствата.\"Цялата прокуратура ще чете, имаме организация... Ние сме готови, колкото трябва - толкова ще се чете. Да видим кой колко ще издържи\", коментира Гешев.Шефът на Спецпрокуратурата посочи, че в нито една европейска държава такова нещо няма да се случи. Освен това обвинителният акт е качен на сайта на прокуратурата от повече от една години и всеки, който е искал, е можело да се запознае с него.По делото трябва да бъдат разпитани над 400 свидетели.", "date": "2018.05.09", "title": "Прокуратурата се въоръжи с търпение да изчете обвинението по КТБ"}
{"url": "https://news.bg/world/lichniyat-advokat-na-tramp-poluchil-pari-ot-firma-svarzana-s-ruski-oligarh.html", "text": "Майкъл Коен, личният адвокат на президента на САЩ Доналд Тръмп, е получил стотици хиляди долара от американска фирма, свързана с руски олигарх, съобщават местни медии, цитирани от ДПА.Информацията беше разпространена от Майкъл Авенати, адвокат на порноактрисата Сторми Даниълс, която съди Тръмп. Авенати публикува документ в \"Туитър\", който разобличава Коен.Адвокатът на Даниълс заяви, че Коен е получил 500 000 долара от Columbus Nova, фирма, която се управлява от братовчед на Виктор Векселберг - руски олигарх, който е в близки контакти с Кремъл и е председател на руската компания за инвестиции Renova.Фирмата Columbus Nova е описвана като американски филиал на Renova, според СиЕнЕн.По-късно вестник \"Ню Йорк таймс\" писа, че са проверили финансови документи, които потвърждават плащания на американски компании към Коен преди Тръмп да поеме управлението.Изданието отбелязва, че плащанията са направени към фиктивната компания Essential Consultants LLC, създадена от Коен, с която е платено на Даниълс да мълчи, след като е имала афера с Тръмп през 2006 г.Авенати смята, че платените на Даниълс пари може да са предоставени от Векселберг чрез Columbus Nova.Ричард Оуенс, адвокат на Columbus Nova, отрича информацията.", "date": "2018.05.09", "title": "Личният адвокат на Тръмп получил пари от фирма, свързана с руски олигарх"}
{"url": "https://news.bg/int-politics/nay-malko-8-irantsi-ubiti-pri-udarite-na-izrael-v-siriya.html", "text": "Сирия обяви, че Израел е извършил нападение по военна база южно от Дамаск, която е била използвана от сили на Иран.Според информациите израелски изтребители са навлезли в сирийското въздушно пространство и са ударили ирански ракети, насочени към Израел.Израелските военни заявиха, че са идентифицирали необичайни движения на ирански сили в Сирия и смятат, че тези сили се подготвят за предстоящ удар срещу Израел.Сирийският център за наблюдение на човешките права от своя страна твърди, че най-малко 15 бойци, лоялни на Асад, са били убити при нападението, включително 8 иранци. Засега от центъра не могат да потвърдят дали те са били членове на Революционната гвардия на Иран или други членове на милиции, лоялни на Иран.Сирийската държавна новинарска агенция САНА, която цитира медицински източници, съобщава за двама убити цивилни.Вчера израелските военни разпоредиха на общностите, живеещи в Голанските възвишения, които граничат със Сирия, да отворят обществени убежища. Служители на разузнаването и други специални сили са били мобилизирани, макар че резервни военни части не са били свикани. Израелските военни бази се подготвяха за евентуална атака на Иран.Командир от силите, лоялни на Асад, уточни, че израелски изтребители са ударили позиция южно от Дамаск, като добави, че нямало жертви. Сирийските държавни медии твърдят, че сирийската противовъздушна отбрана е прихванала и унищожила две израелски ракети.Засега няма коментар от страна на Израел, който почти никога не потвърждава или отрича въздушни удари в Сирия.Израел смята, че Иран е решен да отмъсти за въздушния удар от 9 април по военновъздушната база Т-4 в Сирия, при която загинаха седем ирански военни съветници и членове на Иранската революционна гвардия. Иран обвинява Израел за това нападение.Израелските военни се зарекоха, че всеки ирански удар срещу Израел ще бъде посрещнат с твърд отговор, дори след като работното предположение е, че Иран има ограничени възможности да се впусне в конфликт с Израел.По-рано американското посолство в Израел издаде предупреждение за всички американски правителствени служители да не пътуват до Голанските възвишения, освен ако не получат предварително одобрение.", "date": "2018.05.09", "title": "Най-малко 8 иранци убити при ударите на Израел в Сирия"}
{"url": "https://news.bg/society/bnt-osvobozhdava-ot-dlazhnost-robert-kovachev.html", "text": "Досегашният главен продуцент \"Вътрешна телевизионна продукция\" в БНТ Роберт Ковачев е освободен от длъжност. Пред News.bg бе потвърдено, че има взето такова решение на управителния съвет на националната телевизия.Ковачев е автор и на предаването \"Референдум\", регистрирано от него в дружеството за колективно управление на права \"Филмаутор\". Освободен от длъжност е и ръководителят на производствен център \"Реализация - Информация\" Васил Николов, съобщава \"Медияпул\".Съкращенията са на фона на предстоящо след няколко дни дело в Софийски градски съд, където Константин Каменаров, настоящият генерален директор на БНТ обжалва присъда за шофиране в нетрезво състояние. В случай, че съдът потвърди решението, той няма да има право да заема поста генерален директор.Припомняме, Каменаров назначи за програмен директор на БНТ Надя Костова, а за . И двамата назначени са дългогодишни кадри на фалиралата ТВ7.Припомняме,  с въпроса \"Този знак ще се прави ли така отпред?\", зададен към гост в студиото - Борислав Сандов от \"Зелените\". Повод за репликата бе шествие в защита на Пирин, което стигна до БНТ с искане за оставката на Кошлуков.", "date": "2018.05.09", "title": "БНТ освобождава от длъжност Роберт Ковачев"}
{"url": "https://news.bg/politics/ms-obyavi-9-proekta-na-bulgartransgaz-za-obekti-ot-natsionalno-znachenie.html", "text": "Кабинетът взе решение днес да обяви девет от проектите на \"Булгартрансгаз\" ЕАД за обекти с национално значение. Министерския съвет обяви проектите за обекти от национално значение според Закона за устройство на територията и за национални обекти според Закона за държавната собственост.Този статус получиха обектите за разширение, модернизация и рехабилитация на газопреносната мрежа. Те са: газов хъб \"Балкан\", разширение на газопреносната мрежа в участъка от българо-турската граница до компресорна станция \"Странджа\", разширение на газопреносната инфраструктура паралелно на северния магистрален газопровод до българо-сръбската граница, преносен газопровод до Панагюрище и Пирдоп, преносен газопровод за Свищов, преносен газопровод до Разлог и Банско, модернизация на компресорните станции \"Лозенец\", \"Петрич\" и \"Ихтиман\" чрез интегриране на четири газотурбокомпресорни агрегата, подмяна на северен (магистрален) газопоровод в участъка Беглеж - Дерманци -Батулци - Калугерово и подмяна на северния (магистрален) газопровод в участъка от Вълчи дол до Преселка.От пресцентъра на МС информират, че с реализацията на проекта за газов хъб \"Балкан\" ще бъде изградена необходимата газопреносна инфраструктура, която да свърже пазарите на природен газ в региона с тези в Централна и Западна Европа.Реализацията и изпълнението на тези обекти, обявени с национално значение, са част от десетгодишен план за развитие на мрежата на дружеството до 2026 г. Планът е одобрен от Комисията за енергийно и водно регулиране на 1 август 2017 г.", "date": "2018.05.09", "title": "МС обяви 9 проекта на \"Булгартрансгаз\" за обекти от национално значение"}
{"url": "https://news.bg/crime/prokuraturata-ne-iska-spas-ot-kocherinovo-da-izliza-na-svoboda.html", "text": "Софийска районна прокуратура поиска от съда измамникът Спас Василев, станал известен като Спас от Кочериново, да бъде задържан за постоянно.Припомняме, към момента Спас от Кочериново е в затвора, където изтърпява наложеното му наказание \"лишаване от свобода\" за срок от 7 месеца за извършена от него . През месец април той сключи , според което той трябва да стои зад решетките 7 месеца ефективно. Измамникът обаче вече беше прекарал 6 месеца в ареста, което на практика означава, че той ще остане в затвора за 1 месец.С днешния иск на прокуратурата, държавното обвинени иска след излизането си от затвора, Спас отново да бъде задържан, за да не се озове на свобода.Искът за постоянния арест е във връзка с други две досъдебни производства, внесени в Районната прокуратура в София. Производствата са за отново за измами, извършени от Спас Василев, но по тях разследването все още не е приключило.По първото производство спрямо Спас вече е повдигнато обвинение. Обвинението е внесено в съда вчера, 8 май, и е за 6 измами в големи размери, извършени в условията на продължаващо престъпление.Василев е обвинен в това, че е заблудил девет лица, че ще им осигури закупуването на изгодни самолетни билети, което впоследствие не е изпълнил.Василев е обвинен и за това, че е заблудил управител на туристическа фирма, че представлява фирма, чиито служители пътуват много и често по различни дестинации в Европа и света. Спас заявил, че иска да ползва услугите на туристическата фирма за закупуване на самолетни билети и хотелско настаняване.С тези си действия Василев е причинил на пострадалите имотна вреда в общ размер почти 37 500 лв.Предвид високата обществена опасност на Спас от Кочериново и престъпленията, извършени от него, както и поради обстоятелството, че предстои освобождаването на измамника от затвора, наблюдаващият прокурор е постановил Спас да бъде задържан за срок до 72 часа след излизането му от затвора.Предстои днес съдът да реши дали измамникът ще излезе на свобода след затвора или ще остане зад решетките в ареста.", "date": "2018.05.09", "title": "Прокуратурата не иска Спас от Кочериново да излиза на свобода"}
{"url": "https://news.bg/economics/namalyavat-administrativnata-tezhest-za-investitori.html", "text": "Промени в Правилника за прилагане на Закона за насърчаване на инвестициите предвиждат отпадането на два документа, изисквани до този момент от инвеститорите, които кандидатстват за издаване на сертификат за клас инвестиция или приоритетен инвестиционен проект.Това са удостоверението за липса на парични задължения към община и свидетелството за съдимост. Те ще бъдат събирани по служебен път от Българската агенция за инвестиции и Министерството на икономиката. Мярката е поредната от плана на правителството за намаляване на административната тежест за гражданите и бизнеса.Втората част от промените в Правилника го привеждат в съответствие с влезлите в сила през 2017 г. изменения в Общия регламент за групово освобождаване. Съгласно тях от инвеститора, който кандидатства за регионална инвестиционна помощ, ще се изисква да потвърди, че през последните две години не е извършвал преместване на предприятието, в което предстои да бъде осъществена първоначалната инвестиция, и да се ангажира да не прави такова преместване за период до две години след приключването на инвестицията.Ще се прецизират също редът и условията за прилагане на финансовите мерки за изграждане на елементи на довеждаща техническа инфраструктура, за частично възстановяване на извършените разходи за осигуровки и за обучение.Измененията ще позволят да бъде продължено ефективното привличане и насърчаване на изпълнението на съществуващи и бъдещи значими за икономиката ни инвестиционни проекти с издаден сертификат по реда на ЗНИ на територията на страната.", "date": "2018.05.09", "title": "Намаляват административната тежест за инвеститори"}
{"url": "https://news.bg/health/prieha-kriterii-za-bolnitsite-s-koito-nzok-sklyuchva-dogovori.html", "text": "Министерският съвет прие Наредба за критериите и реда за избор на лечебни заведения за болнична помощ, с които Националната здравноосигурителна каса сключва договори.С нормативния акт се регламентират условията и критериите за обективна оценка при избора на лечебни заведения, с които районните здравноосигурителни каси сключват договори в областите, в които броят на леглата за болнично лечение надвишава конкретните потребности от брой легла по видове, определени с Националната здравна карта.Същевременно се гарантира спазването на принципите за равнопоставеност на лечебните заведения, недопускане на дискриминация, пропорционалност, публичност и прозрачност. По този начин се осигурява механизъм за планиране и осигуряване на медицинските дейности, заплащани с публичен ресурс, на териториален принцип, съобразно потребностите на населението и нуждите на националната система на здравеопазване.С Наредбата се гарантира по-добро планиране на ресурсите на НЗОК, както и достъпът на населението до своевременна и качествена медицинска помощ, заплащана с публичен ресурс, съобразно потребностите на областно и национално ниво.Досегашната липса на ясни критерии за оценка и избор на договорни партньори не предоставяше основание за отказ от страна на НЗОК да сключва договори с някои болници. Това доведе до разпределяне на ограничения финансов ресурс за болнична помощ, въпреки неговото ежегодно нарастване, между все повече лечебни заведения, без да се гарантира необходимото ниво на качество в медицинското обслужване.", "date": "2018.05.09", "title": "Приеха критерии за болниците, с които НЗОК сключва договори"}
{"url": "https://news.bg/world/protest-v-cherna-gora-sled-napadenieto-sreshtu-izvesten-zhurnalist.html", "text": "Стотици хора се събраха на протест в Черна гора след нападението срещу известен разследващ журналист, информира АП.Демонстрантите носеха лозунги като \"Спрете насилието\" и \"За живот без страх\" по време на демонстрация пред сградата на правителството в Подгорица.Протестът беше организиран от медии и правозащитни организации. Участващите настояват властите да открият виновните за нападението срещу Оливера Лакич от вестник \"Черногорски вести\".49-годишната остава в болница, след като беше простреляна в десния крак. Преди шест години тя беше пребита.През миналия месец беше взривена бомба пред дома на друг разследващ репортер.", "date": "2018.05.09", "title": "Протест в Черна гора след нападението срещу известен журналист"}
{"url": "https://news.bg/regions/sofiya-oblast-i-stara-zagora-shte-imat-po-trima-zam-oblastni-upraviteli.html", "text": "Правителството реши в София-област и в област Стара Загора да бъдат назначени по трима заместник областни управители вместо двама, както е сега.С промяната в Устройствения правилник на областните администрации в София-област и област Стара Загора се цели подобряване на координацията в дейността на областните администрации.Според кабинета по този ще се оправдае необходимостта от активна работа с представители на бизнеса за реализиране на политики на местно равнище. Новите заместник областни управители ще бъдат натоварени и със други специфични дейности, свързани със стопанисване и управление на язовири и охрана на обекти.Увеличението на числеността в двете областни администрации се извършва чрез компенсирана промяна за сметка на други структури.", "date": "2018.05.09", "title": "София-област и Стара Загора ще имат по трима зам. областни управители"}
{"url": "https://news.bg/politics/za-pavlova-evropa-e-za-edinni-tsennosti-no-i-za-edinen-pazar.html", "text": "Значението на днешния ден е важно за всички убедени европейци. Това заяви министърът на европредседателството Лиляна Павлова в ефира на bTV. Тя е категорична, че идеята за Европа е идеята за единни ценности, но и за единния пазар.Трябва да защитаваме националните интереси, акцентира мин. Павлова. Тя вижда напредък в тази посока с директивата за командированите работници. Павлова напомня, че само за три месеца са намерили компромис в текста.Много е трудна, според Павлова, част две на пакета с преговорите. Важно е да се участва в преговорите, обясни министърът на европредседателството.Павлова не пожела да дава оценка, хората трябвало да оценяват, изтъкна тя.Те никак няма да са лесни, защото решенията се взимат с квалифицирано мнозинство. Трябва да намерим държави като нашата, които са с мнение, и да се обединим с тях, каза Павлова.Правителството работи много през тази година. Мисля, че успяхме да обърнем мнението за България в позитивна посока. Доказахме, че не само не трябва да ни подценяват, но и да ни имат доверие. Такъв обзор направи мин. Павлова за последната година.Тя е категорична, че няма проблеми в управлението, но не вярва да има коалиция, която да е перфектно смазана.За управлението Павлова посочи, че нямат отвътре напрежението, което се опитват да им нагнетят отвън. Общи приоритети в програмата са обединителни, а не европредседателството.ГЕРБ има много ясен план как да продължи следващите три години.", "date": "2018.05.09", "title": "За Павлова Европа е за единни ценности, но и за единен пазар"}
{"url": "https://news.bg/int-politics/netanyahu-prizovava-za-koordinatsiyata-na-voennite-sili-na-rusiya-i-izrael.html", "text": "Израелският премиер Бенямин Нетаняху призова за продължаване на координацията между военните сили на Руската федерация и Израел в светлината на случващото се в Сирия, съобщава ТАСС.\"Рано сутринта летя за Русия, за да се срещна с президента Владимир Путин. Всички наши срещи са важни, но тази е особено важна. С оглед на това, което се случва в момента в Сирия, е необходимо да се гарантира непрекъсната координация с руската армия\", коментира той. Нетаняху ще присъства военен парад за 9 май в Москва, посветен на 73-тата годишнина от победата над Германия във Втората световна война. Путин и Нетаняху ще обсъждат ситуацията в Близкия изток.", "date": "2018.05.09", "title": "Нетаняху призовава за координацията на военните сили на Русия и Израел"}
{"url": "https://news.bg/society/tezhkobolnata-teodora-se-pribra-v-balgariya.html", "text": "Тежкоболната българка Теодора Маджарова вече е в България. Това съобщи консулът ни в Турция Ангел Ангелов пред Нова. Състоянието на Теодора, когато пристигнала в Истанбул, било стабилно, информира още той.\"Състоянието на Теодора беше стабилно в Истанбул и вече е в България\". Заяви Ангелов.\"Тук получихме пълно съдействие от турските власти\", допълни още българският консул.Припомняме, късно снощи Теодора пристигна на летище \"Ататюрк\" в Истанбул с редовен полет от Сао Пауло. Тя бе посрещната от консула и Теодора отпътува за София в специална линейка.Припомняме, състоянието на онкоболната Теодора рязко се влоши след като направи опит за алтернативно лечение при известен медиум в Бразилия.Към момента Теодора вече е настанена в болница, където е лекуващият й лекар", "date": "2018.05.09", "title": "Тежкоболната Теодора се прибра в България"}
{"url": "https://news.bg/politics/deputatite-pochetoha-denya-na-pobedata-i-denya-na-evropa-patriotite-malchat.html", "text": "Парламентът почете Деня на Европа и Деня на победата. Тон даде председателят на НС Цвета Караянчева. Днес България е Европа, подчерта тя. Младежите и децата са гарант за европейското ни бъдеще, отсече тя. Джема Грозданова прочете декларация от името на ГЕРБ. Партията следвала евроатлантическите ценностите и е гарант за членството ни в ЕС и НАТО. Поддържаме финансова дисциплина, по думите й. Освен това гарантираме сигурни граници в ЕС. Заедно можем да отговорим на предизвикателствата на нашето време, посочи Грозданова.И БСП се включиха. Драгомир Стойнев изтъкна колко важен ден е днес. Той припомни антифашистките жертви. Без денят на победата нямаше да има денят на Европа, подчерта червеният депутат. \"Градим или рушим днес\", попита той. Европа също живее в ритъма на нови предизвикателства, заяви Стойнев.Достойно и спокойно да се оцени миналото, настояват червените. Българските социалисти пазели европейската перспектива на страната ни, но не искали да се нагнетява напрежение с Русия. Стига идеологически залитания, поиска Стойнев. Единство в името на България, настоя още социалистът. Йордан Цонев от ДПС подчерта, че Европа е на кръстопът.Обединението не е факт, смята той. Без денят на победата, според него, нямало да се стигне до капитулацията на Германия и нямало да има ден на Европа. Затова трябва да отбелязваме двата празника, по мнението му. Национализмите в 20 век доведоха до двете световни войни, припомни Цонев. Обединена Европа е отказ от национализмите, допълни депутатът.Нека вървим по пътя на мечтата на европейските народи, но нека не забравяме кое противопостави европейските народи, акцентира Цонев.Слави Нецов от \"Воля\" също се обяви за мир. Няма мерна единица за патриотизъм, по мнението му. \"Воля\" също смята, че без победата на хитлеристка Германия нямало да има ден на Европа. Нищо не е смислено, ако мирът не съществува, категоричен бе Нецов. Само патриотите не излязоха с декларация.", "date": "2018.05.09", "title": "Депутатите почетоха Деня на победата и Деня на Европа, патриотите мълчат"}
{"url": "https://news.bg/society/s-ritual-pred-prezidentstvoto-be-otbelyazan-denyat-na-evropa.html", "text": "С ритуал пред сградата на Президентството бе отбелязан Денят на Европа - 9 май. Изпълнени бяха химните на България и Европейския съюз. Денят на Европа е роден от Деня на Победата.Датата 9 май е избрана, тъй като на този ден е предложено създаването на предшественика на ЕС - Европейската общност за въглища и стомана - през 1950 г. Денят на Европа е един от европейските символи, които насърчават единството между европейците. Той е наричан още Ден на Шуман, в памет на Декларацията на Шуман.В своя реч на 9 май 1950 г. в Париж Робер Шуман - тогава външен министър на Франция, споделя своята идея за нова форма на политическо сътрудничество в Европа, която да направи войната между европейските народи немислима. Неговата идея е да се създаде европейска институция, която да обедини и управлява производството на френските и западногерманските въглища и стомана.Само година по-късно е подписан договорът за създаване на подобна институция. Предложението на Шуман се смята за началото на общността, която днес наричаме Европейски съюз.Европейският парламент официално определя 9 май като почивен ден през октомври 2008 г. Емблематичната дата се отбелязва с много събития и инициативи у нас, като музикално-танцов концерт \"Европа танцува\" на Ларгото, концерти и изложби.Президентът Румен Радев, вицепрезидентът Илияна Йотова, председателят на Народното събрание Цвета Караянчева, вицепремиерът Красимир Каракачанов, лидерът на БСП Корнелия Нинова, министърът на Българското председателство на Съвета на ЕС Лиляна Павлова, кметът на София Йорданка Фандъкова, шефът на Европейската комисия в България, началникът на отбраната ген. Андрей Боцев, членове на президентската институция, народни представили, жители и гости на страната присъстваха на тържествената церемония по издигане на знамето на Европейския съюз.", "date": "2018.05.09", "title": "С ритуал пред Президентството бе отбелязан Денят на Европа"}
{"url": "https://news.bg/politics/knsb-iska-zapalvane-na-propastta-v-dohodite-mezhdu-zapadna-i-iztochna-evropa.html", "text": "Социалният дъмпинг не води до нищо добро. ЕС трябва да разбере, че отворената пропаст между Западна и Източна Европа трябва час по-скоро да бъде запълнена. За това настоя президентът на КНСБ Пламен Димитров по време на конференция, посветена на доходите в страните от Западните Балкани.Целта на форума е приемане на декларация за новите трудови и социални измерения на интеграцията на Западните Балкани и Европейския съюз, която да бъде връчена на министър-председателя Бойко Борисов преди срещата на върха между лидерите на ЕС и Западните Балкани.\"Очакваме Западна Европа да погледне с по-ясен и конкретен ангажимент към нас\", заяви Пламен Димитров. По думите му, въпреки че страната ни е член на ЕС нетният доход, който получават българите е около 450 евро, толкова е и нетният доход в Сърбия - 456, Черна Гора - 512 евро, Босна и Херцеговина около 440 евро, в Македония - 387 евро, в Косово - 457 евро, Албания около 300 евро, Хърватска - 790 евро и Словения далеч по-висок.\"Целите ни, исканията ни за увеличение на жизнения стандарт са сходни\", отбеляза президентът на КНСБ. Той настоя за поемане на ясен ангажимент за възходяща конвергенция на заплатите. По думите му вече и за бизнеса и за е ясно, че социалният дъмпинг не води до нищо добро, напротив води до разрушаване на традиционната политическа система, демографска криза, обезлюдяване.Вицепремиерът и министър на външните работи Екатерина Захариева поздрави участниците в конференцията за избраната дата 9-май - Ден на Европа и изтъкна, че преди 50 години е поставено началото на най-демократичния проект в света.\"Много ми се иска по-често да се връщаме към тази декларация и ценностите на ЕС\", заяви Захариева. Вицепремиерът отбеляза, че ЕС не е съюз само на фондове, не е съюз само на директиви, а съюз на демократични ценности, на върховенство на правото и съюз, създаден за мир и просперитет на хората. Захариева призна, че в последните години ЕС е позагубил фокус от нашите съседи.\"С нашите приятели от Западните Балкани се срещаме веднъж на 15 години\", призна Захариева. По думите й приоритетът Западни Балкани е дългосрочен. Вицепремиерът изрази надежда декларацията да даде един много ясен план в различните области- социална сигурност, заетост, млади хора, работни места, както и ясен времеви хоризонт и ясен ангажимент от страна на европейските държави за финансиране на тези приоритети.Тя подчерта, че реформите, които се изискват по пътя на членството, не се правят само заради членството, а водят до по-високи доходи. \"Ние сме демократични държави само от 27 години. Все още има отворени, дори гранични въпроси\", подчерта Захариева. Тя бе категорична, че основният двигател за по-бързото решаване на двустранните отворени въпроси, които съществуват е европейската перспектива.\"Мога да поема ангажимент, че фокуса и подкрепата на България към страните от Западните Балкани няма да приключи само в тези шест месеца\", заяви вицепремиерът. Тя заяви, че Хърватското председателство също ще организира среща на високо ниво ЕС - Западни Балкани, така че фокусът да бъде запазен.", "date": "2018.05.09", "title": "КНСБ иска запълване на пропастта в доходите между Западна и Източна Европа  "}
{"url": "https://news.bg/bulgaria/borisov-uveri-che-za-tarseneto-na-boyan-petrov-se-polagat-vsichki-usiliya.html", "text": "Полагаме всички възможни усилия за нашия алпинист Боян Петров. Това увери министър-председателят Бойко Борисов в началото на днешното правителствено заседание. Припомняме Боян Петров е в неизвестност от 3-ти май под връх Шиша Пангма в Хималаите.Борисов увери, че са в постоянна комуникация с близките на алпиниста, както и с властите в Непал.По думите му ситуацията е тежка, но каквото има като възможност, се прави и стига метеорологичните обстоятелства да позволят в издирването ще се включи и хеликоптер.\"Дай боже да го намерим жив и здрав\", каза още Борисов.Външният министър Екатерина Захариева заяви, че едва преди 15 минути , е поискан и намерен този хеликоптер, който може да лети. Захариева посочи, че шест професионални спасители участват в издирването на алпиниста. \"В момента, в който времето позволява и хеликоптер ще тръгне\", увери тя.Екатерина Захариева посочи пред журналисти в Министерски съвет, че са във връзка с китайските и тибетските власти.Тя уточни, че шестимата спасители се намират в планината на около 6 хиляди метра височина. Още вчера е имало информация, че е намерен такъв хеликоптер, който може да лети по-високо от пет хиляди метра.По думите й официалното искане след много голям натиск от българска страна, е постъпило днес.Захариева увери, че продължават усилията да бъдат намерени други фирми за техника, която да може да лети, но към момента вятърът е много силен и няма как в издирването да се включи хеликоптер. Министър-председателят Бойко Борисов е поканил китайският посланик, за да го помоли лично да продължи съдействието и издирването на Боян Петров. Захариева информира, че са се свързали и с Министерство на отбраната за съдействие за осигуряване на техника, която да може да лети над 5 000 метра, тъй като спасителните служби не разполагат с такава.Н. Пр. Джан Ханджоу, посланик на Китай у нас, заяви, че още от първия момент са изпратили спасители, които да подпомогнат издирването. Свързах се с Пекин, бяха задействани местните власти в Тибет, така че да се положат максимални усилия да могат да продължат издирвателните дейности. Китай също отделя изключително внимание на този случай. Проведохме разговори за осигуряването на допълнителна техника, която да осигури изкачването на подобна височина. Капацитетът на хеликоптерите е височина максимум 6 100 метра.Днес издирвателните дейности продължават. Нашите спасители ще продължат да издирват Боян Петров. Ще положим максимални усилия, обеща Джан Ханджоу.", "date": "2018.05.09", "title": "Борисов увери, че за търсенето на Боян Петров се полагат всички усилия"}
{"url": "https://news.bg/crime/iskat-postoyanen-arest-za-mazha-prebil-feldsher.html", "text": "Районната прокуратура в Кърджали внесе в съда искане за постоянен арест спрямо Божидар Д., който преби фелдшер в навечерието на Гергьовден.Прокуратурата иска на 36-годишния мъж да бъде наложена мярка за неотклонение \"задържане под стража\".Припомняме, Божидар е привлечен като обвиняем за това, че на 5 май в Кърджали причинил лека телесна повреда на медицински специалист - фелдшер, при и по повод изпълнение на службата му.По-късно днес ще стане ясно дали 36-годишният мъж ще остане в ареста.", "date": "2018.05.09", "title": "Искат постоянен арест за мъжа, пребил фелдшер"}
{"url": "https://news.bg/politics/balgarskoto-zname-na-vseki-religiozen-hram-iskat-patriotite.html", "text": "Патриотите внесоха Законопроект за вероизповеданията. Искрен Веселинов подчерта, че се създава преграда чужди държави да влияят върху вътрешната сигурност на страната чрез вероизповеданията. Амбицията на патриотите е да не се допусне радикализация на вероизповеданията.Те ще имат ред задължения, както обясни Веселинов. Няма да се допуска изповядването на радикална идеология. Патриотите предлагат религиозните ритуали да се водят само на български език. Те искат още българското знаме да се вее на всеки религиозен храм.Българските вероизповедания трябва да бъдат крепител на българското национално единство, отсече Искрен Веселинов.Всички фактори в ГЕРБ били запознати с идеите им, а проектът на герберите бил част от законопроекта на патриотите, по мнението му. На коалиционния партньор проектът бил по-либерален.Проектът на ГЕРБ допълва нашия, подчерта и Борис Ячев. Нямало проблем двата проекта да бъдат обединени. Този проект не е насочен срещу някое конкретно вероизповедание, посочи патриотът.На въпрос изчистено ли е недоразумението с Волен Сидеров, Искрен Веселинов отсече: \"Най-доброто предстои.\" А на въпрос защо днес нямаше декларация за 9 май от Обединените патриоти Веселинов отговори: \"Да не се правим на пó католици от папата.\"", "date": "2018.05.09", "title": "Българското знаме на всеки религиозен храм искат патриотите"}
{"url": "https://news.bg/society/bsp-i-ruskiyat-poslanik-podnasyat-ventsi-i-tsvetya-za-denyat-na-pobedata.html", "text": "На официална церемония пред Паметника на Съветската армия бе отбелязан Денят на победата на Червената армия над Хитлеристка Германия във Великата отечествена война. Венци и цветя положиха извънредният и пълномощен посланик на Руската Федерация в България Анатолий Макаров, аташето по въпросите на отбраната на Руската Федерация в Република България Виктор Авдеев, лидерът на БСП Корнелия Нинова, председателят на Националния съвет на БСП Калоян Паргов, граждани и гости на града.По улиците на столицата и на още над 30 града в страната премина и шествието на \"Безсмъртния полк\". В словото си руският посланик заяви, че най-важното сега е да не забравяме уроците от тази война и допълни, че не принадлежи към военното поколение.В речта си Калоян Паргов, председател на Националния съвет на БСП заяви, че 9 май 1945 г. е дата с огромно историческо значение, ден на победата и ужаса на войните. \"Благодарение на разума на Великите сили и тяхното обединение се победи Хитлеристка Германия\", каза в словото си той и допълни, че България също има много голям принос в антифашистката борба.Участниците от своя страна носиха портрети на своите предци, участвали в партизански движения и операции срещу Третия Райх. Развяваха се Съветски и Руски знамена, а участници в шествието носиха и портрети на Сталин, Ленин и Георги Димитров, напомняйки на по-старите жители на столицата, \"усмихнатите лица\" и от класните стаи до 1989 г.Инициативата се провежда в държави като Великобритания, Франция, Русия, Австрия, САЩ, Армения, Германия, Израел, Ирландия, Исландия, Катар, Корея, Ливан, Швеция, Коста Рика, Полша, Италия, Белгия, Холандия, Черна Гора, Монголия, Норвегия, Молдова, Азербайджан, Беларус, Казахстан, САЩ, Узбекистан, Украйна, Естония, Малта, Австралия, Швейцария и Абхазия.Припомняме, че Акцията \"Безсмъртен полк\" се провежда за пръв път в България на 9 май 2016 г., по случай 71-та годишнина от края на Втората световна война в Европа. Шествия са организирани в над 35 града. \"Безсмъртен полк\" е обществена акция, която се провежда в Русия, напоследък и в някои други държави.Акцията е проведена за пръв път в руския град Томск през 2012 г. През 2013 акцията \"Безсмъртен полк\" се провежда в 120 градове и села в Русия, а през 2014 - в 500 града в седем страни по света. През 2015 \"Безсмъртният полк\" марширува в 15 държави. В Москва излизат половин милион души, начело с президента на Русия Владимир Путин, който носи портрета на своя баща.", "date": "2018.05.09", "title": "БСП и руският посланик поднасят венци и цветя за Денят на победата"}
{"url": "https://news.bg/int-politics/iran-se-glasi-za-proportsionalni-i-retsiprochni-merki-spryamo-sasht.html", "text": "Парламентът на Иран прие решение, призоваващо за \"пропорционални и реципрочни\" действия от страна на правителството, след като САЩ се изтеглиха от ядреното споразумение, което Техеран договори с шестте световни сили през 2015 г., съобщава иранската агенция \"Фарс\", цитирана от \"Ройтерс\".Ходжаласлам Мойтаба Зулнури, който ръководи комисията по ядрените въпроси в парламента, подчерта, че решението на парламента настоява правителството на президента Хасан Рохани да осигури \"необходимите гаранции\" от останалите страни, подписали ядрената сделка - Германия, Франция, Великобритания, Русия и Китай.Зулнури не е уточнил какви гаранции трябва да бъдат търсени, но заяви, че ако не бъдат изпълнени, тогава Иран трябва да възобнови обогатяването на уран.Али Мотахари, депутат от Техеран, от своя страна е посочил, че имало \"ограничена възможност\" европейските сили да \"донесат солидна гаранция\", която ще позволи на Иран да се придържа към сделката.\"Но ако това не стане, тогава е възможно да излезем от ядрената сделка или да предприемем други стъпки\", изтъкна той пред агенция \"Ирна\".", "date": "2018.05.09", "title": "Иран се гласи за \"пропорционални и реципрочни\" мерки спрямо САЩ "}
{"url": "https://news.bg/int-politics/otkazat-na-sasht-ot-sdelkata-s-iran-vodi-do-novo-razdelenie-na-pozitsiite-v-zapada.html", "text": "\"\" Това тълкува Институтът по социология \"Иван Хаджийски\" в своя анализ в първите дни на настоящия месец май.В анализа се разглежда \"странния триъгълник Русия - Турция - Иран\" и какво следва след .В региона на Близкия Изток и Иран надвисват облаците на възможно противоборство, което да противопостави САЩ, Израел и Саудитска Арабия на Иран.В същото време обаче целият американски натиск укрепвал властта на иранския президент Рухани и \"\".Следователно \"този нов и странен триъгълник Русия - Турция - Иран\" ставал все по-важен в международен план - засега оцелявал, но имало и огромни предизвикателства. Например  освидетелствали разногласията между страните, защото Турция подкрепи ударите, а Русия и Иран ги осъдиха.\"\"Междувременно нямало тенденции вътрешната нестабилност в Турция да се надживее, защото . Според анализа идеята за  година и половина преди редовните показва, че Ердоган явно се притеснява, че с напредването на времето позициите му могат да започнат да отслабват, а напрежението със Запада в крайна сметка да се отрази негативно и във вътрешната му политика.От друга страна, засилената конфронтация с Гърция, включително до степен Атина да поиска , също била фактор за несигурността в Турция.РусияНовата \"американска политика\" на казахстанския президент Нурсултан Назърбаев също давала плодове - Кахазстан предостави каспийски пристанища на САЩ, които освен търговско можели да имат и военно предназначение. Казахстан също така знаково не подкрепила  в Съвета за сигурност на ООН.Друго предизвикателство пред Русия се виждало в Армения, където протестите, които напомняли за \"цветната революция\", не криели непосредствена заплаха за руското присъствие, но в същото време демонстрирали колко лесно би било да се наложат политически промени в периферията на Русия без нейно одобрение.\"\" Целите - проекта \"Северен поток - 2\", продължението на \"Турски поток\", Кримския мост, Световното първенство по футбол.\"Търговски войниСпоред анализа на Института по социология \"Иван Хаджийски\" глобалната икономическа схватка между САЩ и Китай вече е започнала.\"\"Затова и Тръмп оставял възможност за заден ход - в скорошните си разговори с японския премиер Шиндзо Абе Тръмп загатна, че е възможно връщане на Щатите в Транстихоокеанското партньорство.Анализът констатира и че  вече сериозно притеснява лидерите на Стария континент. Това била и причината за визите на президента на Франция  и канцлера на Германия  във Вашингтон, където разговорите били фокусирано предимно върху \"крайно деликатния проблем за американските .\"\"\"Разногласията Берлин - ПарижСпоред анализа разногласията Берлин - Париж засягат не само траекторията на бъдещата реформа на европейския проект, но и степента на \"либералност\" на самия проект.Позициите на Меркел се подкопавали от нарастващите консервативни тенденции в Германия, при които представители на нейната партия и на ХСС формират ново течение, т.нар. Съюз на ценностите, призоваващ с нарочен манифест за отказ от прекомерния либерализъм и връщане на центристката десница към нейните християнски и консервативни фундаменти.На свой ред пък Макрон откровено претендирал за същата роля - за гарант на либерализма, ползвайки контраста между собственото си вдъхновение и немската инертност.", "date": "2018.05.09", "title": "Отказът на САЩ от сделката с Иран води до ново разделение на позициите в Запада"}
{"url": "https://news.bg/bulgaria/mareshki-pozdravi-evropeytsite-ot-moskva.html", "text": "Лидерът на политическа партия \"Воля\" посрещна Деня на Европа на Червения площад в Москва. Веселин Марешки публикува в социалната мрежа Facebook поздрав към европейците по повод празника.Той изказа своята почит към паметта на милионите бойци, загинали по време на Втората световна война.Марешки акцентира, че думите не могат да опишат усещането, което на тази дата, с честванията на Деня на победата, е обхванало Москва.\"Поклон пред паметта на десетките милиони бойци от 61 държави, дали живота си за да я има днес Европа, за да ни има нас. Думите са безсилни да опишат енергията и емоцията, когато си в Москва точно на този ден. Усеща се безграничната сила и духа на реската нация, смазала фашизма. Честит празник, европейци!\". Това написа в профила си Веселин Марешки.Припомняме, в началото на медец май той посети След това лидерът на \"Воля\" призова за излизане от НАТО. Той изрази позицията, че . След 14-годишно членство в НАТО и според думите на президента, и на военния министър, армията е в тотална разруха, в невъзможност да изпълнява своите функции, каза тогава Марешки. Лидерът на \"Воля\" изтъкна, че ако това е наследството от българското 14-годишно партньорство в НАТО, може би е време да се преразгледа нашето членство и да се търсят по-добри решения.", "date": "2018.05.09", "title": "Марешки поздрави европейците от Москва"}
{"url": "https://news.bg/politics/istoritsi-i-diplomati-vlizat-v-komisiyata-po-dogovora-s-makedoniya.html", "text": "Правителството одобри състава на мултидисциплинарната комисия по договора за добросъседство с Република Македония. В началото на днешното правителствено заседание вицепремиерът и министър на външните работи Екатерина Захариева представи ръководителите на комисията от българска страна - доц. Ангел Димитров и доц. Наум Кайчев.Мултидисциплинарната комисия по исторически и образователни въпроси е с членове:Д-р Момчил Методиев - главен редактор на изданието \"Вяра и общество\" и бивш дипломатически служител в Министерство на външните работи, доктор по история, изследовател на историята на Българската православна църква; Проф. Иван Илчев - бивш ректор на Софийския университет и професор по най-нова история на балканските народи, ректор на СУ от 2007 - 2015 г.; Доц. Даниел Вачков - директор на Института за исторически изследвания към БАН; проф. Филип Топалов - посланик във Ватикана; Доц. Бони Петрунова, археолог и директор на НИМ.Стана ясно, че първото заседание на комисията ще бъде в София. Очаква се тепърва да бъдат уточнени правилата за работа на комисията. От българска страна има готовност да бъдат предложени и първите тематични кръгове за дебат.\"Много важно е да се създадат ясни механизми на работа и дебат, така че работата им даде резултат\", отбеляза Захариева.Стана ясно, че днес също от Република Македония ще обявят състава на екипа, част от комисията. Ръководител на мултидисциплинарната комисия от българска страна е Ангел Димитров - първи посланик в Скопие, заместник-председател е д-р доц. Кайчев - генерален консул в Битоля и Торонто.Преди началото на днешното правителствено заседание Димитров заяви, че съзнават напълно голямата отговорност, която поемат. \"Даваме си сметка, че с колегите от Република Македония ще имаме тежки разговори.\" Димитров заяви, че ще демонстрират добронамереност, но няма да отстъпят от научните критерии.Министър Екатерина Захариева уточни, че в член 12 от Договора за приятелство и добросъседство с Македония е предвидена смесена мултидисциплинарна комисия, която да обсъжда и да решава исторически, образователни и други открити въпроси.\"Искам да благодаря на всички членове на комисията, че се съгласиха да бъдат част от нея. В идеята, когато я създавахме, беше да намерим хора с безспорна репутация, с дипломатически опит и такива, които години наред са защитавали българските интереси в тези спорове. Комисията е внимателно подбрана, съгласувана е и с БАН, и с Историческия факултет на Софийския университет\", увери Захариева.", "date": "2018.05.09", "title": "Историци и дипломати влизат в комисията по договора с Македония"}
{"url": "https://news.bg/world/sauditska-arabiya-prihvana-dve-raketi-nad-riyad.html", "text": "Противовъздушната отбрана на Саудитска Арабия прихвана две ракети над Рияд, съобщи държавната телевизия, цитирана от АФП и \"Ройтерс\".Свидетели разказаха, че са чули до четири последователни взрива в столицата Рияд.Саудитските власти все още не са коментирали информацията. Ракетната атака, вероятно от хусите в Йемен, които са подкрепяни от Иран, идва ден след изразената от консервативната монархия позиция в подкрепа решението на САЩ да денонсират ядреното споразумение с Иран.Саудитска Арабия отдавна обвинява Техеран, че доставя балистични ракети на хусите в Йемен.", "date": "2018.05.09", "title": "Саудитска Арабия прихвана две ракети над Рияд"}
{"url": "https://news.bg/int-politics/rusiya-se-perchi-s-voenna-tehnika-na-parada-za-denya-na-pobedata.html", "text": "Русия показа най-новата си военна техника на Червения площад в Москва за ежегодния парад, с който се отбелязва победата на Съветския съюз над нацистка Германия, докато президентът Владимир Путин започва своя четвърти мандат в Кремъл, съобщава \"Франс прес\".\"Нашият народ се сражава до смърт. Нито една страна не е била изправена пред такава инвазия\", изтъкна Путин в речта си.Ветерани и около 13 хиляди войници участваха в перфектно организирания военен спектакъл, отбелязващ 73 години от победата във Втората световна война.По-голямата част от показаното ново военно оборудване беше изпробвано в Сирия, посочиха от руското военно министерство. Общо в парада беше включена 159 вида бойна техника, включително 75 самолета.За първи път парадът включваше безпилотни самолети, както и роботи за разминиране, използвани от руските военни в сирийските градове Палмира и Алепо, и безпилотен танк.Голяма част от показаното ново оборудване включваше танка \"Терминатор\", проектиран да бъде използван във военни зони, в които се използват ядрени оръжия и оръжия за масово унищожение, както и свръхзвуков изтребител прихващач МиГ-31, носещ новата ракета \"Кинжал\".Путин представи ракетната система \"Кинжал\" през март по време на речта си пред руския парламент, посочвайки, че тя може \"да преодолее всички съществуващи и, смятам, бъдещи системи за противовъздушна и противоракетна отбрана\".\"Това е празник, който винаги е съществувал, сега и винаги ще бъде свещен за всяко семейство\", изтъкна Путин, поздравявайки наблюдаващата тълпа, включително ветерани, накичени с медалите си в слънчевата утрин.Около 1,6 млн. души, признати за ветерани от Втората световна война, все още са живи в Русия.Путин нахока онези, които се опитват да \"пренаписват историята\" и омаловажават ролята на Съветския съюз в победата над нацистите.\"Днес някои хора се опитват да заличат подвига на нашия народ в спасяването на Европа от робство, от изчезване, от ужасите на Холокоста\", предупреди Путин, изтъквайки, че те се опитват да \"фалшифицират, пренапишат и неправилно интерпретират събитията от войната\".\"Няма да позволим да го правят\", подчерта руският държавен глава.Имайки предвид директно настоящата политическа ситуация, Путин предупреди срещу повторение на Втората световна война, като заяви, че \"зад новите заплахи са същите грозни черти: егоизъм, нетърпимост, агресивен национализъм и претенции за уникалност\".\"Русия е отворена за диалог по всички въпроси, свързани с гарантирането на световната сигурност\" и е \"готова за конструктивно, равноправно партньорство\", каза той в речта, която завърши с викове \"Ура!\" от струпаните руски военни на Червения площад.", "date": "2018.05.09", "title": "Русия се \"перчи\" с военна техника на парада за Деня на победата "}
{"url": "https://news.bg/press/upotrebyavani-f-16-ot-izrael-favorit-za-noviya-balgarski-iztrebitel-92-st-za-teglene-ot-bankomat.html", "text": "  Употребявани Ф-16 от Израел - фаворит за новия български изтребителИзтребители Ф-16, които са ползвани от Израел, но са модернизирани, са фаворит за нов многоцелеви боен самолет на българските Военновъздушни сили.Предимство за израелските машини било, че така България ще може да закупи повече от 8 бойни самолета с отделените за целта 1,5 млрд. лева.8 нови изтребителя за ВВС е минималната бройка, която предвижда новият проект за инвестиционен разход на военните. В сряда той трябва да бъде представен от вицепремиера и военен министър Красимир Каракачанов за одобрение на Министерския съвет заедно с проекта за нови бронирани машини за Сухопътните войски. Точката обаче не фигурира в предварителния дневен ред на МС.92 ст. за теглене от банкоматСредният размер на банковите такси за обслужване на разплащателна сметка с дебитна карта към нея е 2,02 лв., обявиха от БНБ. За откриване на разплащателна сметка таксата е средно 1,79 лв., а за откриване на разплащателна сметка с дебитна карта средната такса е 1,32 лв.БНБ публикува средния размер на банковите такси по разплащателни сметки за основните платежни услуги, във връзка с определянето на приемливи такси по платежни сметки за основни операции. Банките са длъжни да предлагат на гражданите платежни сметки за основни операции като преводи и получаване на средства, внасяне и теглене от сметката. Таксите по тези сметки трябва да са по-ниски от средния размер на таксите по разплащателни сметки.6 г. затвор за Брендо, никой не знае къде еКокаиновият крал Евелин Банев - Брендо получи окончателна присъда от 6 г. затвор, но вече десет дни никой не знае къде е той, за да бъде приведен зад решетките. Това научи \"Монитор\" от източници в съдебната система.Брендо е осъден от върховния касационен съд за участие в престъпна група за пране на пари, а решението на магистратите е излязло на 26 април. Заради промените в закона, с които се забрани влезли в сила осъдителни решения да бъдат публикувани, преди осъденият да е в каран в затвора, решението не е публикувано на сайта на ВКС. По информация на \"Монитор\" след като магистратите са обявили присъдата си, тя веднага е била изпратена на прокуратурата, МВР и правосъдно министерство, за да бъде вкаран Брендо в Централния софийски затвор.МВнР с паралелни опити за издирването на Боян ПетровМВнР на България и дипломатическите ни мисии в Пекин и Делхи продължават да са в постоянна връзка с 4 министерства в Китай, Тибетската алпинистка асоциация и непалските власти с искане за интензивно издирване на българския алпинист Боян Петров. Получено е уверение от компетентните институции, че правят всичко възможно по случая и желаят да окажат максимално съдействие. Това съобщиха от пресцентъра на Министерството на външните работи (МВнР).Инженерите са най-дефицитни, а чиновниците - с най-голям излишък Най-голям недостиг у нас има на инженери (29%), а най-голям излишък - на служители в администрацията (23%). В повече са ни и финансистите (20%), и изненадващо - операторите в колцентрове (9%). При дефицитните кадри пък са още ИТ-специалистите (11%) но и търговците и експертите \"обслужване на клиенти\" - съответно 14 и 15%. Тези данни обявиха вчера от Асоциацията на индустриалния капитал в България на форум за висшето образование и връзката му с бизнеса.АИКБ е направила и отчайващата сметка, че преките загуби на България от изтичането на мозъци и работна сила са 24.6 млрд. лв. 300 000 души от близо 1 млн. мигранти са висшисти, а 500 000 - среднисти. Ако за обучението на един висшист държавата плаща средно 38 082 лв., то сумата, отделена от парите на данъкоплатците за 300 000 студенти, е 11 424 600 000 лв. Средното образование пък \"струва\" 26 742 лв. на човек, което означава 13 063 690 000 лв., платени за 500-те хиляди българи, реализирали уменията си в чужбина.КФН разследва цигарените компании на Пеевски за борсови нарушенияКомисията за финансов надзор за пръв път от години започна проверка и е на път да санкционира за нарушения на закона за ценните книжа дружества от орбитата на собственост на депутата от ДПС Делян Пеевски. Става въпрос за цигарените му компании \"Булгартабак холдинг\", \"Юрий Гагарин\" и \"Благоевград БТ\".Регулаторът разследва смяната на мажоритарния собственик на завода за цигарени опаковки \"Юрий Гагарин\" - Пловдив, без да бъдат уведомени акционерите и продажбата на имот на дружеството без разрешение от акционерите.Патриотите се изпокараха заради срещите с Нинова\"Обединени патриоти\" се изпокараха заради поисканите от лидерите на ВМРО и НФСБ Красимир Каракачанов и Валери Симеонов срещи с Корнелия Нинова. Волен Сидеров ги нарече \"въпросните лица\", обяви, че срещите им са \"нелегитимни\", и отмени вчерашното заседание на парламентарната група.Каракачанов запозна Нинова вчера с поредна стратегия за модернизация на армията и с проектозакона си за вероизповеданията. Лидерът на НФСБ пък ще иска утре подкрепа от БСП за частично вдигане на забраната за пушене и премахването на рекламите на хазартните игри.Позицията на БСП е ясна - правителството е провал и трябва да си ходи, категорична бе Нинова. Каракачанов пък обяви, че темата не била повдигана.", "date": "2018.05.09", "title": "Употребявани Ф-16 от Израел - фаворит за новия български изтребител, 92 ст. за теглене от банкомат"}
{"url": "https://news.bg/world/si-kam-tramp-sanktsiite-sreshtu-phenyan-da-se-zapazyat.html", "text": "Китай продължава да настоява политиката на сдържаност спрямо Северна Корея да продължи.Това е заявил държавният глава Си Цзинпин в телефонен разговор с американския президент Доналд Тръмп, предаде Ройтерс.Агенцията се позовава на Белия дом. Тръмп и Си са обсъдили също срещите вчера и днес на китайския президент с лидера на Северна Корея Ким Чен-ун в Китай, съобщи Асошиейтед прес.Двамата лидери са постигнали съгласие, че е важно санкциите срещу Северна Корея заради нейните ядрена и ракетна програма да продължат, докато двете програми не бъдат окончателно прекратени.Това е вторият телефонен разговор между Си и Тръмп за последния месец.", "date": "2018.05.09", "title": "Си към Тръмп: Санкциите срещу Пхенян да се запазят"}
{"url": "https://news.bg/world/teodora-madzharova-patuva-za-sofiya.html", "text": "Българката Теодора Маджарова, която се намира в тежко здравословно състояние, отпътува тази вечер от Истанбул за София в специално оборудвана за целта линейка.Това съобщиха от МВнР.Тя пристигна на летището в турския град с редовен полет от Сау Паулу, където бе посрещната от представители на генералното ни консулство в Истанбул. Според лекарския екип, който пътува с нея, състоянието й е стабилно, което позволява пътуването до София да се осъществи.В момента представители на генералното ни консулство в Одрин са на ГКПП Капитан Андреево - Капъкуле, където граничните власти на двете държави я очакват.За осигуряване на най-бързото транспортиране на Теодора Маджарова до София е създаден санитарен коридор.", "date": "2018.05.09", "title": "Теодора Маджарова пътува за София"}
{"url": "https://news.bg/world/balgariya-se-klasira-za-finala-na-evroviziya.html", "text": "България се класира за финала на песенния конкурс \"Евровизия\" на 12 май в Лисабон на състоялия се тази нощ първи полуфинал, съобщи сайтът eurovisionworld.com.България се представя с песента \"Bones\", изпълнена от група \"Equinox\", съставена от Жана Бергендорф, Владимир Михайлов, Георги Симеонов-JJ, Джони Манюел и Трей Кембъл.Другите девет страни, които преминаха първия полуфинал в португалската столица, са Австрия, Албания, Естония, Израел, Ирландия, Кипър, Литва, Финландия и Чехия.Вторият полуфинал ще се състои на 10 май.", "date": "2018.05.09", "title": "България се класира за финала на Евровизия"}
{"url": "https://news.bg/world/darzhavniyat-sekretar-na-sasht-e-v-severna-koreya.html", "text": "Държавният секретар на САЩ Майк Помпео пристигна на посещение в Северна Корея, предаде АП.Визита беше обявена часове по-рано от американския президент Доналд Тръмп.Марк Помпео е натоварен със задачата да проведе преговори за освобождаването на трима задържане американци.Освен това той ще подготви и безпрецедентна среща на върха между президента на САЩ Доналд Тръмп и лидера на КНДР Ким Чен-ун, предаде Ройтерс. Това е втора визита на Помпео в Северна Корея за последния месец.", "date": "2018.05.09", "title": "Държавният секретар на САЩ е в Северна Корея"}
{"url": "https://news.bg/world/dvama-ubiti-pri-udar-na-izrael-v-siriya.html", "text": "Най-малко двама души са загинали при удар на Израел в Сирия. Това обяви сирийската телеграфна агенция САНА.Съобщава се, че жертвите на нападението са съпругът и съпругата, живели в град Шейх-Микин в провинция Дера.По-рано се съобщава, че сирийската въздушна отбрана означава отблъснала ракетна атака от Израел на юг от Дамаск в района на Кисва. Съобщено е за прихващане на две израелски ракети. Израелските власти отказаха да говорят за атаката.\"Не коментираме това\", каза говорител на израелската армия", "date": "2018.05.09", "title": "Двама убити при удар на Израел в Сирия"}
{"url": "https://news.bg/int-economics/iran-puska-sobstven-sort-petrol.html", "text": "Иран пуска собствен сорт петрол. Той ще е под названието Западен Карун, съобщи Ройтерс.Според източници Иран вече е изпратил проби от нефта си на клиенти. Извличането в югозападната част на Иран в областта \"Западен Карун\" през изминалата година е нараснало до 300 хил. барела на ден.До 2012 г. Иран доставяше петрол въз основа на дългосрочни договори. След 2016 г. Техеран доставя петрола си само при краткосрочни договори, надявайки се да си възвърне пазарния дял. Новият сорт вече е получен от някои клиенти. Новият терминал за износ ще позволи директни доставки от Западен Карун.През юли 2015 г. Иран, петте постоянни членки на Съвета за сигурност на ООН (Русия, Великобритания, Китай, САЩ, Франция) и Германия постигнаха споразумение за разрешаване на ядрената програма. Приет беше подробен План за действие, който предвижда премахването на санкциите на ООН, САЩ и ЕС, наложени на Иран заради ядрената му програма.Решението на Доналд Тръмп да изтегли страната поставя под въпрос действието на ядреното споразумение.", "date": "2018.05.09", "title": "Иран пуска собствен сорт петрол"}
{"url": "https://news.bg/world/chernogorska-zhurnalistka-beshe-prostrelyana.html", "text": "Нападатели простреляха и раниха независима черногорска журналистка Оливера Лакич, предаде АП.Агенцията припомня, че Оливера Лакич е писала за престъпността и корупцията в родината си.Журналистката е откарана в болница и няма опасност за живота й. Нападателят се издирва, заяви директорът на черногорската полиция Веско Дамянович.49-годишната Оливера Лакич, журналист от вестника \"Черногорски вести\", е била ранена в крака пред дома си в столицата Подгорица.САЩ и ЕС осъдиха нападението срещу Лакич.", "date": "2018.05.09", "title": "Черногорска журналистка беше простреляна"}
{"url": "https://news.bg/world/rusiya-e-razocharovana-ot-reshenieto-na-tramp.html", "text": "Русия е дълбоко разочарована от решението на президента Доналд Тръмп да изтегли САЩ от иранското ядрено споразумение. Това заявиха в официално съобщение от руското външно министерство.Няма и не може да има никаква причина да се подкопае споразумението, което е доказало ефикасността си. Иран стриктно спазва задълженията си и това редовно се потвърждава от Международната агенция за атомна енергия, а САЩ уронват международното доверие в тази организация, заявява руското дипломатическо ведомство.Министерството добавя, че Русия има готовност за по-нататъшно взаимодействие с другите страни по иранското ядрено споразумение - Китай, Франция, Великобритания и Германия. Освен това Кремъл ще продължи активно да развива двустранното сътрудничество и политическия диалог с Иран, отбелязва ТАСС.", "date": "2018.05.09", "title": "Русия е разочарована от решението на Тръмп"}
{"url": "https://news.bg/regions/svetlinen-spektakal-v-sofiya-za-denya-na-evropa.html", "text": "По случай днешният Ден на Европа жителите и гостите на София ще могат да се насладят на мащабен светлинен и звуков спектакъл, който ще бъде прожектиран на сградата на Министерски съвет. С прожекцията под наслов \"Днешният ден\", посветена на Европейската година на културното наследство, ще бъде отбелязано и първото Българско европредседателство.Точно в 21:30 часа присъстващите на столичния площад \"Независимост\" ще станат част от единствено по рода си изживяване, когато фасадата на правителствената сграда ще се преобрази чрез прожектиране на триизмерни изображения или т. нар. 3D мапинг шоу, съобщава БНР.Специалното събитие е разработено съвместно с българско студио, носител на множество европейски награди за осветяване на знакови сгради в Европа и по света. За да могат всички желаещи да станат част от празника, филмът ще бъде излъчен 4 пъти в продължение на час. Достъпът е свободен. Събитието ще мине при засилени мерки за сигурност, а площад \"Независимост\" ще бъде затворен за движение.Шоуто ще може да бъде гледано на живо на интернет страницата на Европейския парламент в България.Още за отбелязването на Деня на Европа 9 май у нас очаквайте от интервюто на Теодор Стойчев, ръководител на Бюрото на Европейския парламент в България, в предаването \"Хоризонт до обед\" след новините в 10 часа.", "date": "2018.05.09", "title": "Светлинен спектакъл в София за Деня на Европа"}
{"url": "https://news.bg/weather/dazhd-i-slantse-se-reduvat.html", "text": "Днес, след временното спиране на валежите, около и след обяд в източните райони, както и в Рило-Родопската област ще се развива мощна купесто-дъждовна облачност и на много места там ще има краткотрайни, но често интензивни валежи, придружени с гръмотевици. Има условия за градушки.Това съобщават от НИМХ към БАН.В централните и северозападни райони през деня ще се задържи почти без валежи и с повече слънчеви часове. Ще духа слаб до умерен северозападен вятър, който привечер ще се ориентира от североизток. Максималните температури ще са между 20° и 25°, малко по-ниски по морския бряг.В планините, главно над масивите от Югозападна България, Странджа и Източна Стара планина ще се развива купесто-дъждовна облачност. Там, след обяд ще има краткотрайни, но на места интензивни валежи придружени с гръмотевици. Ще духа слаб север-северозападен вятър. Максималната температура на височина 1200 метра ще е около 16°, на 2000 - около 10°.Над Черноморието ще е предимно облачно, с временни намаления на облачността в сутрешните часове. Около и след обяд на много места ще превали и прегърми. Ще духа слаб до умерен северозападен вятър, ще се усилва и променя посоката си по време на гръмотевична дейност. Максималните температури на въздуха ще са 17-20°. Температурата на морската вода е 17-19°. Вълнението на морето ще е 1-2 бала.", "date": "2018.05.09", "title": "Дъжд и слънце се редуват"}
{"url": "https://news.bg/comments/evropa-ne-e-deyzi-gospodin-tramp.html", "text": "Решението на американския президент Доналд Тръмп да оттегли САЩ от Ядрената сделка с Иран, която е подписана също от Европейския съюз, Русия и Китай, не бе изненадващо. Уви, това не го прави по-малко неприятно за Европа.Междувременно, от самото сключване на Ядреното споразумение през 2015-та година досега, Международната агенция за атомна енергия е потвърдила десет пъти, че Иран не нарушава сделката. Последната верификация бе февруари този месец. Дори и новият държавен секретар на САЩ, Майк Помпео, който е един от най-върлите противници на Иран в обкръжението на американския президент, призна, че Техеран се придържа към разписаните ангажименти.Въпреки това, през цялото време Доналд Тръмп изглеждаше повече от мотивиран да не подписва отлагането на санкции спрямо Иран (което де факто ще извади САЩ от Ядрената сделка). На какво се дължеше тази негова решителност?Американският президент обича да повтаря, че изпълнява предизборните си обещания. Да прекрати Ядреното споразумение с Иран бе едно от най-знаковите му такива. Добавете към това, че самата сделка е част от наследството на Барак Обама, към който сега действащият държавен глава не крие неодобрението си.В крайна сметка, управленският почерк на Обама може да се види именно в две основни направления - т.нар. \"Obamacare\" и Ядреното споразумение. Тръмп желае просто да е гумичката, която ще изтрие почерка (и всичко това е добре, докато не се превърне в европейски проблем).Наред с тези по-скоро политически съображения за оттеглянето на САЩ от сделката с Иран, са налице и някои експертни такива. Например, че към 2025-та година Техеран ще може да възобнови ядрената си програма (т.нар. \"sunset clause\"). И че режимът на аятоласите инвестира \"свежите\" капитали, освободени от санкциите и идващи отвън, в експанзията си спрямо Близкия изток (включително финансирането на Хизбула в Ливан и Сирия, Хамас в Ивицата газа, Бадр в Ирак, хутите в Йемен и т.н). Развитието на ракетната програма на Иран също е част от изтъкваните съображения.Това са легитимни възражения, които се споделят и от Европейския съюз. И тези действия на режима в Техеран вече срещат съпротива, при това най-важната и ефективната - протестите на хората в самия Иран. Гражданите на страната демонстрират организирано, че искат повече пари за тях и по-малко за Хизбула, Хамас, шиитите в Ирак или хутите.Проблемът обаче е, че нито едно от тези съображения не фигурира в Ядрената сделка. Това е все едно да развалиш договор по клауза, която не е налична в него. Ситуацията е в коловоза на онова \"А вие защо биете негрите\".Но тук германският канцлер Ангела Меркел бе права, когато каза, че за да се случи ефективното противодействие на външно-политическата дейност на Иран, трябва да се гради върху Ядрената сделка, а не тя да се унищожава. Това споразумение е механизъм, който може да ограничава и да \"разчупва\" статуквото в Иран, смята европейската германската държава, чието мнение се споделя и от Франция, и от Великобритания. Оттук и общото европейско разочарование от решението на американския президент.Именно европейците си давахме сметка за неща, които бяха пренебрегнати от Доналд Тръмп. Да дадем няколко нюанса в тази посока.От края на миналата година насам в Иран има регулярни протести срещу режима. \"Счупването\" на Ядрената сделка в този момент е лош знак и предателство спрямо опозицията на аятоласите: позициите и легитимността на критиците на режима ще се усложнят допълнително. Сътрудничество със Запада, САЩ и/или ЕС, би било още по-трудно защитимо, ако американците развалят сделка, за която иранците знаят, че изпълняват.Затова сега не се чудете, ако чуете тандема Рухани-Зариф, които винаги са били апологети на Ядреното споразумение и за сътрудничество с ЕС и САЩ, да критикуват Запада.След оттеглянето на американската страна от Ядрената сделка, режимът в Техеран ще се капсулира допълнително, което означава още по-голямо политическо дълголетие за религиозния естаблишмънт и \"задушаване\" на критичните настроения срещу него. А аятоласите разполагат и с хляба, и с ножа в страната. Интровертен Иран е шиитски Иран, с още по-малко интернет и Тelegram. Без значение дали го осъзнава, Доналд Тръмп просто направи услуга на аятолах Хаменей и Революционната гвардия. И направи така, че реформаторите в страната да не посмеят да вдигнат поглед от върха на обувките си.Заедно с това, ако посредством шистовия газ САЩ преодоляват енергийната си зависимост от Близкия Изток, то това не е случаят на Европа. Иран остава един от ключовите \"терени\" за енергийната диверсификация на Стария континент. Възобновяването на санкциите обаче ще е прът в колелото на подобна перспектива. Неслучайно руският енергиен сектор няма нищо против развалянето на Ядрената сделка и възобновяването на санкциите срещу Техеран: енергийно Европа ще си остане зависима от Русия. Китай, който е основната експортна дестинация на петролопродуктите на Иран, също ще бъде неофициално щастлив: за какво им е конкуренция при формирането на цената като потребител.А ако Техеран бъде мотивиран да се върне по пътя на ядрената си програма в нейния обхват и цели преди сключването на споразумението, за което вече загатна президентът Хасан Рухани, то тогава едва ли САЩ биха проявили желанието и волята да спрат Саудитска Арабия да се сдобие с ядрено оръжие на свой ред. Тъй като Рияд вече изяви намерение в тази насока, в контекста на амбицията им да се сдобият с ядрени реактори. Тогава перспективата за ядрена надпревара в Близкия изток няма да изглежда толкова далечна.Имайки предвид това, къде е логиката да искаш да сключиш сделка с диктатора Ким Чен-ун, а междувременно да унищожиш тази с аятолаха в Техеран?Да, организираното насилие на Ким Чен-ун не се \"експортира\" навън (ако ще правим аналогия с Иран). Но това е поради изолацията и практическия фалит на Пхенян, сравнителната регионална стабилност около Северна Корея и строгата дисциплина на съседните на Пхенян държави.В същото време обаче, северно-корейският диктатор е направил терора официална политика на държавата си, насочена най-вече срещу собственото му население. Ким Чен-ун няма и опозиция, в която да се инвестира.Но най-важното е, че за разлика от Северна Корея, Иран няма ядрено оръжие и интерконтинентални балистични ракети. А ако ще говорим за изнасяне на тероризъм, този разговор далеч не се изчерпва с Техеран.На този фон да се развали сделката с аятолах Хаменей, но да се сключи такава с Ким Чен-ун, ще изглежда все едно да се санкционира джебчия, но да си стиснеш ръцете с масов убиец.Не че Ядрената сделка е добра. Тя бе като цедка, поради чиито дупки да се чудиш дали изобщо е налично дъно. Но ако обърнем британската формула на Тереза Мей, то бе \"по-добре с лоша сделка, отколкото без\".А какво споразумение очаква да сключи Тръмп със северно-корейския диктатор, с оглед на това, че Ким Чен-ун ще има едно наум как САЩ се оттеглят от подписаните си споразумения?Но след като Доналд не отчита европейските интереси, защо Европа да отчита тези на Доналд?В крайна сметка Европа не е Дейзи, господин президент.", "date": "2018.05.09", "title": "Европа не е Дейзи, господин Тръмп"}
{"url": "https://news.bg/education/nad-60-hil-chetvartoklasnitsi-se-yavyavat-na-malkite-maturi.html", "text": "С националното външно оценяване (НВО) по български език и литература на 10 май започва поредицата от изпити, които ежегодно се провеждат за всички ученици от четвърти клас през този месец. Тази година четвъртокласниците са 63 883.В първия ден учениците ще бъдат оценявани върху диктовка и текст за четене с разбиране, към който има 11 задачи. На 14 май ще се състои изпитът по математика, на 16 май е изпитът по \"Човекът и обществото\", а на 17 май - по \"Човекът и природата\".И по трите предмета тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами. На всеки от изпитите четвъртокласниците ще имат на разположение един учебен час за работа върху задачите. Продължителността на всеки изпит за децата със специални образователни потребности е два учебни часа.Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива - на училищно, на регионално и на национално.С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил \"Математически\" и \"Природни науки\", като тежестта им при балообразуването се определя от конкретното училище.", "date": "2018.05.09", "title": "Над 60 хил. четвъртокласници се явяват на \"малките матури\""}
{"url": "https://news.bg/society/losho-vreme-za-spasitelnata-operatsiya-za-boyan.html", "text": "Лошо е времето за спасителната операция. \"Боян Петров е уникален с волята си, страшно борбен, идеалист и романтик. Такива хора в днешно време почти не се срещат\", коментира пред НоваТВ проф. Павел Стоев.Той е категоричен, че , Петров е преживял трудностите в живота си до момента именно благодарение на своята борбеност. Според него включването на хеликоптер в спасителната акция е сложна задача заради голямата височина и лошото време в района.\"В планината могат да ви застигнат два типа бедствия - такива, които можеш да предвидиш и за които съм сигурен, че той е подготвен. Притесняват ме онези бедствия, които се случват за секунди - падане на лавина, образуване на пукнатина и други\", обясни проф. Стоев.Екип от шестима професионални планински спасители издирва българският алпинист Боян Петров по трасето към върха Шиша Пангма в Хималаите. Спасителите са изпратени във вторник сутринта.Към момента екипът се намира на около 6000 м надморска височина и изчаква подобряване на времето, за да продължи издирването.\"Поддържам връзка с министъра на външните работи Екатерина Захариева и премиера Бойко Борисов. Трябва да се действа много бързо и нямаме време за бюрокрация. Трябва натиск, за да се задействат наистина бързо нещата. Ако Боян Петров е някъде и чака, той има часове, а не дни\", коментира пред БТВ Радослава Ненова, жената до алпиниста.\"Спира ни единствено лошото време. Опитваме се да вдигнем и хеликоптер, но е голям проблем разрешението то Китай този хеликоптер да дойде от Непал. Най-важното е Външно да задейства това разрешение и този хеликоптер да тръгне\", допълни тя.Ако времето позволява, сателит ще направи снимка на склоновете на Шиша Пангма, за да може ако Боян е разпънал някъде палатката си това да се използва за ориентир при издирването. \"Боян не би поел излишен риск, не би си играл на безсмъртие. Ако е тръгнал към върха е видял, че това нещо е по силите му. Той е добре подготвен, знае си границата, има опит и не предприема безумни неща\", допълни Ненова.\"Надяваме се да е във втория лагер - там има всичко необходимо за оцеляване. Той знае, че другите хора са оставили храна, газ и кислород\", добави Ненова. Тя не знае защо Боян е оставил сателитния си телефон в лагера. \"Той е много стриктен, не забравя. Може да е разчитал на това, че хората, които са след него, ще ги срещне по трасето. Не мога да гадая\", каза Ненова.\"Боян е изключително умерен, разумен и опитен. Досега всеки осемхилядник го е изкачвал от втория си опит. При реален риск и заплаха, той предпочита да се върне, да има една по-консервативна позиция, заради което той е толкова успешен. Надявам се и сега това да е случаят\", коментира първата българка изкачила Еверест, Петя Колчева. \"Шансовете на Боян Петров се дължат на неговата изключителна подготовка. Той много добре познава височинния алпинизъм, познава рисковете и себе си. Боян би могъл да се справи в доста трудни ситуации\", допълни тя.Припомняме, алпинистът Боян Петров е в неизвестност от дни. Той е по склона на връх Шиша Пангма в Хималаите. Съпругата на Петров Радослава Ненова заяви, че днес шерпите ще продължат до втория лагер.Във връзка с изчезването на Петров, алпинистът Дойчин Василев коментира, че , защото той има много осемхилядници зад гърба си. ", "date": "2018.05.09", "title": "Лошо време за спасителната операция за Боян"}
{"url": "https://news.bg/crime/fandakova-problemat-v-mladost-ne-e-samo-stroitelstvoto.html", "text": "Проблемът в \"Младост\" бил забавянето на преписки не само в строителството. Това заяви за Нова телевизия столичният кмет Йорданка Фандъкова във връзка с поискания от Десислава Иванчева отпуск. Отпуска беше подаден от ареста.Фандъкова даде пример с разрешително за 2 улици, което се е забавило повече от година. Нямало подаден доклад 2 години. Столичният кмет твърди, че нито едно решение не е внесено за преодоляване на решението.Иванчева нямала необичайни правомощия, обясни Фандъкова. Иванчева и екипът й получили шанс да контролират строителството в района. Обичайно това е ангажимент на архитектурния отдел. Важно било да се види, че няма нещо покрито, обясни Фандъкова. Тя акцентира, че има законови начини да се решават проблемите на града.Забавянето на ремонта на столичния ул. \"Граф Игнатиев\" ще носи големи санкции на общината. За всеки ден закъснение фирмите ще дължат по 240 хил. лв. Ако има некачествено изпълнение на даден елемент глобата ще бъде 1,2 млн. лв, обясни Фандъкова. \"Освен това, 50% от цената ще остане при нас осем години, докато изтече срокът на гаранцията\", допълни столичният кмет.Преобладаващо настилката ще бъде от гранит и циментови плочи.Средствата, отпуснати за въпросните реконструкции, са повече от всякога - 38 млн. лева. Така Фандъкова коментира ремонтите и на други столични улици и булеварди.Запълването на всички дупки в града струвало повече.\"Кварталната инфраструктура е амортизирана. Успяхме да се справим с базовата - големите улици и булеварди. Едно време, когато те не бяха ремонтирани, не забелязвахме дупките по малките пътни артерии\", изказа мнението си Фандъкова.", "date": "2018.05.09", "title": "Фандъкова: Проблемът в \"Младост\" не е само строителството"}
{"url": "https://news.bg/int-politics/laridzhani-tramp-nyama-umstven-kapatsitet-da-se-zanimava-s-problemi.html", "text": "\"Тръмп няма умствен капацитет да се занимава с проблеми\", председателят на иранския парламента Али Лариджани. Президентът на САЩ Доналд Тръмп не е способен да заема поста си, коментира Лариджани решението на Тръмп да се оттегли от ядреното споразумение, съобщава \"Ройтерс\".\"Решението на Тръмп да се оттегли от ядрената сделка е дипломатическо шоу. При сегашната ситуация Иран не е задължен да изпълнява задълженията си\", обясни Лариджани. Той отбелязва, че решението на американски президент представлява заплаха за мира и сигурността.Членове на иранския парламент изгориха американското знаме и копие на иранската сделка, скандирали са \"Смърт на Америка\", според Иранската студентска информационна агенция. Според Иранската агенция \"Тасим\", Лариджани коментира, че Иранската организация за атомна енергия трябва да е готова да възобнови всички ядрени дейности.Генерал Мохамед Бахери, началник на щаба на иранската армия коментира, че Иран не е трябвало да подписва сделката, \"но тази арогантна страна Америка дори не застана зад подписа си\", съобщава ИРНА.Президентът Хасан Рохани коментира, че Иран ще продължи да се ангажира с ядрената сделка, въпреки решението на Тръмп да се оттегли.\"Ако постигнем целите на сделката в сътрудничество с други членове на сделката, тя ще остане в сила ... Излизайки от сделката, Америка официално подкопава ангажимента си за сключване на международен договор\", обясни Рохани.\"Наредих на външното министерство да води преговори с европейските държави, Китай и Русия през следващите седмици. Ако в края на този кратък период стигнем до заключението, че можем да се възползваме пълноценно от споразумението със сътрудничеството на всички страни, сделката ще остане\", добави той.", "date": "2018.05.09", "title": "Лариджани: Тръмп няма умствен капацитет да се занимава с проблеми"}
{"url": "https://news.bg/crime/signal-za-bomba-evakuira-sofiyski-rayonen-sad.html", "text": "Сигнал за бомба евакуира Софийски районен съд тази сутрин, съобщиха \"24 часа\". Около 10:18 часа в полицията е получен сигнал за поставено взривно устройство в СРС.\"Съдебна охрана\" разпореди всички служители и граждани да бъдат евакуирани незабавно.", "date": "2018.05.09", "title": "Сигнал за бомба евакуира Софийски районен съд"}
{"url": "https://news.bg/world/turtsiya-s-reshenieto-si-za-iran-sasht-gubyat-i-provokirat-novi-konflikti.html", "text": "Президентът на Турция Реджеп Ердоган заяви, че САЩ са губещите от решението на президента Доналд Тръмп да изтеглят страната от ядреното споразумение с Иран, информира държавната медия TRT Haber, цитирана от \"Ройтерс\".Според него САЩ не остават верни на договореното споразумение.По-рано говорител на турския лидер каза, че едностранното решение на Вашингтон ще доведе до нестабилност и нови конфликти.В \"Туитър\" Ибрахим Калин подчерта, че многостранното споразумение ще продължи да се изпълнява от другите държави, допълвайки, че Турция няма да престане да се противопоставя на всички форми на ядрено оръжие.", "date": "2018.05.09", "title": "Турция: С решението си за Иран САЩ губят и провокират нови конфликти"}
{"url": "https://news.bg/world/sasht-ne-mogat-da-badat-ikonomicheskiyat-politsay-na-planetata-skochi-frantsiya.html", "text": "САЩ не могат да бъдат \"икономическият полицай на планетата\", отговори Франция след решението на Вашингтон да денонсира ядреното споразумение с Иран, информира АФП.Френски министри реагираха гневно на решението на американския президент Доналд Тръмп.Париж съобщи, че през следващата седмица външните министри на Франция, Великобритания и Германия ще проведат среща с ирански представители.\"Ще се срещнем с британските и германските си колеги в понеделник, също с представители на Иран, за да обсъдим цялата ситуация\", каза външният министър на Франция Жан-Ив льо Дриан пред радио RTL.Дриан подчерта, че иранското ядрено споразумение \"не е мъртво\".\"САЩ се оттеглиха от споразумението, но споразумението съществува\", поясни той.Френският финансов министър Бруно льо Мер коментира пред радио France Culture, че решението е \"грешка\" не само в областта на международната сигурност, но и от икономическа гледна точка.\"Недопустимо\" е САЩ да бъдат \"икономическият полицай на планетата\", атакува министърът.Тръмп пренебрегна призова на ЕС да остане в сделката за обуздаване амбициите на Техеран да се сдобие с ядрено оръжие. САЩ връщат санкциите срещу Иран в рамките на 6 месеца.Решението е дипломатическа загуба за Европа, чиито лидери многократно умоляваха Тръмп да не предприема този ход.Льо Мер изтъкна, че европейските фирми ще бъдат засегнати от санкциите, ако не се оттеглят от Иран.\"За две години Франция утрои търговския излишък с Иран\", разкри той.По думите му могат да бъдат засегнати големи френски компании като Total, Sanofi, Renault и Peugeot.Финансовият министър каза още, че ще разговаря с американския си колега Стивън Мнучин до края на седмицата, за да \"разбере какви са възможностите\" за избягване на санкциите.Днес американският посланик в Германия призова германските компании \"незабавно\" да прекратят търговията с Иран.", "date": "2018.05.09", "title": "САЩ не могат да бъдат \"икономическият полицай на планетата\", скочи Франция"}
{"url": "https://news.bg/politics/s-razgovori-karakachanov-izglazhda-priskartsvaniyata-v-koalitsiyata.html", "text": "Хубаво е комуникацията в парламента да се подобри, за да няма подобни прискърцвания в коалицията. Това коментира пред журналисти в Министерски съвет вицепремиерът и министър на отбраната Красимир Каракачанов във връзка със законопроекта за вероизповеданията, подготвян от ГЕРБ, БСП и ДПС.Вицепремиерът Каракачанов също е вносител на такъв законопроект, чиято цел е забрана за финансиране от трети страни. На въпрос дали днес е разговарял с премиера по тази тема, Каракачанов заяви: \"Днес не съм говорил. Аз го казах още в Търговище, че нещо скърца. Ние по принцип сме говорили с премиера по тази работа, но това е на ниво комуникация в парламента и е хубаво комуникацията да се подобри, за да няма подобни прискърцвания\", уточни вицепремиерът.От изявлението му стана ясно още, че проектите за модернизация на Българската армия ще бъдат разгледани на заседание на Министерски съвет следващата седмица. Причината е липсата на становище от страна на финансовото министерство, което, по думите на вицепремиера, е и най-важно. \"Финансовият министър не е в страната. Ще се върне в петък, в събота и в неделя ще се довършат работите и за другата седмица имам неговото уверение, че Министерство на финансите ще са готови още в понеделник - вторник със своето становище\", каза още Каракачанов.", "date": "2018.05.09", "title": "С разговори Каракачанов изглажда прискърцванията в коалицията"}
{"url": "https://news.bg/politics/narodnyashkiyat-tsvetanov-izmestva-evropeyskiya-donchev-na-zapadniya-flang-na-gerb.html", "text": "\"\" Това констатира Институтът по социология \"Иван Хаджийски\" в своя анализ в първите дни на настоящия месец май.Изчезването на нюансите. Всичко става черно-бяло\"\"Тези процеси и тенденции се наблюдават и у нас според анализа. Всяка от политическите сили у нас вече \"говорила на свои публики\", което пораждало паралелни \"разговори\", нямащи много допирни точки помежду си.Докато едни приветствали президента Радев за достойно поведение в срещата с руския патриарх Кирил, други заклеймявали Радев за унизително слугинско поведение.\"\"На този фон сякаш премиерът Борисов се опитвал да внася нюанси - да застава ту зад една, ту зад друга позиция, и това всъщност очертавал сложността и противоречивостта на официалната българска гледна точка. \"\"На политическия фронт у нас - (почти) нищо новоВ същото време, въпреки обезличаването на политическите и обществени нюанси, изглежда на политическия фронт у нас не се наблюдава нищо ново. Почти нищо ново.БСПБСП продължавали своя курс на твърдо и всекидневно противопоставяне на ГЕРБ по основните теми на политическия и парламентарния дневен ред.ДПСДПС не предлагали нищо ново, най-вече защото били твърде заети с вътрешните си проблеми, свързани с натиска за обединение с други подобни партии - НПСД и ДОСТ - и с новата обстановка в Турция, провокирана от решението на Ердоган за предсрочни избори.ОППатриотите са все по-рядко обединени.Според анализа най-сложна е играта на вицепремиера Валери Симеонов. \"\"Избирателите на Симеонов не били прозападни и едва ли одобряват идеи като тези за сближаване със СДС и т.н. Именно заради това Симеонов се опитвал да възстанови образа на партията НФСБ, като все повече избягвал говоренето в първо лице ед.ч., изразявайки \"колективната воля\" на своето ръководство.ГЕРБПродължава противоборството между ГЕРБ и президента Румен Радев. Реактивността на Радев спрямо Цветанов и ГЕРБ досега не носела негативи на президента.\"\"Според анализа се наблюдава усилена работа на Цветанов да конституира себе си като твърдо западно крило на ГЕРБ. За разлика от нюансите при Борисов, Цветанов еднозначно и при всеки повод се идентифицирал с партньорите от ЕС и НАТО.\"\"По този начин всичко това променяло представите за крила в ГЕРБ - \"народняшкия\" Цветанов и \"европейския\" Дончев - и засега маргинализирало Томислав Дончев като потенциална алтернатива на позициите и посланията на Цветан Цветанов.\"\"", "date": "2018.05.09", "title": "\"Народняшкият\" Цветанов измества \"европейския\" Дончев на западния фланг на ГЕРБ"}
{"url": "https://news.bg/crime/zadochnoto-pravo-otpada-ot-akademichnata-2019-2020-g.html", "text": "На Министерски съвет днес Правителството реши наредбата за единните държавни изисквания за придобиване на висше образование по специалността \"Право\" и професионална квалификация \"юрист\" да влезе в сила от учебната 2019-2020 г.В наредбата влиза отпадането на задочната форма на обучение, въвеждане на допълнителни хорариуми за определени дисциплини и откриване на специализирани магистърски програми.Причина за решението на кабинета са процесите по преструктуриране на учебния процес във всички юридически факултети, протичащи към момента.Според министрите удълженият срок дава възможност на висшите училища да се подготвят и при необходимост да променят учебните си програми.С този срок се дава възможност и на Националната агенция за оценяване и акредитация също да актуализира критериите за оценяване и акредитация на специалността \"Право\". Ще се създадат и необходимите условия за оценка и акредитация на специализирани магистърски програми в рамките на професионално направление \"Право\".", "date": "2018.05.09", "title": "Задочното \"Право\" отпада от академичната 2019-2020 г."}
{"url": "https://news.bg/world/berlin-sasht-nyamat-alternativa-na-yadrenata-sdelka-s-iran.html", "text": "Германия иска да защити ядреното споразумение с Иран, защото президентът на САЩ Доналд Тръмп няма алтернативно предложение за предотвратяване Ислямската република да се сдобие с ядрено оръжие.Това заяви германският външен министър Хайко Маас, цитиран от \"Ройтерс\".Вчера Вашингтон обяви, че денонсира ядреното споразумение с Иран. Ислямската република обяви, че ще остане в сделката при солидни гаранции от страна на европейските държави.\"т\", каза министърът по време на пресконференция.Според него това е важно като се има предвид, че изобщо не е ясно дали САЩ имат алтернатива на споразумението, което възпрепятства Иран да разработи ядрени оръжия.В същото време германският канцлер Ангела Меркел заяви, че сделката не трябва да бъде поставяна под въпрос, но трябва да се водят преговори за по-широко споразумение, което да обхваща и други въпроси.Тя съжалява за решението на САЩ.", "date": "2018.05.09", "title": "Берлин: САЩ нямат алтернатива на ядрената сделка с Иран"}
{"url": "https://news.bg/tourism/ministerstvo-na-turizma-zalichi-8-turoperatora.html", "text": "Министерството на туризма заличи 8 дружества, регистрирани като туроператори от Националния туристически регистър - НТР. Причината е, че те нямат задължителна застраховка \"Отговорност на туроператора\", което е изрично условие за извършване на туроператорска дейност, записано в Закона за туризма. С последните компании общо заличените през 2018 г. туроператори от регистъра стават 78.Заличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра, ще получават информация дали туроператорът е коректен и извършва дейност, спазвайки закона.За 2018 г. по тяхно желание са прекратени и регистрациите на други 13 туроператора. В момента действащите туроператори в Националния туристически регистър са 1928, в които не влизат заличените дружества.Министерството заличи и 18 дружества, регистрирани като туроператори и турагенти. Причината е, че удостоверенията за дейност, които министерството издава, не са получени в оригинал в двумесечен срок от уведомяването на заявителите, каквото е изискването според Закона за туризма. Ако удостоверението не е получено дружеството няма право да извършва туроператорска и/или турагентска дейност.Със заличаването на регистрацията се преустановява и действието на удостоверението. Определен е период от две години, през които заличеното лице няма право да заявява регистриране за извършване на туроператорска и/или туристическа агентска дейност, считано от датата на издаване на настоящата заповед.", "date": "2018.05.09", "title": "Министерство на туризма заличи 8 туроператора "}
{"url": "https://news.bg/world/za-vtori-pat-madrid-se-opitva-da-blokira-izbiraneto-na-puchdemon-za-katalunski-lider.html", "text": "Испания се опитва за втори път да блокира опитите на каталунски политици да изберат Карлес Пучдемон за лидер на богатия регион, съобщават АФП и \"Ройтерс\".Говорител на испанското правителство заяви, че Мадрид се опитва да спре нов закон, който би позволил на бившия лидер да бъде избран дистанционно, въпреки че Пучдемон е в Берлин, където чака германският съд да реши по испанска молба за екстрадирането му.Законът беше одобрен през миналата седмица от парламента в Барселона, в който доминират сепаратистите след изборите през декември 2017 г.Каталунските депутати трябва да изберат лидер и да формират правителство до 22 май, за да избегнат нови предсрочни избори.", "date": "2018.05.09", "title": "За втори път Мадрид се опитва да блокира избирането на Пучдемон за каталунски лидер"}
{"url": "https://news.bg/int-politics/valutata-na-iran-potana-rekordno-sled-reshenieto-na-tramp.html", "text": "Стойността на иранската валута риал се понижи до рекордно ниско равнище спрямо американския долар на свободния пазар, след като американският президент Доналд Тръмп реши да изтегли САЩ от споразумението за ядрената програма на Техеран, подхранвайки страховете за икономическа криза в Иран, съобщава \"Ройтерс\".Доларът се предлагаше за около 75 хил. риала, в сравнение с около 65 хил. риала малко преди Тръмп да обяви решението си снощи.Един дилър е заявил, че риалът е ударил 78 хил. за долар, докато друг е уточнил, че е направил две продажби на долари за 80 хил. риала.Иранската валута се срива вече в продължение на месеци заради слабата икономика, финансовите затруднения на местните банки и голямото търсене на долари сред иранците, които се опасяваха, че изтеглянето на Вашингтон от ядрената сделка и подновените американски санкции срещу Техеран ще намалят износа на петрол и други стоки от страната.Риалът е поевтинял от около 57 500 в края на миналия месец и 42 890 в края на миналата година - свободен спад, който заплашва да засили инфлацията, да навреди на жизнения стандарт и да ограничи способността на иранците да пътуват в чужбина.В опит да спрат срива, иранските власти обявиха през миналия месец, че обединяват обменните курсове на официалния и свободния пазар на едно равнище от 42 000 риала и забраняват всякаква търговия на други нива под заплахата от арест.Ала тази стъпка не успя да се справи със свободния пазар, тъй като властите осигуряват по-малко твърда валута чрез официални канали, отколкото потребителите искат. Търговията на свободния пазар просто се прехвърли на черно, уточняват дилъри.Жители на Техеран са заявили пред \"Ройтерс\", че активността на свободния пазар е намаляла значително, защото хората се страхуваха да не бъдат арестувани, а изключителното непостоянство на валутните курсове е увеличил риска за дилърите.", "date": "2018.05.09", "title": "Валутата на Иран потъна рекордно след решението на Тръмп"}
{"url": "https://news.bg/int-politics/sad-v-berlin-otseche-zabranata-na-zabradki-v-uchilishte-ne-narushava-pravata.html", "text": "Съд в Берлин постанови, че законът, забраняващ на мюсюлманска учителка да носи забрадка в обществено училище, не нарушава конституционните ѝ права на религиозна свобода, съобщава \"Асошиейтед прес\".Уточнява се, че Берлинският трудов съд е решил, че т. нар. закон за неутралност на града-провинция Берлин, забраняващ всички религиозни облекла на учителите в обществените училища, полицаите и служителите на съда, не е противоконституционен.Съдът отбелязва, че учителката се е съгласила да спазва закона за неутралността, когато е била наета.Такива забрани се решават на ниво провинции в Германия, а през 2015 г. Федералният конституционен съд отмени закон в провинция Северен Рейн-Вестфалия, който забранява забрадките, но освобождава \"християнските и западните образователни и културни ценности или традиции\" от неговата забрана.Решението на съда в Берлин може да бъде обжалвано.", "date": "2018.05.09", "title": "Съд в Берлин отсече: Забраната на забрадки в училище не нарушава правата"}
{"url": "https://news.bg/crime/katadzhiite-vzeha-254-knizhki-za-neplateni-globi.html", "text": "От 14 до 20 май на територията на страната ще се проведе акция на TISPOL и ДАИ за поставяне на . Ще се проверяват както водачите на превозните средства, така и пътниците в автобусите. Ще се следи и за състоянието на товарните автомобили и автобусите.Това съобщи инспекторът от сектор \"Контрол на пътното движение и правоприлагане\" от отдел ГД \"Пътна полиция\" Петър Соколов по време на брифинг, посветен на проведената .В хода на акцията през изминалата седмица са проверени 6 394 водачи на моторни превозни средства. Пътните полицаи са проверили още 2 074 пътници в автомобилите.На водачите за нарушения са връчени 1 092 фиша, а на пътниците 179 фиша.По време на операцията са установени 218 нарушения на водачи и пътници, които не използват обезопасителни колани.Пътните полицаи са взели и 254 шофьорски книжки за неизплатени глоби.74 автомобила не са имали сключена застраховка \"Гражданска отговорност\".По думите на инспектор Соколов най-много проверени моторни превозни средства и констатирани нарушения са извършени на територията на Бургас, Кюстендил и Благоевград.Установени са 56 случая с неплатена винетна такса и 36 случая с водачи на моторни превозни средства, които са шофирали след употреба на алкохол и упойващи вещества.Други 107 случая са във връзка с техническата неизправност на моторните превозни средства, 46 са установените неправоспособни водачи, а 1 370 са другите предизвикани нарушения, свързани със Закона за движение по пътищата.От януари до април 2018 г. са издадени 158 183 фиша и 163 330 електронни фиша за установяване на нарушения на скоростните режими. На този етап на годината пътно транспортния травматизъм е със 128 повече в сравнение с миналата година по това време, ранените са с 286 повече, а загиналите са 12 по-малко през същия период на миналата година.\"Трябва да се продължи превенцията над водачите\", подчерта той и допълни, че трябва да продължи и работата по намаляване на катастрофите и ранените от тях.Инспектор Иван Писаров от сектор \"Административно-наказателна отговорност\" от своя страна посочи, че системата за невръчени фишове работи и има случаи, в които е направено заплащане. \"В повечето случаи са дадени указания как да се попълват платежните документи, за да не се получават грешки\", каза той и допълни, че близо 115 000 актове и фишове са връчени от началото на годината.На въпрос на news.bg наказан ли е водачът, който предприе рисково изпреварване от Асеновград в посока Смолян, инспектор Писаров заяви, че колегите от \"Пътна полиция\" на съответния град все още извършат проучвания, след което ще се предприемат съответните мерки.", "date": "2018.05.09", "title": "Катаджиите взеха 254 книжки за неплатени глоби"}
{"url": "https://news.bg/world/kamion-razlya-12-tona-goresht-techen-shokolad-na-magistrala-v-polsha.html", "text": "Властите в Полша изпаднаха в \"лепкава\" ситуация, след като камион разля 12 тона горещ течен шоколад на магистрала, съобщава полското радио RMF FM24, което се позовава на пожарната, информира ДПА.Инцидентът е станал на около 60 километра източно от западния град Познан, където камион се е преобърнал след удар в мантинела. Шофьорът е с леки наранявания.На властите остана неприятната работа по почистване на платната. Заместник-директорът на пожарната Богдан Ковалски разказа, че 5-сантиметровият слой течен шоколад постепенно се е втвърдил.Изглежда като огромен шоколадов блок, поясни той.Магистралата остава блокирана, докато властите се опитват да изчистят шоколада с гореща вода. Почистването се очаква да продължи няколко часа.", "date": "2018.05.09", "title": "Камион разля 12 тона горещ течен шоколад на магистрала в Полша"}
{"url": "https://news.bg/world/pompeo-dovolen-ot-sreshtata-s-kim-chen-un.html", "text": "Държавният секретар на САЩ Майк Помпео заяви, че добре се развиват нещата с планирането на срещата между президента Доналд Тръмп и лидера на КНДР Ким Чен-ун, информира \"Ройтерс\".По-рано днес Тръмп написа в \"Туитър\", че Помпео лети към САЩ, като на борда са трима американци, които КНДР освободи.Пред репортери след втората си визита в тоталитарната държава в рамките на няколко седмици Помпео разкри, че подробностите за срещата вероятно ще бъдат обявени през следващите няколко дни.Той подчерта, че са успели да договорят мястото и датата за еднодневна среща на върха по време на добър и продуктивен разговор между представители на двете държави.Помпео каза още, цитиран от АП, че е имал \"добър, дълъг\" разговор с лидера на КНДР.По думите му през следващите дни двете държави трябва да координират условията за успешна среща.Според държавния секретар тримата американци са освободени като жест на добра воля. Помпео съобщи, че освободените американци са в добро здраве \"като се има предвид през всичко, което са преминали\".Помпео беше на 13-часова визита в КНДР. Той разговаря с Ким около 90 минути.Държавният секретар говори пред журналисти по време на кратък стоп в Япония на път за САЩ.Междувременно вицепрезидентът на САЩ Майк Пенс заяви, че Вашингтон няма да \"отслаби натиска\" върху КНДР, \"докато ние не постигнем пълно ядрено разоръжаване\".По думите му твърдата дипломация на Тръмп е довела до освобождаването на американците.", "date": "2018.05.09", "title": "Помпео доволен от срещата с Ким Чен-ун"}
{"url": "https://news.bg/comments/razmisli-za-evropa-v-denya-na-evropa.html", "text": "9 май 1950г. Робер Шуман, министър на външните работи на Франция, прочита декларация, в която предлага създаване на единна европейска институция, свързана с производството на въглища и стомана. Една година по-късно шест европейски държави подписват договор на базата на това предложение. Учредява се първият формат на Европейската икономическа общност - предтечата на днешния Европейски съюз.Едва пет години по-рано Европа е притисната от руините на сгромолясалия се \"Хилядолетен райх\", продължил само 12 години, но създал доста главоболия на най-стария континент. Сринати градове, парализирани икономики, обезкървено население и общества в амок - това представляват повечето европейски държави непосредствено след края на Втората световна война (поне тези, които остават да съществуват, защото Литва, Латвия, Естония, Хърватия и Словакия изчезват от картата на Европа, а Германия е разделена на четири окупационни зони плюс \"независим\" Саар).Но дори това не е най-страшното. Болшевишките варвари от Червената армия са стигнали до Берлин и Виена и в следващите години ще потопят Източна Европа в мрак, а на Запад, макар налагането на комунизъм да е избегнато, левичарските влияния дълго ще тресат обществата. Оказва се, че самото съществуване на европейската цивилизация е поставено под голяма въпросителна - толкова голяма, колкото не е била от хунските нашествия насам.Европейското обединение за въглища и стомана (в комбинация с плана \"Маршал\" за следвоенно възстановяване) дава началото на възкръсването на Европа. Само за няколко десетилетия западната й част се превръща в място на свобода и благоденствие. Това се случва благодарение на факта, че \"бащите на Обединена Европа\" (Робер Шуман, Шарл дьо Гол, Конрад Аденауер, Алчиде де Гаспери и др.) намират правилната за онзи момент политическа формула - християнски фундамент, надграден с демокрация и свободен пазар. Същата формула дава онази устойчивост на западноевропейските общества, с която те категорично надделяват над съветския модел, наложен в Източна Европа и дочакват неговото разпадане преди три десетилетия.Поводите за тази ретроспекция са два: денят на Европа и поредицата от глупости, които сегашните европейски \"лидери\" произведоха през последните дни и седмици. Да започнем с мрънкането на някакъв европейски Комсомол по повод една конференция в София. Да минем през идеята еврофондовете да се обвържат не с обективен критерий като БВП на глава от населението, а с нечия мъглява преценка, доколко в дадена страна се спазват европейските ценности. И да стигнем до кулминацията в \"шоуто на евроидиотите\" - председателят на Европейската комисия Жан-Клод Юнкер откри паметник на Карл Маркс в родния му град.За всяка идиотщина може да се говори и пише много, но днес като че ли най-важното е да обърнем внимание защо се стигна дотук.От декларацията на Шуман насам, свободният пазар донесе благоденствие. Демокрацията донесе свобода. Отстъплението от християнските ценности обаче (особено видимо през последните две десетилетия и особено отчетливо в сравнение с визията на \"бащите основатели\") доведе до морална деградация и залитане към левичарство (основно в Западна Европа, в Източна - нещата са по-различни). Днешна Европа прилича на късната Римска империя - несравнимо по-богата и по-мощна от околните варварски племена, но и вътрешно разяждана от леност, разврат и (политически) ексцентричности.Онези, които предвиждат края на Европа обаче, дълбоко грешат. Нашата бяла, християнска, европейска цивилизация е надживяла какво ли не - варварски набези, арабски халифат, османски нашествия, религиозни междуособици, Наполеонови войни, два световни конфликта, нацистки експеримент, комунистическа диващина... Ще надживее и днешните безумия на културния марксизъм и политическата коректност, и отърсила се от вътрешни проблеми, ще тържествува над външните си врагове. Когато (не ако) се върне към корените си. Към националните традиции, съчетани в общото християнско наследство. Началото вече е поставено от новите \"бащи на Европа\" (Орбан, Качински, Курц). Скоро щафетата ще премине и в други страни.Честит Ден на Европа!", "date": "2018.05.09", "title": "Размисли за Европа в Деня на Европа"}
{"url": "https://news.bg/world/atentat-ubi-15-dushi-v-somaliya.html", "text": "Най-малко 15 души са загинали при атентат в Нигерия, предадоха световните информационни агенции. Повечето от тях са цивилни. Става въпрос за самоубийствен атентат. Градът, в който е бил извършен кървавият акт на насилие, е разположен на около 100 километра югозападно от столицата Могадишу.Там се намира най-голямата военна база на САЩ в страната. Предполага се, че зад атаката стои отново групировката \"Ал Шабаб\".Тя се стреми да установи ислямска държава в Сомалия. Ислямистката групировка редовно извършва нападения срещу правителствени сгради, хотели и ресторанти.", "date": "2018.05.09", "title": "Атентат уби 15 души в Сомалия "}
{"url": "https://news.bg/bulgaria/otkriha-mina-v-stolichen-kvartal.html", "text": "Екип на Сухопътните войски транспортира тази вечер на безопасно място учебна противотанкова мина ТМ 62, открита в мазе в жилищен блок на ул. \"Незабравка\" в кв. \"Изток\" в София.Тя е намерена в жилищния блок след потушаването на възникнал по-рано днес пожар и ще бъде унищожена.Това съобщиха от Министерството на отбраната. Лейтенант Александър Цветков контролира операцията.Искането за обезвреждане на открит боеприпас е било подадено в Министерството след 17.15 часа. ", "date": "2018.05.09", "title": "Откриха мина в столичен квартал "}
{"url": "https://news.bg/bulgaria/katastrofa-v-stolitsata-vkara-chetirima-dushi-v-bolnitsa.html", "text": "Катастрофа в София късно тази вечер прати четирима души в болница, предаде \"Нова\". Пети човек е пострадал по-леко. Инцидентът е станал в района на бул. \"Тотлебен\" и \"Цар Борис III\". Автобус, движещ се по линия 74, се е блъснал в стълб.Един човек се е намирал на спирката, а останалите в превозното средство.Полицията извърши оглед на място по случая. ", "date": "2018.05.09", "title": "Катастрофа в столицата вкара четирима души в болница "}
{"url": "https://news.bg/bulgaria/nyama-raboteshti-kameri-v-spetssada-besen-tsatsarov.html", "text": " Това коментира главният прокурор Сотир Цацаров пред прокурорската колегия на Висшия съдебен съвет в сряда, цитиран от \"24 Часа\".Този факт излезе наяве след скандална случка на 26 април. Тогава в двора на спецсъда на ул. \"Черковна\" 90 под носа на съдебната охрана подсъдим удари свидетел, дал показания срещу него.\"\", заяви още Цацаров пред колегите си от прокурорската колегия на ВСС.", "date": "2018.05.09", "title": "Няма работещи камери в спецсъда, бесен Цацаров "}
