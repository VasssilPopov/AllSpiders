{"url": "https://news.bg/int-politics/satrudnichestvoto-targoviyata-i-klimatichnite-promeni-obsazhdat-tramp-i-modi.html", "text": "Широк кръг от въпроси се очаква да обсъдят по време на срещата си американският президент Доналд Тръмп и индийският премиер Нарендра Моди, предадоха световните информационни агенции. Сред тях са сътрудничеството, търговията и климатичните промени. Индийският премиер бе посрещнат от американския държавен глава в Белия дом. Тръмп похвали икономическия напредък на Индия и работата на Моди като премиер. Моди проведе среща с военния министър Джим Матис. Той пристигна вчера на официално посещение в САЩ и даде висока оценка на двустранните отношения.Моди обяви, че двете държави имат общи интереси като борбата с тероризма и предизвикателствата прд сигурността. ", "date": "2017-06-26", "title": "Сътрудничеството, търговията и климатичните промени обсъждат Тръмп и Моди "}
{"url": "https://news.bg/bulgaria/dizaynerskata-droga-vse-po-dostapna-i-razprostranena.html", "text": "Все по-малка става възрастта на първоначалната употреба на наркотици. Това обяви Ивелина Пейчева, която отговаря за Консултативния център за деца, юноши и родители в София.\"Нашият най-малък клиент е 13-годишно момче\", посочи тя.На 26 юни отбелязваме Световния ден за борба с употребата на наркотици и нелегалния наркотрафик. Центърът отворя врати през 2011 г., за да посрещне нуждите на децата, които вече са се запознали с наркотиците. \"Тук се предлагат услуги за деца и техните родители, които имат реална употреба на психоактивни субстанции\", обясни Пейчева. Провеждат се индивидуални консултации, групова работа и креативни ателиета.\"Броят на потърсилите помощ с годините от създаването е с тенденция да нараства, тъй като се популяризира съществуването на детския консултативен център\", коментира Пейчева. По думите й, от началото на тази година броят на достигналите детския център е около 400 души. Повече са родителите, по-малко са децата, които се обръщат за първична помощ. Пейчева изтъкна, че основната задача на работещите в центъра е да върнат отговорността на родителите и увереността им в това да отглеждат едно здраво поколение.С данните за най-разпространените наркотици се занимава Националния фокусен център. \"Използвайки данните от Националния фокусен център, не бих казала, че марихуаната е най-масово разпространена, тъй като дизайнерските дроги са все по-достъпни и те малко започват да се конкурират с познатата ни в последните десетилетия марихуана\", коментира Пейчева.\"Първата стъпка, която следваме в работата си, е да преценим доколко можем да бъдем полезни на конкретното семейство и на конкретното дете, защото употребата на психоактивни субстанции се появява в някакъв етап от живота на детето, но тя е следствие от много други неща, които се случват в процеса на порастване\", подчерта тя.По думите й, към момента директор на центъра е медицинско лице със специалност психиатрия. Той подпомага да се уточни дали детето е носител на болестното състояние \"употреба на психоактивни вещества\".Пейчева изтъкна, че на практика в юношеството не може да бъде категорично определено, че децата стават зависими. Това е процес, който се разгръща във времето. Пейчева поясни, че обикновено, когато се започне работа със самото семейство, нещата се овладяват на етап експериментиране. В центъра реализират 9-месечна програма, която е интензивна и изисква ежеседмични посещения от страна на родителите и на самия носител на проблема.\"За да кажем дали нещо е успешно, трябва да има проследяване\", смята Пейчева. По думите й, когато говорим за експериментална употреба и употреба, която е с начало в юношеството, такъв тип проследяване е много трудно да се случи. Причината е, че когато се овладее проблемът, родителят преустановява този контакт. \"А ние, за да кажем, че детето е преустановило употребата оттук нататък в своя живот, трябва да имаме поне 5-годишно проследяване\", изтъкна тя.От 10 души 3 се връщат обратно в центъра. \"Смята се, че се създава добра връзка и те получават адекватна помощ в този център, за да ни потърсят отново\", обяснява специалистът.Към центъра се обръщат повече момичета. \"Това е така, защото момичетата са по-склонни да споделят, за разлика от момчетата\", подчерта Пейчева и поясни, че казаното не е предпоставка да се смята, че повече момичета употребяват наркотици, отколкото момчета. \"Общувайте с децата си\", посъветва тя родителите. По думите й, ако родителят има достатъчно близка връзка с детето си, той регистрира промяната в поведението му, защото употребата на психоактивни вещества е поведенчески проблем. Ако родителят е чувствителен към тази промяна на поведението, той ще регистрира на много по-ранен етап, че нещо се случва с детето. Пейчева уточни, че не винаги се касае за употреба на наркотични вещества, а проблемите може да са и кризата на порастването.", "date": "2017-06-26", "title": "Дизайнерската дрога - все по-достъпна и разпространена"}
{"url": "https://news.bg/world/al-kayda-osvobodi-otvlechen-prez-2011-g-shved-v-mali.html", "text": "Отвлечен от \"Ал Кайда\" шведски гражданин в Мали през 2011 г. е освободен, съобщиха от шведското външно министерство, цитирано от АФП.Шведският гражданин Йохан Густавсон се прибира у дома. Той е добре, въпреки че е \"поразен\" от решението да бъде освободен.Не се разкриват подробности как е постигнато освобождаването на шведа.42-годишният беше отвлечен в Тимбукту, Северно Мали, през ноември 2011 г. с гражданин на ЮАР и холандец.Холандецът беше освободен от френските спецчасти през април 2015 г.", "date": "2017-06-26", "title": "„Ал Кайда” освободи отвлечен през 2011 г. швед в Мали"}
{"url": "https://news.bg/politics/deputati-ot-gerb-ne-davat-buzludzha-na-sotsialistite.html", "text": "Паметникът на Бузлуджа не може да бъде третиран като собственост на БСП, само защото идеологията на тази партия до ден днешен не се е променила. Това заяви народният представител от ГЕРБ Маноил Манев, който заедно с депутатите Борис Кърчев и Радостин Танев участва в Казанлък в дискусия за бъдещето на монумента.\"Паметникът на Бузлуджа е на хората на България\", категоричен бе Маноил Манев. Навремето той е изграден с дарения, това е факт, доказан с документи. Не може да има две мнения по въпроса, че той трябва да остане свободен за всеки, който иска да го посети\", смята Манев.Според депутата от ГЕРБ е странно, като юридически казус, една политическа партия да кандидатства за придобиването на дълготраен материален актив, тъй като става въпрос за обект, който струва изключително много средства.От друга страна политическата партия е юридическо лице, което взема колективни решения. \"Ние до сега не сме видели и не сме чули БСП да вземе колективно решение на свой форум за този политически или икономически акт\", коментира Маноил Манев.Според депутата Борис Кърчев е изключително важно паметникът да скъса веднъж завинаги с идеологическата страна и да стане чисто архитектурен паметник на културата. Той трябва да е собственост на държавата или на община Казанлък, която многократно е заявявала своето желание да го стопанисва, смята представителят.Колегата му Радостин Танев подкрепи искането на кмета на Казанлък общината да стопанисва мемориала \"Тук присъстващите, заставаме твърдо зад Община Казанлък и кмета Галина Стоянова, зад областния управител Гергана Микова, за да можем ясно да представим пред Министерски съвет изразената позиция\", подчерта народният представител Радостин Танев. Според него паметникът привлича не само българи, но и чужденци, в това число е част и от хитови филмови продукции\".\"В тази дискусия се обединяваме всички, че паметникът на Бузлуджа трябва да бъде консервиран, реставриран и социализиран\", категорична бе кметът на Казанлък Галина Стоянова.\"Ние като местна власт обаче държим да отбележим, че този паметник не сме го искали формално, така както го направиха някои политически субекти. Знаем, че поредицата от представители на държавата - всички областни управители до сега, включително и г-жа Микова, са отправяли писмено искане до БСП като политическа партия да стопанисват паметника\".Според кмета на Казанлък общината може да декларира, че ще се наеме и с тази инициатива стига да отговори на общественото желание, а то, по думите й е паметникът да е национален, да се консервира и реставрира.Форумът \"Бузлуджа - перспективи и проекти\" бе организиран по инициатива на кмета на града Галина Стоянова. В него се включиха Областният управител на Стара Загора Гергана Микова, народни представители от ГЕРБ, ДПС и Обединени патриоти, архитект Дора Иванова, председателят на Общински съвет - Казанлък Николай Златанов, както и общински съветници. Участие отказаха всички депутати от БСП от 27-ми Избирателен район, както и представителите им в местния парламент в Казанлък.", "date": "2017-06-26", "title": "Депутати от ГЕРБ не дават \"Бузлуджа\" на социалистите"}
{"url": "https://news.bg/world/anonimnite-nasa-obyavi-che-ima-izvanzemen-zhivot.html", "text": "От НАСА готови да обявят, че са открили съществуването на извънземен живот, съобщи групата от хакери и онлайн активисти \"Анонимните\", информират news18 и \"Индипендънт\".\"НАСА обяви, че извънземните идват\", написа групата на сайта си.Във видео организацията се позовава на коментари на астрономи, изследователи и на няколко открития на НАСА с коментари, направени от представителя на агенцията Томас Зурбухен по време на конгресно изслушване през април, озаглавено \"Напредък в издирването на живот\", информира RT.\"Нашата цивилизация е на ръба да открие доказателства за извънземен живот в космоса\", казал Зурбухен.", "date": "2017-06-26", "title": "\"Анонимните\": НАСА обяви, че има извънземен живот"}
{"url": "https://news.bg/politics/skandalite-okolo-iztrebitelya-dimna-zavesa.html", "text": "Скандалът за избор на тип изтребител за ВВС няма общо с избора на самолет, а е , прикриваща ставащите в страната кризи, сред които и тази в МВР. Възможно е създаването на анкетна комисия в парламента за проверка на сделката  на процедурата с няколко месеца, така че разходът да не бъде направен през тази година. Това заяви журналистът Красимир Грозев, който работи в специализирано списание за авиотехника.Според него е нормално да бъде разсекретен докладът на комисията в МО, класирала офертите за самолетите и да бъде показана методиката, по която е направена оценката.Грозев коментира, че заради скандала за пръв път е било показано реалното класиране на експертната комисия. Той определи дисквалификацията на офертата за употребяваните Ф-16 като изненадващо.Второто интересно развитие е, че военният министър даде някаква пътна карта за нещата, които трябва да се случат оттук нататък - да се променят инвестиционните проекти за новите изтребители, патрулните кораби, да се сложи разсрочено плащане - това беше до петък.В неделя имаме един завой на почти 180 градуса, в който се започва с една анкетна комисия и в който прозвучаха едни обвинения за откровен лобизъм и дори намеци за корупция по високите етажи.Проектът на Сухопътни войски още се изготвя, обяви Грозев. Няма инвестиционен план, а да не говорим за пускане на документи и правене на конкурси. Дори и проектът да върви с нормално висока за България скорост, не мисля, че там ще има подпис върху договор с избран изпълнител в следващите поне година и половина - две.Битовизираме нещо, което е стратегически важно - националната ни сигурност, от което не печели никой. Това каза политологът Анастас Стефанов пред БНР по повод искането за анкетна комисия, която да проследи как е избран шведския изтребител \"Грипен\" за армията ни. Той определи взаимоотношенията между Министерския съвет и президентството като добросъседски въпреки закодирания в политическата ни система конфликт.Стефанов коментира, че подозренията за корупция и лобизъм се дължат на това, че сделките у нас никога не минават безпроблемно на публично равнище.Тъй като голяма част от страните по света не са военни производители на тежка техника, разбира се, че има геостратегически сблъсъци на доставчици и различни лобисти. Това винаги го има. Въпросът е все пак да има някаква елементарна последователност при действията на институциите, когато се вземат решения за стратегически инвестиции.Стефанов припомни, че страната ни отдавна е поела ангажимент към НАТО за модернизация на въоръжението си.В коментар на исканията на полицаите за по-високи заплати, Стефанов коментира, че и като персонал - заети лица, и като функция и роля за никого не е тайна, че служителите на МВР са доста натоварени в последните години поради причини от различно естество. Има нерешени проблеми в този сектор, както и в редица други обществени сектори. Когато се отлагат едни проблеми с години, в един момент има отпушване на социалното напрежение. Тепърва предстои да видим развитие на комуникацията с властта.", "date": "2017-06-26", "title": "Скандалите около изтребителя - димна завеса?"}
{"url": "https://news.bg/world/varhovniyat-sad-na-sasht-chastichno-sazhivi-imigratsionniya-ukaz-na-tramp.html", "text": "Върховният съд на САЩ обяви, че позволява да влезе в сила част от наложената от Белия дом забрана за пътуване на някои чуждестранни граждани до американска територия, съобщават световни агенции.Припомняме, през януари президентът Доналд Тръмп се подписа под указ за спиране на достъпа на граждани на няколко мюсюлмански държави до американска територия. Забраняваше на гражданите на 7 държави, включително Ирак, да пътуват до САЩ. Указът беше блокиран от американски съд. Няколко месеца по-късно, на 6 март, Тръмп ревизира указа, изваждайки Ирак от списъка. Указът включва 90-дневна забрана за пътуване на граждани на 6 мюсюлмански държави до територията на САЩ. Става въпрос за Иран, Либия, Сирия, Сомалия, Судан и Йемен.Първият указ забраняваше на граждани на седем държави да влизат в САЩ за 90 дни и на всички бежанци забрана за 120 дни. На бежанците от Сирия беше наложена безсрочна забрана.Доналд Тръмп изкова победа, след като днес Върховният съд ограничи решенията на по-долна инстанция, които блокираха мерките на Тръмп за ограничаване на имиграцията от шест мюсюлмански държави.От октомври Върховният съд ще започне да изслушва аргументите относно легитимността на политиките на Тръмп.Върховните съдии частично одобриха извънредното искане на Белия дом за ефективно изпълнение на указа от 6 март, докато съдебната битка продължава. Съдът също поясни, че частично позволява да влезе в сила поисканите от администрацията 120 дни да не се допускат бежанци на американска територия.", "date": "2017-06-26", "title": "Върховният съд на САЩ частично съживи имиграционния указ на Тръмп"}
{"url": "https://news.bg/crime/balgarinat-ritnal-zhena-v-berlinskoto-metro-napravi-samopriznaniya.html", "text": "Българинът - Светослав Стойков, който ритна безпричинно жена в берлинското метро през октомври, призна вината си пред съда, съобщи BTV.Стойков прави пълни самопризнания, но твърди, че е бил под влияние на алкохол и наркотици. Стойков не помни нищо и искрено съжалява за деянието - поискал лично да се извини на жертвата.Припомняме, че през октомври миналата година Светослав брутално изрита 26-годишна жена от Украйна в станция на берлинското метро, докато тя слиза по стълбите. Видеозаписът от охранителната камера показва как след ритника нищо неподозиращата жена  За това престъпление Стойков може да получи до 11 години зад решетките.", "date": "2017-06-26", "title": "Българинът, ритнал жена в берлинското метро, направи самопризнания"}
{"url": "https://news.bg/regions/v-petak-otvaryat-dyasnata-traba-na-tunel-echemishka.html", "text": "В петък ще бъде пуснато движението в дясната тръба на тунел \"\". От този уикенд съоръжението ще бъде изцяло проходимо и времето за пътуване до морето по северната магистрала ще се съкрати.Това стана ясно по време на преглед на участъци в ремонт на автомагистрала \"Хемус\", направен от министъра на регионалното развитие и благоустройството Николай Нанков.Проверен бе и напредъкът при рехабилитацията на виадуктите. Министърът бе придружен от председателя на УС на Агенция \"Пътна инфраструктура\" инж. Дончо Атанасов.", "date": "2017-06-26", "title": "В петък отварят дясната тръба на тунел \"Ечемишка\""}
{"url": "https://news.bg/int-politics/ruskiyat-severen-flot-izstrelya-mezhdukontinentalna-uchebna-raketa.html", "text": "Подводницата на Северния флот \"Юрий Долгорукий\" успешно изстреля междуконтинентална балистична ракета \"Булава\", съобщи РИА Новости.Ракетната подводница със стратегическо назначение по проекта 955 \"Борей\" - \"Юрий Долгорукий\" успешно изстреля междуконтинентална балистична ракета (МБР) \"Булава\" от района в акваторията на Баренцово море по полигона \"Кура\" на Камчатка.Пускът е според плана на бойната подготовка. Параметрите на траекторията на полета на МБР \"Булава\" е отработен в щатния режим.По данни на обективния контролиращ на ракетата, е изпълнен целия цикъл на програмата на полета и успешно е поразено заданието на целите на полигона.Серията на атомните подводници от четвърто поколение по проекта \"Борей\" и \"Борей-А\", въоръжени с балистични ракети от комплекса \"Булава\", е определена да стане основа на морските стратегически ядрени сили на Русия в близкото десетилетие.До 2020 се планира да бъдат приети на въоръжение осем подводни проекта на \"Борей\". Дълги са 170 м, широки - 13,5 м, а водоизместимост -24 хил. тона.Съоръженията по проекта \"Борей\" могат да носят до 16 междуконтинентални балистични ракети за морско базиране Р-30 \"Булава-30\".", "date": "2017-06-26", "title": "Руският Северен флот изстреля междуконтинентална учебна ракета"}
{"url": "https://news.bg/weather/pochti-tsyalata-strana-v-zhalto-zaradi-zhegi-2.html", "text": "Жълт код за високи температури е обявен за вторник в почти цялата страна. Максималните температури ще са около и над 35°. След обяд и до полунощ ще има валежи и гръмотевици в Западна и Централна България. Има условия за градушки. Това съобщават от НИМХ на БАН. Кодът не е в сила единствено за областите Бургас, Варна, Сливен, Търговище и Шумен. Припомняме, че днес също е много горещо. Максималните температури в страната днес са между 32 и 37 градуса.В общо 18 области в страната има обявен жълт код за високи температури.", "date": "2017-06-26", "title": "Почти цялата страна в жълто заради жеги "}
{"url": "https://news.bg/world/pobeda-za-natsionalnata-sigurnost-hvali-tramp-reshenieto-na-sada-za-imigrantite.html", "text": "Не прибегна до социалните мрежи както повечето очакваха, но не му отне много време на американския лидер Доналд Тръмп да възхвали \"чистата победа\" след решението на Върховния съд на САЩ за имигрантите, съобщават световни агенции.Припомняме, по-рано днес Върховният съд на САЩ частично съживи указа на Тръмп за налагане на визови ограничения на шест мюсюлмански държави и на всички бежанци.Шестима срещу трима съдии гласуваха за указа, но всички се съгласиха да разгледат казуса през октомври.\"\", се казва в съобщение на Белия дом и се допълва, че позволява блокиране на граждани от шест държави да посещават САЩ, а също така и спиране на всички бежанци.\"\", се допълва в съобщението.Основната ми отговорност е да държа американския народ в безопасност. Днешното решение ми позволява да използвам важен инструмент за защита на родната ни земя, заключава Тръмп.", "date": "2017-06-26", "title": "Победа за „националната сигурност”, хвали Тръмп решението на съда за имигрантите"}
{"url": "https://news.bg/regions/ministar-pavlova-osvobodi-direktora-na-ndk-miroslav-borshosh.html", "text": "С протокол на едноличния собственик на капитала на \"Национален дворец на културата - Конгресен център София\" ЕАД министър Лиляна Павлова освободи от длъжност изпълнителния директор и член на борда на НДК Мирослав Боршош. Променен е и съставът на Съвета на директорите на НДК, съобщиха от Министерския съвет.В момента се провежда заседание на новия Съвет на директорите. За негов председател ще бъде избрана Таня Милева, а за изпълнителен директор на НДК - Борислав Велков, досегашен председател на Съвета на директорите, който и контролира ремонта на НДК.Мотивите за смяната са, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите.Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на Председателството ни на Съвета на Европа през 2018 г.Таня Милева е началник на кабинета на министъра за Българското председателство на Съвета на Европейския съюз 2018 г. Лиляна Павлова.Милева е магистър по право от Софийския университет \"Св. Климент Охридски\", хоноруван преподавател по гражданско, търговско, трудово и осигурително право в СУ \"Св. Климент Охридски\", автор на учебната дисциплина \"Законодателни основи на консултантската и посредническата дейност\".Има специализации по инструменти за финансов инженеринг и европейска интеграция и европейско право. В периода 2002 - 2013 г. е била държавен служител в дирекции \"Държавно юристконсулство\" и \"Национален фонд\" в Министерство на финансите. В периодите 2011 - 2013 г. и 2014 - 2017 г. е била началник на кабинета на министъра на регионалното развитие и благоустройството.Новият изпълнителен директор на НДК Борислав Велков от 2011 г. професионално участва в изграждането, развитието, оперативното и стратегическото управление на водещите спортни, развлекателни и културни инфраструктури в България.През 2011 г. след откриването на \"Арена Армеец София\" се присъединява към управленския екип на залата като заместник-ръководител, отговорен за екипа, маркетинга, рекламата и организацията на събития.През 2012 г. специализира в EVMI (European venue management institute, базиран в Лондон и Франкфурт) изграждане, оперативно и стратегическо управление на зали, стадиони, конгресни и интегрирани инфраструктури.През 2013 г. става главен консултант по изграждането на \"Арена Русе\", а по-късно и поема поста на главен мениджър на залата. Основател е на Асоциацията за насърчаване и развитие на спортната и развлекателна инфраструктура в България.Борислав Велков е оказвал експертна помощ при изграждането на \"Арена Бургас\" (в строеж), \"Арена Колодрум\" - Пловдив, Софийската филхармония и др. От 2011 г. досега е участвал пряко в организацията на повече от 200 събития от различен характер, много от които от висок международен ранг - международни конгресни, културни и фестивални прояви, световни и европейски спортни първенства.Провеждал е обучения и специализации в Ню Йорк, Мадрид, Дъблин, Лондон по различни процеси от управлението на конгресни, културни, развлекателни и спортни инфраструктури.От 26 май 2017 г. Борислав Велков е председател на експертно-консултативния съвет по управлението, наблюдението и контрола на дейностите по проектиране, преустройство и адаптация на основната сграда на НДК, създаден със заповед на Министъра за Българското председателство на ЕС през 2018 г.", "date": "2017-06-26", "title": "Министър Павлова освободи директора на НДК Мирослав Боршош"}
{"url": "https://news.bg/world/bryuksel-poiska-ot-london-po-golyama-yasnota-za-pravata-na-grazhdanite-na-es-na-ostrova.html", "text": "Главният преговарящ на Европейската комисия на преговорите с Великобритания за Брекзит Мишел Барние обяви, че е необходима \"по-голяма яснота\" относно предложението на Лондон за правата на гражданите на ЕС на Острова, съобщават световни агенции.Припомняме, по-рано днес британският премиер Тереза Мей излезе с предложение за правата на гражданите на ЕС на Острова след Брекзит.\"\", написа Барние в \"Туитър\".Мей обяви, че Великобритания ще разреши на гражданите на ЕС постоянно пребиваване на британска територия, ако са пребивавали най-малко 5 години в страната.", "date": "2017-06-26", "title": "Брюксел поиска от Лондон по-голяма яснота за правата на гражданите на ЕС на Острова"}
{"url": "https://news.bg/bulgaria/borshosh-otkazvam-da-rabotya-pod-natisk-i-usloviya.html", "text": "Това написа вече бившият изпълнителен директор и член на борда на НДК Мирослав Боршош в профила си във \"Фейсбук\". Изявлението му дойде по повод уволнението му от министър Лиляна Павлова, което бе оповестено по-рано днес.Мотивите за смяната са, че е налице системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите.Също така действията на досегашния изпълнителен директор поставяли под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на Председателството ни на Съвета на Европа през 2018 г. Боршош не приема да се поставя под съмнение доброто управление на Двореца при положение, че промяната на НДК е безспорна и видима за всички. пише още той.Провежда се заседание на новия Съвет на директорите. За негов председател ще бъде избрана Таня Милева, а за изпълнителен директор на НДК - Борислав Велков, досегашен председател на Съвета на директорите, който и контролира ремонта на НДК.Милева е началник на кабинета на министъра за Българското председателство на Съвета на Европейския съюз 2018 г. Лиляна Павлова.Борислав Велков от 2011 г. професионално участва в изграждането, развитието, оперативното и стратегическото управление на водещите спортни, развлекателни и културни инфраструктури в България.", "date": "2017-06-26", "title": "Боршош: Отказвам да работя под натиск и условия"}
{"url": "https://news.bg/regions/16-hilyadi-proverki-na-gorskite-rechni-i-morski-rayoni-ot-nachaloto-na-mesetsa.html", "text": "Над 16 хиляди са проверките от началото на юни в горските, речни и морски територии на страната. Това съобщиха от пресцентъра на Изпълнителната агенция по горите. Само за седмица са задържани един 3-годишен трофей от благороден елен, 250 куб. метра незаконна дървесина, над 20 превозни средства без разрешителни и множество инструменти за дърводобив. Иззети са 16 км хрилни мрежи и над 800 кг риба през юни от инспекторите.Най-често срещаните нарушения, констатирани по време на проверките са липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.За последната седмица са издадени общо над 400 акта за нарушения в горските територии.Засиленият контрол е иницииран от ръководството на Министерство на земеделието, храните и горите.Над 1500 са проверените сечища и близо 1570 обекта за складиране, преработка и експедиция на дървесина само от структурите на ИАГ през месец юни. На територията на осем от регионалните дирекции по горите са организирани временни контролни горски пунктове за проверка на превозни средства.Горските служители са проверили над 4 100 моторни превозни средства, 250 риболовци и 600 физически лица. Задържани са повече от 280 куб.м дървесина, 19 моторни превозни средства, един бензиномоторен трион и 5 броя други инструменти за дърводобив. 269 са съставените актове и 447 констативни протокола за нарушения по Закона за горите.3 100 са извършените проверки от горските инспектори на 16-те регионални дирекции в последната седмица - от 19-ти до 25-ти юни.Около 500 са проверените от РДГ сечища и близо 600 обекта за складиране, преработка и експедиция на дървесина. На територията на осем регионални дирекции по горите са организирани временни контролни горски пунктове за проверка на превозни средства. Горските служители са проверили и 1 200 моторни превозни средства, 250 риболовци и 600 физически лица. Задържани са повече от 30 куб.м дървесина, 4 моторни превозни средства, един бензиномоторен трион и 5 броя други инструменти за дърводобив. 64 са съставените актове и 47 констативни протокола за нарушения по Закона за горите.220 кубически метра дървесина са задържали през тази седмица горските служители от 165-те териториални поделения на 6-те държавни горски предприятия, както и 16 превозни средства и множество инструменти за дърводобив, два трупа на диви свине и превозни билети при близо 2000 проверки на превозни средства, лица и обекти, свързани с ползването на горски и дивечови ресурси и други физически лица. За констатираните нарушения са съставени над 300 акта.Един от най-фрапиращите случаи е на територията на РДГ - Кюстендил, където при установено нарушение се оказва, че лицето е без необходимата правоспособност като шофьор и с автомобил без гражданска отговорност.При друг случай инспектори са открили в землището на град Сърница камион Урал без регистрационни табели, натоварен с 10,50 пл. куб. метра незаконна строителна дървесина от бял бор и смърч. Нарушители не са открити. Уведомени са органите на МВР, товарният автомобил и дървесината са задържани.Засилените действия по превенция и ограничаване нарушенията в горите на територията на шестнадесетте регионални дирекции по горите и шестте държавни предприятия продължават, като ще имат постоянен характер.", "date": "2017-06-26", "title": "16 хиляди проверки на горските, речни и морски райони от началото на месеца"}
{"url": "https://news.bg/regions/katastrofa-zatrudni-dvizhenieto-po-patya-vratsa-mezdra.html", "text": "Зрелищна катастрофа временно затрудни преминаването по пътя между Враца и Мездра. За щастие в произшествието няма жертви.По разказа на шофьора на превозното средство става ясно, че лекия автомобил, пътуващ по пътя в посока София, е спукал гума в движение. Колата се е ударила с голяма сила в мантинелата. От удара и високата скорост автомобимът се превъртял 4 пъти във въздуха и се приземил на около 20 метра навътре в нива край пътя.Мъжът има 43 години стаж като шофьор. Разказва, че за първи път му се случва подобно произшествие.На мястото пристигнал полицейски екип, който регулирал движението - автомобилите се отбивали в съседната лента с пропусквателен режим.Към 14.15 движението по пътя вече е възстановено, съобщава АПИ.", "date": "2017-06-26", "title": "Катастрофа затрудни движението по пътя Враца - Мездра"}
{"url": "https://news.bg/politics/ninova-podkokorosva-politsaite-da-protestirat.html", "text": "Полицаите са в пълното си право и имат много основания за този протест. Това заяви на пресконференция лидерът на БСП Корнелия Нинова по повод намерението на служителите в МВР да протестират.\"Надявам се да не спрат след днешното арогантно отношение на правителството към тях\", допълни червеният лидер.Нинова посочи, че не приема премиерът Бойко Борисов да прехвърля отговорности, защото трима министри от ГЕРБ през годините управляват министерството. Червеният лидер назова Цветан Цветанов, Румяна Бъчварова и настоящия МВР шеф Валентин Радев.По думите ѝ, състоянието на министерството се дължало на техните законодателни промени, на реформата \"Бъчварова\".\"Днес министърът на вътрешните работи е казал, че не иска да му се поставят условия, а да му се дадат аргументирани искания\", коментира Нинова и запозна със съдържанието на документ, който по думите ѝ съдържа аргументи, подписани от министър Валентин Радев.Нинова уточни, че става въпрос за открития доклад на вътрешния министър на КСНС. В него се казвало, че е необходимо да се предвиди увеличение на основните месечни възнаграждения на служителите на МВР и министърът е поискал допълнителни 300 млн. лв.", "date": "2017-06-26", "title": "Нинова \"подкокоросва\" полицаите да протестират"}
{"url": "https://news.bg/int-politics/es-obmislya-otvetni-merki-sreshtu-sasht-zaradi-mitoto-varhu-stomanata.html", "text": "Европейският комисар за търговията Сесилия Малмстрьом обяви, че Европейският съюз подготвя ответни мерки в случай, че САЩ придвижат плановете си за налагане на митнически тарифи върху вноса на стомана, съобщава \"Асошиейтед прес\".По думите на Малмстрьом, Общността \"се подготвя\" да отвърне в случай, че САЩ въведат нови мита.Еврокомисарят допълни, че Европейският съюз ще проучи всички действия на Вашингтон, за да провери дали този ход е в съответствие с правилата на Световната търговска асоциация - институцията, която ръководи световната търговия.Тя допълни, че индикациите са, че ЕС \"ще бъде неоснователно засегнат\".Една от причините, поради които Доналд Тръмп стана президент, беше обещанието му да съживи американската стоманодобивна индустрия. Това му помогна да спечели в щати като Пенсилвания, отбелязва \"Асошиейтед прес\".", "date": "2017-06-26", "title": "ЕС обмисля ответни мерки срещу САЩ заради митото върху стоманата"}
{"url": "https://news.bg/regions/zabraneni-sa-stroezhi-v-zashtitenite-teritorii-kray-primorsko.html", "text": " В защитените територии край Приморско не се допуска ново устройване с цел застрояване реши специализирания състав на Висшия експертен екологичен съвет към Министерството на околната среда и водите.Направени са екологичната оценка и е съобразено опазването на защитените зони при взимането на решението.В защитените зони се допуска предвиждане на нови устройствени зони и разширението на съществуващи, без да влияе отрицателно на защитените зони.Включени са и мерки за наблюдение и контрол на въздействието върху околната среда при прилагането му.", "date": "2017-06-26", "title": "Забранени са строежи в защитените територии край Приморско"}
{"url": "https://news.bg/politics/anketna-komisiya-za-iztrebitelya-e-kato-borisov-da-razsledva-sebe-si-ubedeni-ot-bsp.html", "text": "Анкетната комисия за избора на самолетите ще изглежда като кабинетът \"Борисов-3\" да разследва кабинета \"Борисов-2\". Това заяви лидерът на БСП Корнелия Нинова по време на брифинг. Според червения лидер предложението на ГЕРБ \"звучи като виц\".Нинова подчерта, че комисията, която е извършила подреждането на офертите, е назначена от кабинета \"Борисов-2\". По думите й, служебният кабинет не е взел окончателно решение, а е разгледал подреждането на офертите. Вземането на решение е оставено за следващото правителство.В предложението на ГЕРБ Нинова видя и страх от президента Румен Радев и подкрепата, която той получава относно борбата с корупцията.Лидерът на БСП припомни изказването на Радев, че политическата класа няма воля да се бори с корупцията.По думите й, е крайно време политическите фигури, специалисти, професионалисти не на думи, а с действия, да започнат и доведат тази битка до край - особено по високите етажи.\"На  премиерът Борисов пред премиера на Швеция Стефан Льовен заяви, че започват преговори с \"Грипен\", изтъкна лидерът на БСП.Нинова запита кое е , така че вчера от ГЕРБ да поискат анкетна комисия.\"Очевидно волята на президента Радев за борбата с корупцията, подкрепен от БСП в парламента, е причината да се обърнат така нещата\", отсече Нинова.", "date": "2017-06-26", "title": "Анкетна комисия за изтребителя е като Борисов да разследва себе си, убедени от БСП"}
{"url": "https://news.bg/world/sotsialdemokratite-predlozhiha-ikonomicheskiya-ministar-za-premier-na-rumaniya.html", "text": "Управляващата Социалдемократическа партия на Румъния избра икономическия министър Михай Тудосе за кандидат за премиер на страната. Това заяви лидерът на партията Ливиу Драгня, цитиран от Ройтерс.Коалиционният партньор Алианс на либералите и демократите също одобрява кандидатурата.Осведомителната агенция отбелязва, че до края на седмицата управляващите се надяват да сложат край на създалата се политическа криза в държавата.Припомняме, миналата седмица правителството на Румъния падна след 6 месеца на власт. Министър-председателят на Румъния и неговото правителство бяха свалени от власт след вот на недоверие в румънския парламент, внесен от членове на управляващата партияСорин Гриндяну не изпълни обещанията си, направени на изборите през декември 2016 г.Анализатори коментират, че много членове на партията не са доволни от неуспеха на бившия премиер да смекчи антикорупционните правила. Неговото правителство трябваше да оттегли планове за декриминализиране на някои корупционни престъпления след масови протести.Управляващите ще представят предложението си 50-годишният Тудосе да поеме управлението пред президента Клаус Йоханис., каза Драгня.Драгня няма право да бъде министър-председател заради присъда от 2016 г. във връзка с манипулиране на избори.Тудосе е заместник-председател на партията и 13 г. председател на Комисията за икономическа политика.", "date": "2017-06-26", "title": "Социалдемократите предложиха икономическия министър за премиер на Румъния"}
{"url": "https://news.bg/world/zelenite-odobriha-koalitsiya-yamayka-v-shlezvig-holshtayn.html", "text": "Зелените в Германия одобриха коалиция \"Ямайка\" в провинция Шлезвиг-Холщайн, съобщава \"Политико\".Християндемократическата партия, Свободните демократи и Зелените са на път да сформират коалиция в германската провинция.Зелените в провинцията гласуваха в полза присъединяване към коалиция \"Ямайка\" - има се предвид черният, жълтият и зеленият цвят на националното знаме на карибската страна, в която участват християндемократите на канцлера Ангела Меркел и Свободната демократическа партия, обявиха от партията на Зелените.На въпрос дали Зелените трябва да се присъединят към коалицията, по време на едноседмично онлайн гласуване 84,3% от членовете на партията са гласували за участие в коалицията. Християндемократите официално одобриха плана за управление, докато Свободните демократи се очаква да дадат зелена светлина в понеделник вечерта.Подобна коалиция може да бъде сформирана и на федерално ниво след германските избори през септември тази година.", "date": "2017-06-26", "title": "Зелените одобриха коалиция „Ямайка” в Шлезвиг-Холщайн"}
{"url": "https://news.bg/curious/ekshumirat-ostankite-na-salvador-dali-za-ustanovyavane-na-bashtinstvo.html", "text": "Съдия в Мадрид реши да бъдат ексхумирани останките на Салвадор Дали, за да бъде установено бащинство, съобщават испански медии.Делото е било заведено от жителка на каталунския град Херона. Става въпрос за \"ясновидката\" Пилар Абел Мартинес, като жената твърди, че Дали е неин баща.\"Необходими са биологични анализи за установяване на бащинството на Салвадор Дали по отношение на Мария Пилар Абел Мартинес, защото не съществува биологичен материал, нито лични вещи, въз основа на които е възможно да се извърши преценка в Националния институт по токсикология\", се изтъква в съдебното решение.Испанският художник, режисьор и писател Салвадор Дали умира на 23 януари 1989 г. на 85-годишна възраст. Неговото завещание е било да бъде погребан по такъв начин, че по гроба му да могат да се разхождат хора, като по тази причина тялото на Дали е зазидано в пода на една от стаите на театъра-музей в град Фигерас.", "date": "2017-06-26", "title": "Ексхумират останките на Салвадор Дали за установяване на бащинство"}
{"url": "https://news.bg/regions/simeonov-izprashta-oshte-pet-ekipa-na-kat-v-slanchev-bryag.html", "text": "През почивните дни започнаха масирани проверки на територията на к. к. \"Слънчев бряг\" с цел да се осигури спокойствието на туристите.Проверките са обхванали както движещите се в курорта превозни средства, така и атракционни дейности и търговия, посочват от пресцентъра на МС. Стотици нарушения са установени от КАТ - Бургас по транспортните средства само за последните 48 часа. Установени са и стотици нарушения, главно по отношение на нерегламентирани подвижни атракциони, електрически триколки и колички.На съвещание с министъра на вътрешните работи Валентин Радев и ръководството на МВР, по предложение на вицепремиера Симеонов беше взето решение за засилване на присъствието на контролните органи в курорта, като бъдат изпратени допълнително пет екипа на КАТ.Другите констатирани нарушения са свързани с почти изцяло блокирани от търговски обекти, в голямата си част незаконни, тротоари. Това принуждава туристите да се придвижват по алсфалтираните алеи, което създава риск за пътни инциденти.Неспазването на нормативно установените правила създава хаос в \"Слънчев бряг\" и невъзможност за нормална почивка на курортистите, а това влошава възможностите на Черноморието да привлича по-платежоспособни туристи, смята вицепремиерът Симеонов и настоява да бъде извършена проверка на фирмите, при които са констатирани нарушения.Цялостните инспекции ще продължат с по-висока интензивност през настоящата седмица, тъй като започва функционирането на координационните центрове във Варна и Бургас. Тяхното създаване беше договорено в началото на месеца на работна среща на вицепремиера и представители на държавни институции, като целта е да се гарантира спокойствието на туристите.", "date": "2017-06-26", "title": "Симеонов изпраща още пет екипа на КАТ в \"Слънчев бряг\""}
{"url": "https://news.bg/society/jotova-satrudnichestvoto-es-nato-da-se-zadalbochi.html", "text": "Вицепрезидентът Илияна Йотова определи борбата срещу тероризма като борба за неотменното човешко право на живот, на Международният семинар по контратероризъм, организиран от Медицински университет - Варна.Според Йотова най-добрият контратероризъм са сътрудничеството и знанието, както и правилното разбиране за комуникация и приемане на другия.Докладът на Европол показва, че през 2017 г. 8 държави от ЕС са докладвали за 142 терористични актове, посочи Илияна Йотова, а през 2016 г. броят на атаките бил 4000. По думите на Вицепрезидентът европейските лидери не могат да гарантират безопасността на Европа само чрез засилването на вътрешните мерки за сигурност, нужни са общи усилия, тясно сътрудничество и обмен на информация между държавите членки. Сътрудничество ЕС - НАТО трябва да се задълбочи също, както и сътрудничеството на ЕС с трети страни.По думите на Йотова ролята на образованието е водеща за преодоляване на първопричините за тероризма. Вицепрезидентът припомни, че преди година и половина в България, Министерски съвет прие Стратегия за противодействие на радикализацията и тероризма (2015 - 2020 г.). В стратегията, младежите са посочени като най-уязвимата част на обществото.", "date": "2017-06-26", "title": "Йотова: Сътрудничеството ЕС - НАТО да се задълбочи"}
{"url": "https://news.bg/crime/prokuraturata-iska-otmyana-na-naredba-za-priem-na-parvoklasnitsi.html", "text": "От Софийската градска прокуратура (СГП) внесоха протест в Административния съд на столицата срещу Системата за прием на първокласници в общинските училища в София.От държавното обвинение искат Системата да бъде обявена за нищожна.Разпоредбата е приета от Столичен общински съвет с решение от 23 февруари 2017 г. В нея се разрешава при голям брой кандидат-първокласници, всяко училище да може да приеме до три допълнителни критерия за прием.По този начин от Столичния общински съвет (СОС) са разширили без правно основание възможността за прием на ученици в първи клас. Това е грубо нарушение на Закона за предучилищното и училищно образование и Наредбата за организация на дейностите в училищното образование. Системата, приета от общинския съвет е разработена на основание на тази наредба.С възможността за допълнителни критерии се създават условия за възникване на закононарушения за прием на учениците в първи клас във всички общински училища на територията на СО.С това правило се дава възможност да се създават всякакви критерии от отделните училища. Така се нарушава принципът на единност в приема на ученици, нарушаване гаранцията за равнопоставеност на всички кандидат - първокласници и невъзможност за контрол върху процеса на общия прием на ученици в първи клас в училищата на територията на СО.Излизането извън определените законови рамки на критериите в случаите \"при голям брой кандидати за прием в първи клас\", води до незаконосъобразност на модела на подбор, смятат от прокуратурата.Припомняме, преди седмици родители сезираха прокуратурата, тъй като децата им не бяха приети в нито едно от осем училища в близост до дома. Същевременно родители на първокласници се регистрират временно на адреси, за да могат децата им да учат в избрани от тях училища.", "date": "2017-06-26", "title": "Прокуратурата иска отмяна на наредба за прием на първокласници"}
{"url": "https://news.bg/world/opitvam-se-da-stoya-dalech-ot-politikata-obyavi-ivanka-tramp.html", "text": "\"Опитвам се да стоя далеч от политиката\". Това заяви Иванка Тръмп, дъщерята на американския президент Доналд Тръмп, пред Фокс нюз.Тя отговори на въпрос относно използването на \"Туитър\" от баща й за заобикаляне на нормалните канали за комуникация на президента.\"\", поясни тя., добави Иванка Тръмп.Запитана дали има разногласия с баща си, който обяви, че ще извади САЩ от Парижкото споразумение за климата, първата дъщеря отговори: \"Естествено, има области, в които има разногласия\".", "date": "2017-06-26", "title": "Опитвам се да стоя далеч от политиката, обяви Иванка Тръмп"}
{"url": "https://news.bg/finance/ogranichavaneto-na-keshovite-razplashtaniya-mozhe-da-navredi-na-turizma.html", "text": "Разплащанията в размер на над 1 000 лв. само по банков път не е толкова лоша идея. Това заяви пред bTV икономистът Владимир Каролев.Според Каролев идеята всъщност е добра, но трябва да се намерят начини, които да улеснят гражданите в новата ситуация, защото в противен случай това може да навреди на някои сектори в страната. По думите му колкото по-високи са праговете на кешовите разплащания, толкова по-голямо увеличение се наблюдава в сивия сектор. \"Не е панацея, не е лош метод, но е много рано\", допълни той.Каролев обясни и защо е необходимо да се създадат практики, които да улеснят гражданите в новата ситуация. Като пример той посочи, че много от туристите, почиващи в България, всъщност идват с цел пазаруване - руските граждани купували кожени палта, а македонците търсели автомобили. Тези туристи плащали в брой и било невъзможно за тези цели те да си отварят сметки в български банки.Според икономиста трябва и да се намалят таксите по дебитните карти.Поради това решението плащанията над 1 000 лв. да стават само по банков път можело да попречи на пазара. Ако не бъдат създадени мерки за улесняването на гражданите, ще има по-малко приходи в българската икономика, особено във фирмите, свързани с туризма. \"Преди да скочиш, виж къде ще скочиш\", добави Каролев.Според него българите са бедни заради липсата на реформи. По думите му в България реформите се спират и влачат, защото в момента, в който тръгне да се прави нещо, \"се събират 30 души пред НС или МС и реформата спира\".Икономистът посочи като пример държавите Латвия, Литва, Естония и Словения, където гражданите са по-богати от тези на Португалия и Гърция, например. Той си обяснява това с факта, че в тези държави се правят усилени реформи.В заключение той допълни, че ако у нас нямаше нито едно държавно предприятие, българите вече щяха да са много по-богати от южните ни съседи в ЕС.", "date": "2017-06-26", "title": "Ограничаването на кешовите разплащания може да навреди на туризма"}
{"url": "https://news.bg/int-politics/stalin-izprevari-putin-v-ruska-klasatsiya-na-nay-velikite-figuri-v-istoriyata.html", "text": "Руснаците са избрали съветския диктатор Йосиф Сталин за най-великата фигура в историята. Това показва ново социологическо проучване, като Сталин побеждава руския президент Владимир Путин, който е на второ място заедно с поета Александър Пушкин, съобщава \"Франс прес\".В допитването, проведено през април от независимия център \"Левада\", руснаците са били попитани да изберат десетте най-велики личности на всички времена.Сталин е поставен на върха от 38 процента от анкетираните, докато Путин споделя второто място с 34 на сто с любимия поет на Русия Пушкин.Революционерът болшевик Владимир Ленин, цар Петър Велики и първият човек в Космоса Юрий Гагарин заемат следващите места в списъка от 20 души, като последното място в класацията се заема от бившия ръководител на СССР Михаил Горбачов с 6 процента.Списъкът включва известни държавници, писатели и учени, но само трима чужденци: Наполеон Бонапарт, Алберт Айнщайн и Исак Нютон.Сталин оглави подобно проучване и през 2012 г. с още по-висок резултат, след като за руснаците е от най-важно значение неговата роля в спечелването на Втората световна война, вместо да обръщат внимание на милионите, които са били избити или изпратени в затворнически лагери по време на неговото управление.Процентът на Путин е най-висок, откакто той започна да се появява в класацията през 2003 г.", "date": "2017-06-26", "title": "Сталин изпревари Путин в руска класация на най-великите фигури в историята"}
{"url": "https://news.bg/int-politics/poroshenko-obvini-rusiya-che-sas-severen-potok-2-otmashtava-na-ukrayna.html", "text": "Президентът на Украйна Петро Порошенко заяви в телевизионно интервю, че със строителството на \"Северен поток - 2\" Москва възнамерява да отмъсти на Киев, съобщават руски медии.По думите му, проектът за газопровод не преследва икономически или енергийни цели. С помощта на \"Северен поток - 2\" Русия на първо място иска да лиши Украйна от 2 млрд. долара, които тя получава за транзита на руски газ, смята Порошенко.\"Това е много сериозна заплаха за Украйна, отправена от Руската федерация\", добави украинският държавен глава. Според него Москва иска да отмъсти на Киев заради решението на арбитража в Стокхолм в полза на украинската държавна газова компания \"Нафтогаз\".Стокхолмският арбитражен съд разглежда спор между \"Газпром\" и \"Нафтогаз Украйна\" от юни 2014 г. Предмет на исковете са договори за доставка на газ от Русия и неговия транзит през Украйна от 2009 г.В края на май арбитражът излезе с временно решение, като текстът на решението не беше публикуван. Украйна обаче заяви, че съдът е удовлетворил нейните основни искания: анулиране на условието от договора \"взимай или плащай\" и забраната за реекспорт, а също така е постановил преразглеждане на формулата за ценообразуване, като се започне от 2014 г.", "date": "2017-06-26", "title": "Порошенко обвини Русия, че със \"Северен поток - 2\" отмъщава на Украйна "}
{"url": "https://news.bg/world/podkrepyanite-ot-sasht-militsii-prevzeha-25-ot-rakka.html", "text": "Подкрепяните от САЩ сили превзеха ¼ от сирийския град Ракка - бастионът на ДАЕШ (\"Ислямска държава\") в Сирия. Това съобщи Сирийският център за наблюдение на човешките права, цитиран от АФП.Сирийските демократични сили навлязоха в северния град преди по-малко от три седмици.Арабски и кюрдски милиции атакуваха бастиона на групировката в Сирия на 6 юни след месеци на обсаждане на града.\"\", каза Рами Абдел Рахман, ръководител на активистката организация.Силите, подкрепяни по въздуха от водената от САЩ коалиция, напълно превзеха югоизточните квартали Ал Мешлеб и Ал Сена, както и в западно направление Ал Румания и Сабахия.Милициите също са превзели бивша сирийска военновъздушна база и намираща се в близост до нея захарна фабрика в северната част на града.\"\", добави Рахман.ДАЕШ превзе Ракка през 2014 г. и превърна града в сирийска столица на така наречения \"халифат\".В града са извършени много публични обезглавявания и други престъпления. Градът се превърна и в център за планиране на терористични атаки в чужбина.", "date": "2017-06-26", "title": "Подкрепяните от САЩ милиции превзеха 25% от Ракка"}
{"url": "https://news.bg/world/tramp-napadna-obama-i-demokratite.html", "text": "Американският лидер Доналд Тръмп обяви каква е причината за бездействието на бившия президент Барак Обама относно намесата на Русия на президентските избори в САЩ.\"\", написа Тръмп в \"Туитър\" и добави, че Обама не е направил добро на демократите и на \"нечестната\" Клинтън.Според него \"истинската история е, че президентът Обама не направи НИЩО, след като беше информиран през август за руската намеса\", подчертавайки, че Обама не е направил нищо цели 4 месеца.Американският президент също се защити, че няма сътрудничество с Русия и не е възпрепятствал разследването на САЩ за евентуална руска намеса.\"Трябва да получа извинение\", призова Тръмп.По думите му демократите са нищо повече от препятствие, тъй като \"нямат политики или идеи\". \"Те само отлагат и се оплакват\", атакува ги той във връзка със здравната реформа \"Обамакеър\", която републиканците се опитват да отменят.", "date": "2017-06-26", "title": "Тръмп нападна Обама и демократите"}
{"url": "https://news.bg/regions/v-sofiya-razdavat-voda-v-zhegite.html", "text": " Столична община ще раздава минерална вода до края на седмицата. Пунктовете са два - пред храма \"Св. Неделя\" и на Орлов мост - при езерото \"Ариана\" и отварят в 13:00 ч.Водата e дарена от \"Девин\" АД и ще бъде раздавана от служители на общината до изчерпване на количествата.", "date": "2017-06-26", "title": "В София раздават вода в жегите"}
{"url": "https://news.bg/euronews/po-strogite-merki-v-es-sreshtu-praneto-na-pari-sa-v-sila.html", "text": "Четвъртата директива относно борбата с изпирането на пари влиза в сила днес. Фокусът е повишаването на ефективността на борбата срещу прането на пари, финансирането на тероризма и данъчните измами.Директивата влиза в сила в момент, в който дискусиите с Европейския парламент и Съвета относно допълнителни мерки вече са на напреднал етап.Европейската Комисията публикува и доклад, който ще оказва подкрепа на държавите членки за по-успешно справяне с рисковете от изпиране на пари на практика. Докладът идентифицира областите, изложени на най-голям риск.Първият заместник председател на Комисията, Франс Тимерманс заяви, че изпирането на пари подхранва престъпността, тероризма и укриването на данъци и тази практика трябва да бъде прекратена по най-добрия начин.Новите правила, актуализирани към днешна дата, са решаващи за затваряне на допълнителните \"вратички\", допълни Вера Йоурова, комисар по въпросите на правосъдието, потребителите и равнопоставеността между половете. Тя призова всички държави членки да ги въведат незабавно и бързо да се стигне до споразумение относно допълнителни корекции, предложени от Комисията, след разкритията в \"Панамските документи\".", "date": "2017-06-26", "title": "По-строгите мерки в ЕС срещу прането на пари са в сила"}
{"url": "https://news.bg/politics/pozharnikarite-iskat-10-uvelichenie-na-zaplatite-i-to-sas-zadna-data.html", "text": "От Синдикат \"Огнеборец\" към КНСБ искат увеличение на заплатите с поне 10 на сто от 2018 година. Исканото увеличение е допълнително към желанието им за увеличение на възнагражденията в системата със задна дата. Това гласи писмо на синдиката до премиера Бойко Борисов и вътрешния министър Валентин Радев, изпратено в понеделник, 26 юли.\"През последните години в Министерството на вътрешните работи текат постоянни частични \"реформи\", не достатъчно обмислени и същевременно липсва ясно виждане за дългосрочна стратегия за реформиране и съответно каква да бъде визията на управляваното от Вас министерство след пет, десет, камо ли след двадесет и повече години\". Така започва писмото на пожарникарите до вътрешния министър Валентин Радев.В него те настояват и за промяна на нормативната наредба, с която се осигуряват лични предпазни средства за пожарникари и спасители и закупуване на необходимото оборудване.От синдиката искат и допълнителен щат, с който да се спазят изискванията за минимален брой служители в екип.В същото писмо огнеборците искат и безплатно пътуване на служителите в МВР със статут по Закона за държавния служител, както и промени на Правилата за ССП, СУТ и Правилник за почивното дело в МВР.Статутът на служителите в денонощната национална система (ДНС) 112 и осигуряване на допълнителен платен годишен отпуск на държавните служители по Закона за държавния служител, работещи на смени, искат в писмото си до Валентин Радев от синдиката на огнеборците.Те показват и проблеми, които трябва спешно да бъдат решени. Сред тях са обезпечаване на служителите с униформи, прецизиране на текстовете, определящи служителите на длъжности, които изпълняват специфични служебни дейности.От синдиката настояват да има механизми за подобряване на теоретическата и практическата подготовка на обучаемите в базите на Академията на МВР.От Синдикат \"Огнеборец\" настояват да се определят стратегически обекти от национално значение и критичната инфраструктура, в които пожарната безопасност да се осъществява от органите за пожарна безопасност и защита на населението на МВР;\"Липсата на адекватни действия през последните два месеца от ръководството на министерството доведе до заявка на синдикалните структури в системата за синдикални и граждански действия за защита интересите на работещите в системата, пишат от синдиката до премиера Бойко Борисов.В своето писмо от 26 май 2017 година Синдикат \"Огнеборец\" категорично заяви своята позиция за увеличаване на основните възнаграждения на служителите в МВР, считано от 01 февруари 2017 година. Те настояват за незабавен старт на преговорите за ръст на работните заплати с 10 на сто от 2018 година, обезпечен в държавния бюджет за следващата година\", се казва в писмото на \"Онгеборец\".От ръководството на Синдикат \"Огнеборец\" запазват правото си на протестни действия, ако не им повишат заплатите. Писма със своите мотиви са изпратили до премиера Бойко Борисов и до вътрешния министър Валентин Радев.В писмото си до Борисов от синдиката пишат, че липсата на адекватни действия през последните два месеца от ръководството на министерството доведе до заявка на синдикалните структури в системата за синдикални и граждански действия за защита интересите на работещите в системата\".", "date": "2017-06-26", "title": "Пожарникарите искат 10% увеличение на заплатите и то със задна дата"}
{"url": "https://news.bg/world/gartsiya-prodalzhava-da-tane-v-boklutsi.html", "text": "На фона на прогнозираната гореща вълна по-късно тази седмица гръцкото правителство призова за прекратяване на стачката на служителите по чистотата в общините, съобщава АП.Атина тъне в боклуци заради продължаващата вече 10 дни стачка.В края на седмицата в гръцката столица се очаква температурата да достигне 42 градуса по Целзий.Днес правителството обяви, че ще внесе законопроект в парламента за подновяване на договорите на служителите по чистотата в общините.Синдикатите искат правителството напълно да изпълни ангажиментите за предоставяне на постоянна работа на служителите по чистотата с дългогодишни договори - действие, което може да е в противоречие с бюджетните задължения на кабинета към международните кредитори.", "date": "2017-06-26", "title": "Гърция продължава да тъне в боклуци"}
{"url": "https://news.bg/world/tramp-narushi-blizo-20-godishna-traditsiya.html", "text": "Президентът на САЩ Доналд Тръмп не домакинства традиционната тържествена вечеря ифтар по случай свещения за мюсюлманите месец Рамазан, пише \"Гардиън\".Така той наруши близо 20-годишна традиция.Тази година Белият дом не обърна внимание на започналия на 26 май Рамазан. Само беше отбелязан от администрацията с публикувано в събота следобед съобщение, което съвпадна с края на свещения за мюсюлманите месец.Първата вечеря ифтар в Белия дом е организирана от президента Томас Джеферсън, който е поканил посланика на Тунис по време на свещения месец през 1805 година.Хилари Клинтън подновява събитието през февруари 1996, когато е първа дама. Тогава в Белия дом са поканени 150 гости.Ежегодна традиция се превръща от 1999 г.Джордж У. Буш присъства на всички вечери ифтар по време на двата си мандата, включително и след терористичните атаки през септември 2001 г.Барак Обама също не нарушава традицията.През май Ройтерс съобщи, че държавният секретар Рекс Тилърсън е отказал да препоръча на Отдела по религиозни и световни дела към Държавния департамент, който обикновено инициира подобни събития, да домакинства такава вечеря.Администрацията на Тръмп е обвинявана в антимюсюлмански настроения.", "date": "2017-06-26", "title": "Тръмп наруши близо 20-годишна традиция"}
{"url": "https://news.bg/world/konservatorite-i-yunionistite-sformiraha-britansko-pravitelstvo-na-maltsinstvoto.html", "text": "Британската Консервативна партия и Демократичната юнионистка партия сключиха споразумение за правителство на малцинството, съобщават местни медии.Сделката не води до традиционна коалиция.Демократичната юнионистка партия се съгласи да подкрепи партията на премиера Тереза Мей. В замяна торите обещават повече от 1 милиард лири допълнително финансиране за Северна Ирландия.Според условията към споразумението, което осигурява на торите подкрепата на северноирландците при гласуването на обявената от кралицата миналата седмица програма, запазват се ключови въпроси за пенсиите и субсидии за гориво. Двете политики в предизборната програма на консерваторите бяха под заплаха.Източници от северноирландската партия поясниха, че сделката включва отпускане на повече от 1 милиард британски лири за Северна Ирландия. Парите ще са за болници, училища и инфраструктура в региона, добавиха от партията.Демократичната юнионистка партия е притискана да увеличи разходите за здравеопазване и образование, гарантиране на специален статут за по-ниски корпоративни данъци в региона и др.Споразумението идва дни преди Мей да внесе за гласуване прочетената от кралицата политическа програма на консерваторите. Тя ще се нуждае от подкрепата на 10-те депутати на Демократичната юнионистка партия, за да спечели гласуването и да се позволи на консерваторите да управляват без мнозинство.Днес Мей се срещна с лидер на северноирландската партия Арлин Фостър.Консерваторите загубиха мнозинството си (330 места) след предсрочните парламентарни избори на 8 юни. Сега имат 317 места. Северноирландската партия държи 10 места в 650-местната камара.", "date": "2017-06-26", "title": "Консерваторите и юнионистите сформираха британско правителство на малцинството"}
{"url": "https://news.bg/crime/mvr-iska-argumenti-i-za-spravedlivite-iskaniya-na-politsaite.html", "text": "Вътрешният министър Валентин Радев ще се срещне с полицаите. Това стана ясно от брифинга след националното съвещание.\"Не искаме да си говорим пред медиите\", подчерта обаче Радев. Разговорът трябвало да се води в съвета за социално партньорство. \"Не се прави така\", подчерта силовият министър.\"Държавата се управлява по правила... Те не искат да ми дават аргументи\", отсече Радев относно искането на служителите на МВР за ръст на заплатите.Премиерът също е готов за среща.Все пак Радев призна, че полицаите имали основателни искания, но решенията обаче не ставали от днес до утре. \"Кой министър не иска да вдигне заплатите на неговите хора\", попита реторично Радев.По думите на Радев увеличението не може да стане извън бюджета за следващата година. Според главсекът Младен Маринов за целта трябвало да се осигурят условия за полицаите, за да работят, което също изисквало средства. На брифинга стана ясно и че ще се търси решение на проблема със забавянето на униформите и другото оборудване.Според Маринов нивата на всички видове престъпления са видимо намалели за първите пет месеца на годината.\"Усещането за сигурност обаче е друго\". Слабо звено е съчувствието към жертвите на престъпления, добави Маринов и призова да се работи и в тази посока.", "date": "2017-06-26", "title": "МВР иска аргументи и за справедливите искания на полицаите"}
{"url": "https://news.bg/crime/udalzhiha-aresta-za-mazha-podal-falshiv-signal-za-bomba-na-letishteto.html", "text": "Мъжът, подал  на Летище София остава в ареста. След като беше задържан вчера за срок до 24 часа, с постановление на Софийската районна прокуратура Георги Найденов ще остане в ареста за срок до 72 часа.Найденов е привлечен в качеството си на обвиняем за престъпление по чл. 326, ал. 1 НК. За подобно деяние законът предвижда наказание \"лишаване от свобода\" за срок до 2 години.Установено е, че на 23 юни, около 22.40 часа, Георги е позвънил от мобилен телефон на номер 112. Тогава той е заявил, че на Летище София има поставена бомба.Веднага след сигнала към летището са изпратени екипи на Специализирания отряд за борба с тероризма към МВР (СОБТ-МВР). Заедно със служителите на Граничното полицейско управление - София (ГПУ) те извършили проверка на летището за наличие на взривно устройство. Такова обаче не било намерено.Припомняме, за времето на извършването на проверката достъпът и до двата терминала на летището беше блокиран. Намиращите се там лица бяха изведени от сградите.Разследването по случая продължава под наблюдението на Районната прокуратура в София. Изясняват се мотиви за подаването на фалшивия сигнал.", "date": "2017-06-26", "title": "Удължиха ареста за мъжа, подал фалшив сигнал за бомба на летището"}
{"url": "https://news.bg/int-politics/tramp-gori-ot-netarpenie-da-se-sreshtne-s-putin-negovi-priblizheni-sa-protiv.html", "text": "Американският президент Доналд Тръмп гори от нетърпение да се срещне с руския си колега Владимир Путин със съблюдаването на всички дипломатически формалности и подробности, когато двамата са в Германия за срещата на върха на страните от Г-20 през следващия месец, съобщава \"Асошиейтед прес\".Ала идеята разкрива дълбоките разделения в американската администрация за най-добрия начин за подход към Москва на фона на разследването на руската намеса в президентските избори в САЩ през миналата година.Мнозина американски правителствени служители смятат, че САЩ трябва да поддържат дистанция спрямо Русия в подобни чувствителни времена - и да взаимодействат с нея само и единствено с голяма предпазливост.Ала Тръмп настоявал за \"пълнокръвна\" двустранна среща. Той призовавал медиите да имат достъп и за всички типични неща от протокола, свързани с подобни срещи на високо равнище, дори когато служители от Държавния департамент и Съвета за национална сигурност настояват за повече сдържаност, според настоящи и бивши служители на американската администрация.", "date": "2017-06-26", "title": "Тръмп гори от нетърпение да се срещне с Путин, негови приближени са против"}
{"url": "https://news.bg/regions/izgrazhdat-novo-depo-za-otpadatsi-v-razlog.html", "text": "Изграждането на новото депо за отпадъци в Разлог е започнало в началото на месец юни. Депото е разположено край село Баня.Изграждането на депото за отпадъци е по европейски стандарти, съобщи БНТ.Според местните жители съоръжението е необходимо, за да се повиши стандарта в района. По думите им изграждането на новото депо за отпадъци ще засили и развитието на туризма.", "date": "2017-06-26", "title": "Изграждат ново депо за отпадъци в Разлог"}
{"url": "https://news.bg/crime/deloto-sreshtu-mareshki-hristov-i-taskova-nyama-da-svarshi-skoro.html", "text": "Делото срещу народните представители от \"Воля\" Веселин Марешки, Пламен Христов и Кръстина Таскова няма да приключи скоро. Това заяви говорителят на главния прокурор Румяна Арнаудова пред БНТ.Пред прокуратурата предстоят много действия по делото. Трябва да се разпитат повече от 80 лица, посочи Арнаудова. Тя допълни, че за да се убеди съда в това, че лицата всъщност са извършили престъпление, първо трябва да се установи всяко отделно изпълнително деяние - става въпрос за мащабна дейност на територията на цялата страна.Припомняме, в петък, 23 юни, главният прокурор Сотир Цацаров поиска имунитета на трима народни представители от \"Воля\" - председателят Веселин Марешки и депутатите Кръстина Таскова и Пламен Христов. Исканията на Цацров се основаваха на доказателства за изнудване от разследване на Окръжна прокуратура - Варна, образувано на 12 декември 2014 г.Малко по-късно чрез същия ден доброволно се отказаха от имунитета си. Двамата обявиха това свое решение на брифинг в парламента.По-рано днес Таскова посочи, че няма проблем да се откаже от имунитета си. По думите ѝ действията на прокуратурата са вид \"акция\" срещу парламентарната група на \"Воля\", защото партията успяла да прекара няколко закона срещу картелите за краткия период, в който парламентът заседава.Арнаудова обясни, че разследването срещу лидера на \"Воля\" Веселин Марешки е започнало, след като прокуратурата е получила доказателства под формата на специални разузнавателни средства - . Тези средства били позволени за разследването на Марешки за заплахи спрямо други собственици на аптеки, но по друго обвинение - за .Според Арнаудова собствениците на аптеки са били изнудвани да закупуват лекарства от точно определен доставчик. В противен случай в близост до обектите им били поставяни т. нар. \"наказателни аптеки\", в които лекарствата се продавали с 10% по-евтино. По този начин, чрез дъмпингови цени, собствениците на аптеки били принуждаване да продадат бизнеса си или да закрият обектите си. По думите не Арнаудова аптекарите били и рекетирани чрез поръчкови проверки от Агенцията по лекарствата.Според данни на Изпълнителната агенция по лекарствата през 2014 година са били отнети 13 лиценза на аптеки. Основните констатирани нарушения били свързани със санитарни и строителни изисквания, които аптеките не изпълнявали.По думите на говорителят на главния прокурор доказателствата сочат, че Марешки, Христов и Таскова са действали в съучастие при извършването на престъплението. Според прокурорите от Окръжната прокуратура във Варна имало и съмнения за наличие на организирана престъпна група (ОПГ), поради което делото било изпратено първоначално в Специализираната прокуратура. Делото обаче било преместено заради липса на доказателства. Арнаудова отбеляза, че ако в хода на делото се установят доказателства за наличието на ОПГ, то делото ще бъде върнато в Специализираната прокуратура.Според Арнаудова е възможно и други лица да се участвали в престъплението.", "date": "2017-06-26", "title": "Делото срещу Марешки, Христов и Таскова няма да свърши скоро"}
{"url": "https://news.bg/int-politics/silno-predstavyane-na-desnitsata-na-mestnite-izbori-v-italiya.html", "text": "Дясноцентристките партии в Италия се представиха силно на местните избори в неделя, показват частични резултати, цитирани от \"Ройтерс\", като агенцията отбелязва, че резултатите вероятно ще окажат натиск върху лявоцентристкото правителство преди парламентарните избори, които ще се проведат след по-малко от година.В най-изкъсо наблюдаваната надпревара, в северния пристанищен град Генуа, който е традиционна крепост на левицата, изглежда дясноцентристките партии имат мнозинство за първи път от повече от 50 години.Кандидатът, подкрепян от антиимигрантската Северна лига и \"Форца Италия\" на Силвио Берлускони, ще спечели между 52 и 56 процента от гласовете, в сравнение с 44-48 процента за кандидата, подкрепен от управляващата Демократическа партия.Около 4,3 млн. души имаха право да гласуват в общините, в които на втори тур трябваше да бъдат избрани кметове, след като никой от кандидатите не спечели повече от 50 процента на първия тур, който се проведе на 11 юни.Антиелитарното движение \"Пет звезди\", което е най-популярната партия в Италия според някои социологически допитвания, се представи много слабо на първия тур и успя да стигне на балотаж само в един от 25-те най-големи града.Предварителните резултати също така показват, че дясноцентристките кандидати имат ясна преднина в северния град Верона и южния Катандзаро.Избирателната активност беше ниска - около 47 процента. Очаква се окончателните резултати да бъдат обявени по-късно днес.", "date": "2017-06-26", "title": "Силно представяне на десницата на местните избори в Италия"}
{"url": "https://news.bg/crime/nov-pozhar-na-kamping-smokinya.html", "text": "Пожар избухна малко преди обяд на къмпинг Смокиня, съобщи Флагман.БГ, позовавайки се на очевидци. Огънят е пламнал в частта, където са бунгалата - зад самия плаж.По първоначална информация се е подпалила рецепцията, която се намира на входа на къмпинга.Не са ясни причините за черния дим, който се извисява над мястото. Възможно е да има умишлен палеж. На място е пристигнал екип на пожарната.За дни това е вторият пожар на същия къмпинг. На 13 юни изгоря дървено бунгало и заведение, което се намирало в близост до него.", "date": "2017-06-26", "title": "Нов пожар на къмпинг Смокиня"}
{"url": "https://news.bg/int-politics/prezidentat-na-iran-podkrepi-katar-sreshtu-blokadata.html", "text": "Иранският президент Хасан Рохани изрази подкрепата си за Катар в конфронтацията му със съперника на Иран - Саудитска Арабия и нейните съюзници, посочвайки, че \"блокадата на Катар е неприемлива\", съобщава държавната новинарска агенция ИРНА, цитирана от \"Ройтерс\".Саудитска Арабия, Обединените арабски емирства (ОАЕ), Египет и Бахрейн прекъснаха отношенията си с Катар на 5 юни, обвинявайки го, че подкрепя ислямски екстремисти - твърдение, което Катар отрича.Впоследствие те предявиха 13 искания към емирството, включително да закрие англоезичния телевизионен канал \"Ал Джазира\", да ограничи отношенията си с Иран, да затвори турската база в страната и да изплати компенсации.\"Техеран подкрепя народа и правителството на Катар... Ние смятаме, че ако има конфликт между страни в региона, натискът, заплахите или санкциите не са правилният начин за разрешаване на различията\", изтъкнал в телефонен разговор Рохани пред емира на Катар шейх Тамим бин Хамад ал Тани.\"Блокадата на Катар е неприемлива за нас... Въздушното пространство, територията и морето на нашата страна винаги ще бъдат отворени за Катар като братска и съседна страна\", подчерта държавният глава на Иран.Доха, чиито съседи затвориха въздушното си пространство за катарски полети, посочи, че преглежда списъка с изисквания, но изтъкна, че те са неразумни и нереалистични.Шиитски Иран и сунитска Саудитска Арабия се обвиняват взаимно, че подриват сигурността в региона и подкрепят противоположни страни в конфликтите в Сирия, Йемен и Ирак.", "date": "2017-06-26", "title": "Президентът на Иран подкрепи Катар срещу \"блокадата\""}
{"url": "https://news.bg/regions/sledim-na-zhivo-semeystvo-shtarkeli.html", "text": "Можем да следим live stream двойка щъркели в село Ярлово, община Самоков. На официалния канал на Българското дружество за защита на птиците в YouTuBe - БДЗП Live stream - денонощно може да наблюдаваме гнездото на птиците.Камерата, която следеше живота на изоставената щъркелка Снежи, сега ще наблюдава и новото семейство щъркели.Двойката е свила гнездо до това на Снежи, която в началото на март създаде дом с партньора си Ростислав. След това, обаче мъжкият я изостави сама в снежните бури и тя не успя да мъти яйцата си.Новото семейство щъркели се е настанило на метри от гнездото на Снежи и отглеждат своето малко. От Дружеството за защита на птиците подозират, че таткото е щъркелът Ростислав.В следващите два месеца ще може да се проследи как двата възрастни щъркела се грижат за своето малко и първите му полети.", "date": "2017-06-26", "title": "Следим на живо семейство щъркели"}
{"url": "https://news.bg/int-politics/haknaha-pravitelstveni-saytove-v-sasht-plashat-tramp-i-naroda-mu.html", "text": "Няколко правителствени сайта в американските щати Охайо и Мериленд е трябвало да бъдат спрени в неделя, след като са били хакнати и са показвали съобщения в подкрепа на терористичната групировка ДАЕШ (\"Ислямска държава\"), съобщава \"Франс прес\".Сред засегнатите сайтове е бил и този на губернатора на Охайо Джон Кейсик.Групировка, наричаща се \"Team System DZ\", е публикувала на сайтовете съобщение, като се зарича да отмъсти на американския президент Доналд Тръмп.\"Ти ще бъдеш подведен под отговорност Тръмп, ти и целият ти народ за всяка капка кръв, пролята в мюсюлманските страни\", пишат хакерите, добавяйки: \"Обичам \"Ислямска държава\".Съобщенията, написани със златни букви върху черен фон, също така са били показани на бял символ с арабска азбука.Публикуваното на сайта на Кейсик съобщение също така разиграва ислямски призив за молитва.Някои от сайтовете останаха блокирани тази сутрин, докато сайтът на Кейсик  отново функционира, след като в неделя не работеше.", "date": "2017-06-26", "title": "Хакнаха правителствени сайтове в САЩ, плашат Тръмп и народа му"}
{"url": "https://news.bg/regions/zatvaryat-stariya-most-chavdar-za-remont.html", "text": "Затварят стария мост \"Чавдар\" за ремонт. Достъпът до съоръжението ще бъде преустановен от кварталите \"Хаджи Димитър\" и \"Левски\" в посока към центъра на София. До края на месец август движението по този маршрут ще минава през ремонтираната преди 6 години част на новия мост.За реконструкцията на съоръжението Столична община е отделила 3.7 млн. лв.Кметът на София Йорданка Фандъкова посочи пред Дарик, че ремонтните дейности продължават по план - започва цялостна реконструкция на моста \"Чавдар\". По думите й този участък не е ремонтиран от построяването му.До приключването на ремонтните дейности движението ще се осъществява двупосочно по новия мост \"Чавдар\".", "date": "2017-06-26", "title": "Затварят стария мост \"Чавдар\" за ремонт"}
{"url": "https://news.bg/finance/kampaniyata-za-zashtita-na-bedechka-izharchila-5-hil-lv.html", "text": "Защитниците на парк \"Бедечка\" разкриха даренията и разходи по кампанията за местен референдум за защитаването на парка. Подробният списък с дарителите и разходите по пера беше разпространен от групата \"Запазете Бедечка\".Прави впечатление, че сред най-големите дарители на кампанията за опазване на парка са именно активистите, които се обединиха около инициативата за запазване на \"Бедечка\".Общата похарчена сума за информационната кампания е 5 080 лв. Средствата са изразходвани за разпечатване на информационни издания, реклама в социалните мрежи, както и за клиповете виртуална реалност, които се прожектираха на специална шатра в центъра на Стара Загора.Активистите пуснаха и искане по Закона за достъп до обществена информация Община Стара Загора също да разкрие как са похарчени общинските средства за информационната кампания за референдума. Базирайки се на различна информация в медиите, пазителите на \"Бедечка\" смятат, че средства, изразходвани от Община Стара Загора, възлизат на около 200 хиляди лева.\"Запазете Бедечка\" призова и ответната страна в референдума също да разкрие колко е струвала кампанията ѝ. Те припомнят, че против запазването на парка в града били разположени анонимни билбордове, листовки със заблуждаваща информация и поредица медийни материали.Припомняме, според резултатите от местния референдум, който се проведе на 18 юни, неделя, близо 20 хиляди старозагорци са отговорили с \"ДА\". Това прави 85% от хората, упражнили правото си глас на допитването.Въпреки  организацията \"Запазете Бедечка\" припомни думите на кмета на Стара Загора Живко Тодоров, които заяви, че каквато и да бъде активността на референдума, важен е неговият резултат.Припомняме и че защитниците на \"Бедечка\" настояват Община Стара Загора да започне прозрачно разследване на решенията по казуса назад в годините. Организацията обаче се затъпи и за ответната страна - те настояха собствениците на терени в парка да получат равностойни замени и по никакъв начин не бъдат ощетявани.", "date": "2017-06-26", "title": "Кампанията за защита на \"Бедечка\" изхарчила 5 хил.лв."}
{"url": "https://news.bg/int-politics/v-italiya-spasyavat-sas-17-mlrd-evro-dve-banki.html", "text": "Италианското правителство ще вложи 17 милиарда евро за спасяването на две банки, изпаднали в тежка криза - Veneto Banca и Banca Popolare di Vicenza. Новината беше огласена от министъра на икономиката и финансите Пиер Карло Падоан след неделното заседание на кабинета.Предвижда се активите на тези банки да бъдат разделени на лоши и добри, като първите бъдат обединени в т. нар. Bad Bank (Лоша банка).Към вторите е проявила интерес банката Intesa Sanpaolo, съобщи Дойче веле.За операцията по разделянето ще бъдат изразходвани 5.2 милиарда евро.По-рано надзорният съвет на Европейската централна банка обяви двете италиански банки за нежизнеспособни, напомня агенция \"Ройтерс\".Още днес банковите клонове, обслужващи клиенти, ще отворят с нови табели.Правителството ще отдели още 12 милиарда евро като гаранции за покриване на евентуалните загуби от непогасени кредити.Banca Popolare di Vicenza е на 11 място сред италианските банки по обема на активите си. Пазарният й дял е 1.7%. Veneto Banca беше една от 14-те големи банки в страната, поставени под надзора на ЕЦБ.", "date": "2017-06-26", "title": "В Италия спасяват със 17 млрд евро две банки"}
{"url": "https://news.bg/press/gerb-iskat-da-se-razsledva-izborat-na-radev-za-boen-samolet-vavezhdat-usednalost-za-priema-v-parvi-klas-kriminalizirat-botnetite.html", "text": "Искането на ГЕРБ за разследване на избора на шведските самолети \"Грипен\" за българската военна авиация е водеща тема за вестниците в понеделник.\"Радев е защитил pешението за кyпyване на шведcки изтpебители.\" - заяви Цветан Цветанов, зам.-пpедcедател на ПП ГЕРБ на извънpедната пpеcконфеpенция, която ГЕРБ оpганизиpа днеc във вpъзкa c пътната кapта за пpидобиване на нов тип боeн cамолет. По дyмите мy това е cтанало в пеpиод, в който още е нямало окончателно pешение на cлyжебното пpавителcтво. \"Иcкaме да пpовеpим c паpламентаpните меxанизми ĸак се cтигна до този извод, до това pешение и дали дейcтвително има поcтъпила инфоpмация, която не е отpаботена и е диcквалифициpала един от yчаcтниците cлyжебно\", коментиpа Цветанов...\" - в. \"24 часа\".\"Имаме вече достатъчно съмнения от изводите, които сме направили от открити източници, че президентът Радев е защитил решението за купуване на шведски изтребители... По думите му това е станало в период, в който още е нямало окончателно решение на служебното правителство... Той поясни, че ще имат пълно съдействие на всички тези, които са участвали в този процес и ще се отзоват на заседанията на Временната комисия за да се запознае с всички факти и резултатите от дейността по придобиване на нов боен самолет. Според него трябва да се покаже истината, за да се гарантира прозрачността. \"В никакъв случай няма да допуснем да има заиграване с националните интереси и със сигурността на страната\", заяви Цветанов. Той посочи, че ГЕРБ иска да разбере има ли оказан натиск, защо се е бързало с това решение. \"Защо се направи този извод и защо беше декласиран един от участниците\", коментира Цветанов. Ще предложим да се създаде временна комисия, която да се запознае с всички факти и резултатите от дейността по придобиване на нов боен самолет, заяви председателят на парламентарната Комисия по отбрана и народен представител от ГЕРБ ген. Константин Попов.\" - в. \"Труд\".\"Дали няма прикрита информация с фирмите, участващи в процеса на преговори за придобиване от България на нов изтребител? Защото, ако се констатира такова нещо - дали това не е висша корупционна схема, която е осъществена от най-високо политическо ниво. Няма да допуснем заиграване с националните интереси\", каза Цветанов... На директен въпрос дали подозира президента Румен Радев в лобизъм при избора на изтребител за българската армия, Цветанов отговори: \"Изводите, които правим, са на базата на публикации в медиите, а ако има лобизъм, ние трябва да го докажем чрез анкетната комисия, която ще направим в НС. Искаме да разберем има ли оказан натиск, защо се бързаше с това решение и защо бе декласиран един от участниците\"...\" - в. \"Сега\".\"В ГЕРБ започвали да смятат, че крадецът вика \"Дръжте крадеца\" В едно от последните си заседания в края на април служебното правителство одобри офертата на шведската компания СААБ за изтребители \"Грипен\" като най-изгодна от предложенията за нов тип изтребител за нуждите на армията. Решението е взето на закрито заседание, като разгледаният документ е с гриф за класифицирана информация. България избираше между три предложения - употребявани F-16 собственост на Португалия, от Италия за \"Юрофайтър\" втора употреба и шведските \"Грипен\". ГЕРБ ще предложи да се създаде временна парламентарна комисия, която да се запознае с всички факти и резултатите от дейността по придобиване на нов боен самолет, обяви председателят на парламентарната Комисия по отбрана Константин Попов от ГЕРБ. По думите му \"не трябва да се губи време за отговор на въпроси, когато този парламент ще ратифицира конкретният договор\", а \"целта е откритост, прозрачност и яснота за вземането на едно такова решение\"... От скорошен доклад на министъра на отбраната Красимир Каракачанов до премиера Бойко Борисов се разбра, че министерството на отбраната ще преговаря с Швеция за купуването на нови изтребители \"Грипен\" и с Италия, които предлагат употребявани \"Еврофайтър Тайфун\". Третата възможност за купуване на F-16 от Португалия с логистичен пакет от САЩ не е била класирана, \"поради несъответствие на ценовото му предложение с изискванията при процедурата, завършена от служебното правителство. \"ГЕРБ подкрепя изказванията на президента за прозрачността, но ще сме безкомпромисни в борбата срещу корупцията независимо кой политик каква отговорна държавна позиция заема\", коментира Цветанов, който визира изказването на Румен Радев вчера, че е необходимо да бъде създаден единен орган, който да има изрични правомощия за борба с корупцията по високите етажи на властта. \"Що се касае до решенията, които бяха взети от служебното правителство под политическата роля на президента Радев да се обяви приключването на първия етап от определянето на фирмите, с които трябва да продължи сегашното правителство да води разговори - дали всичко което е необходимо е направено по съответния ред? Дали тази прозрачност, за която президентът Радев говори днес, е била осъществена по съответния ред и дали няма прикрита информация с фирмите, участващи в този процес? Ако се стигне до подобен извод и се констатира последващо деяние от дадени участници в процедурите по оценяването и избора, който е направен за съответните форми - дали това не е висша корупционна схема, осъществена от най-високо политическо ниво? Започваме да смятаме, че крадецът вика \"Дръжте крадеца\", заплаши Цветанов...\" - в. \"Дневник\".\"Приветствам решението на ГЕРБ да направи анкетна комисия, която да изясни обстоятелствата около закупуването на изтребителите. Идеята е да се уточнят всички факти. В един служебен кабинет има министър-председател и министри, но те са назначени от президента. От тази гледна точка той носи отговорност за всичките им решения\". Това заяви външният министър и вицепремиер по съдебната реформа Екатерина Захариева в Канал 3. \"Комисията няма как да разследва президента, а и той по Конституция има имунитет. При предишния президент беше направен опит незаконно той да бъде разследван\", обясни вицепремиерът. \"Трябваше ли тези решения да се взимат по време на служебен кабинет. Не виждам нищо лошо да се беше изчакало няколко месеца. Решението е секретно, то е няколко реда\", уточни тя. \"Подходът е в парламента да се направи анкетна комисия с всички парламентарни сили. Приветствам решението. Един самолет не е само машина, тук има и геополитика\", каза вицепремиерът.\"Президентът Радев е избран с над 2 млн. гласа. Като външен министър съм длъжна да говоря с президента, виждали сме се доста пъти и работим по геополитически въпроси\", заяви Захариева. \"Негово решение е какво ще направи той. Дали ще говори или ще го игнорира. Аз съм била президентски съветник и бих го посъветвала да взима други решения. В много от случаите обаче президентът сам взима решения, той е избран, а не неговият екип. Ако той не е съгласен, може сам да вземе решения, но той не може сам да вземе решение за самолетите\", коментира още тя. Захариева обясни, че не е съгласна с президента Радев, че досега нищо не правено по темата с корупцията по високите етажи.\" - в. \"Стандарт\".Училищното образование също е сред актуалните теми.\"Целта на правителството е постепенно да увеличи заплатите на учителите, така че те да станат над средните за страна. Това обяви пред БТВ министърът на образованието Красимир Вълчев. Той коментира скандалите около приема на първокласници в столицата. За прием в първи клас в столичните училища догодина ще бъде въведен критерий за уседналост, а догодина или за по-следващата учебна година - единна система за прием (такава има за яслите и детските градини в София), заяви Вълчев. Родителите трябва да са наясно, че най-важен в началното училище е учителят, коментира още министърът. Според него проблемът с агресията в училищата може да се преодолее само при добра комуникация между семейството и училището. Иска ми се да подобрим дисциплината в училището, но това изисква общи усилия, допълни той...\" - в. \"Труд\".\"За прием в първи клас в столичните училища догодина ще бъде въведен критерий за уседналост. Следващата или по-следващата учебна година пък ще има единна система за прием - каквато съществува за яслите и детските градини в София. Това обяви пред Би Ти Ви министърът на образованието и науката Красимир Вълчев. Повод бяха скандалите около приема на първокласници в столицата. Родителите трябва да са наясно, че най-важен в началното училище е учителят, коментира министърът. И обяви, че целта на правителството е постепенно да увеличи заплатите на преподавателите, така че те да станат над средните за страна. Според Вълчев проблемът с агресията в училищата може да се преодолее само при добра комуникация между семейството и училището. Иска ми се да подобрим дисциплината в училището, но това изисква общи усилия, допълни министърът.\" - в. \"Стандарт\".\"На фона на масовите оплаквания от родители, че местата за първолаци в София не достигат, 1356 места в близо 100 столични училища останаха незаети. Това става ясно от данните след втория етап на класиране, обявени към 19 юни т.г. Те показват и огромните дисбаланси в големите градове, където има наплив за нарочените за елитни училища и слаб интерес към някои квартални школа, които остават с много незаети места...\" - в. \"Сега\".\"90% от yчениците, които cа завъpшили т. наp. дyално обpазование - чаcт от дните в cедмицата yчат, а пpез оcтаналите pаботят в пpедпpиятия по cпециалноcтта cи, cа полyчили пpедложение за поcтоянна pабота cлед завъpшването cи. Това покaзват pезyлтатите от пpоeĸта ДOМИНO, пъpвият, който започна да еĸcпеpиментиpа c дyално обyчение в бългаpcките теxникyми...\" - в. \"24 часа\".В \"Дневник\" информира за предложени промени в Наказателния кодекс, криминализиращи създаването на ботнети с цел да се установи контрол върху компютри от разстояние: \"Създаването на т.н. \"ботнети\", т.е. установяване на контрол от разстояние върху значителен брой компютри чрез заразяването им със зловреден софтуер след целенасочени кибератаки, да е престъпление предвижда проект за изменение на Наказателния кодекс. Той е публикуван в портала за консултации за обществено обсъждане. Повечето изменения в проекта са насочени към борба с тероризма и различни начини за неговото финансиране, както и осъвременяване на уредбата за компютърни престъпления. Краят на миналата година законопроектът беше одобрен и внесен за приемане в 43-то Народно събрание, но поради предсрочното прекратяване на дейността му, той не беше разглеждан, което налага повторното му внасяне в този парламент. Мотивите са изготвянето са обичайните - за синхронизиране на българското законодателство с европейското... \"Безпроблемното функциониране и сигурността на информационните системи в ЕС са от жизненоважно значение за развитието на вътрешния пазар и на конкурентоспособна и иновационна икономика. В Наказателния кодекс вместо понятието \"компютърна система\" се въвежда по-широкото понятие \"информационна система\" и се допълват дефинициите в съответствие с определенията в европейското право\", посочват вносителите на проекта. В съответствие с европейските актове се синхронизират съставите на престъпленията и размера на наказанията за незаконния достъп до и незаконна намеса в информационни системи и компютърни данни, както и незаконното прихващане на такива данни. Към действията, с които може да се извърши компютърно престъпление се добавят \"пренасяне\", \"повреждане\", \"влошаване\", \"скриване\" и \"спиране на достъпа\" до компютърни данни в информационна система. С предложенията за изменение се засилят мерките срещу пазарната злоупотреба. Въведена е дефиниция на понятията \"спот договор за стоки\" и \"бенчмарк\". Първото е записано като договор за доставка на стока, търгувана на спот пазара, която се доставя веднага след окончателното прехвърляне на средствата по разплащателната сметка на участниците в платежния процес. Бенчмарк пък е всеки публикуван курс, индекс или цифра, който е направен публично достояние или се публикува и периодично или редовно се определя чрез прилагането на формула или по три други начина. Срещу пазарните злоупотреби се предвиждат наказателни санкции, които са израз на по-силно обществено неодобрение от административните наказания. \"Един интегриран и ефикасен финансов пазар и наличието на по-голямо доверие от страна на инвеститорите изисква лоялни пазарни отношения. Безпроблемното функциониране на пазарите на ценни книжа и доверието на обществеността в тези пазари са необходими предпоставки за икономически растеж и благоденствие\", аргументират се вносителите на проекта. С промените най-тежките форми на пазарна злоупотреба стават престъпления, поставят се ясни прагове за видове те поведение, които се считат за особено неприемливи...\"", "date": "2017-06-26", "title": "ГЕРБ искат да се разследва изборът на Радев за боен самолет, въвеждат уседналост за приема в първи клас, криминализират ботнетите..."}
{"url": "https://news.bg/world/pri-kiberatakata-sreshtu-britanskiya-parlament-sa-razbiti-do-90-akaunta.html", "text": "При кибератаката срещу британския парламент са били разбити до 90 акаунта от електронната поща на депутатите и служителите на институцията, предаде Би Би Си.Атаката беше извършена в петък, 23 юни.По думите на пресаташето на парламента, хакерската намеса е засегнала под 1% от 9-те хиляди потребители на сървъра.Той отбеляза, че акаунтите са били разбити заради твърде елементарните пароли, които не са съответствали на препоръките за сигурност.В момента се разследва доколко хакерите са успели да откраднат информация от електронната поща.Днес и двете камари на парламента ще работят.", "date": "2017-06-26", "title": "При кибератаката срещу британския парламент са разбити до 90 акаунта "}
{"url": "https://news.bg/world/ecolines-otkaza-da-prevozi-ukraintsi-do-balgariya-iska-im-vizi.html", "text": "Автобусният превозвач Ecolines оказва да превози до България четирима украинци под предлог, че нямат визи, въпреки въведения от ЕС безвизов режим за украинските граждани.Компанията не признава биометричните паспорти като документ за пътуването и изисква визи от украинците с обяснението, че фирмата има свои закони, предаде агенция \"Униан\".За случая алармира Олга Ленц, която  снимка на билет, върху който служител на превозвача е написал причината за отказа: \"отказ за пътуване - няма виза, само биометрика\".\"Вчера сестра ми със съпруга си, 12-годишната им дъщеря и тригодишния им син не успяха да заминат на почивка в България. Предварително са били купени билети от автобусната компания, но служителката Анна Карпенко не ги е пуснала, понеже 12-годишната дъщеря нямала виза. Сестра ми, съпругът й синът им имат германски шенгенски визи, но визата на племенницата ми е изтекла преди приемането на безвизовия режим.Обадихме се в българското посолство, в митническата служба, всички казват, че може да се пътува без визи, а детето е с биометричен паспорт.\" - пише Ленц.Когато казали това на стюардесата, тя отговорила: \"Ние имаме свои закони\".Други клиенти на Ecolines потвърждават, че има такъв проблем. При опит да изяснят въпроса на горещата линия на компанията им обяснявали, че при подобни случаи решението се взима от стюардесата.За случая е информирано и украинското външно министерство.Припомняме, от 11 юни влезе в сила безвизовият режим между Украйна и ЕС.", "date": "2017-06-26", "title": "Ecolines отказа да превози украинци до България, иска им визи"}
{"url": "https://news.bg/disasters/v-ispaniya-evakuiraha-nad-1000-dushi-zaradi-gorski-pozhari.html", "text": "В Испания над 1000 души са евакуирани заради горските пожари в района на град Могер, предадоха информационните агенции.Агенция \"Асошиейтед прес\" съобщи, че огънят се разпространява на запад и вече настъпва в националния парк Доняна - един от най-значимите природни резервати на страната.По думите на регионалния президент на Андалусия - Сузана Диас, няма риск за населението, след като 1000 души бяха изведени от къмпинги и домове в близост до Могер, на южното испанско крайбрежие.Огънят бушува от вечерта на 24 юни.", "date": "2017-06-26", "title": "В Испания евакуираха над 1000 души заради горски пожари"}
{"url": "https://news.bg/world/60-visoki-bloka-v-angliya-sa-oblitsovani-s-pozharoopasni-paneli.html", "text": "В Англия 60 многоетажни блока са със запалима облицовка, показват резултатите от извършена проверка за пожарна безопасност, предаде Би Би Си. Сградите се намират в 25 различни района.Инспекцията беше предизвикана от трагичния инцидент с пожара Grenfell Tower, който взе най-малко 79 жертви. Проверени са около 600 сгради в цялата страна.Сгради, облицовани с огнеопасни панели, са установени в Лондон, Донкастър, Манчестър, Норидж, Плимът, Портсмут, Стоктън он Тийс, Съндърланд.Поради риск от пожари беше решено да се евакуират над 800 жители на пет високи сгради в северната част на Лондон.", "date": "2017-06-26", "title": "60 високи блока в Англия са облицовани с пожароопасни панели"}
{"url": "https://news.bg/world/50-000-dushi-ot-3-strani-protestiraha-sreshtu-belgiyski-atomni-tsentrali.html", "text": "Около 50 хиляди противници на атомната енергетика от Германия, Холандия и Белгия образуваха жива верига против белгийските атомни централи \"Тианж\" и \"Дул\", предаде Дойче веле. Участниците в акцията настояха да бъдат спрени реакторите на двете централи, по които са установени множество микропукнатини.Демонстрантите образуваха 90-километрова жива верига от АЕЦ \"Тианж\" в белгийския град Юи през холандския Маастрихт до пограничния Аахен в Германия.Две седмици преди протеста беше съобщено, че по реактора \"Тианж-2\", при ултразвуково изследване, са открити 70 нови пукнатини.Министърът на сигурността и вътрешните работи Ян Ямбон заяви, че сигурността на централата не е застрашена.През 2016 г. германски депутати отправиха критики срещу решението на белгийската страна да остави централите \"Тианж\" и \"Дул\" да работят, като дават безплатно таблетки йод на населението. Редица политици, обществени организации и общини се обявиха за спиране на реакторите. Планираше се те да бъдат спрени през 2015 г., но правителството удължи експлоатацията им.Белгия има намерение напълно да се откаже от ядрената енергетика до 2025 година.", "date": "2017-06-26", "title": "50 000 души от  3 страни протестираха срещу белгийски атомни централи"}
{"url": "https://news.bg/society/sastoyanieto-na-postradalite-mashinisti-e-stabilno.html", "text": "Състоянието на двамата пострадали машинисти при инцидента на жп гара в Горна Оряховица е стабилно. Това е заявил шефът на клиниката по изгаряния в УМБАЛСМ \"Пирогов\" проф. Огнян Хаджийски.Мъжете са в съзнание и са контактни. И двамата имат изгаряния - около 10-15% в областта на главата, горните крайници и горната част на тялото. Мъжете са инхалирали пушечни газовеимат и имат и други травми, вследствие на падането им, причинено от взривната вълна. По думите на Хадийски на пострадалите им предстои да бъдат оперирани за изгарянията.Припомняме, двама машинисти пострадаха при инцидент вчера на жп гара в Горно Оряховица. Мъжете са с изгаряния след запалване в машинното отделение на маневрен локомотив. Мъжете бяха транспортирани в \"Пирогов\". Няма опасност за живота им.", "date": "2017-06-26", "title": "Състоянието на пострадалите машинисти е стабилно"}
{"url": "https://news.bg/crime/agresiven-fotograf-presledva-zheni-v-sofiya.html", "text": "Фотограф преследва жени в София и ги снима против тяхната воля, съобщи bTV. Това продължавало вече цели две години. В последно време мъжът ставал все по-агресивен и налитал на бой.Мъжът избирал оживени места в столицата, в близост до автобусни спирки и площади. Той си избирал жени, които да снима, а при отказ от страна на жените, той ги нападал в удари.Броят на нападнатите жени не е ясен, защото фотографът често сменял позициите си. Към момента са ясно отделни случаи, оповестени в социалните мрежи.По думите на една от жертвите на агресивния фотограф той се изпречил пред нея и започнал да я снима. Когато жената потърсила обяснение от мъжа, той замълчал. Когато тя поискала снимката да бъде изтрита мъжът ѝ налетял на бой и я ударил. \"При което аз се уплаших и реших да избягам\", обясни една от жертвите. Тя добави и че е срещата фотографа да тормози и други жени, при което се притекла на помощ. \"Мъжете наоколо останаха напълно безучастни. Аз бях единствената, която се притече на помощ. Отнесох един лакът в лицето\".Жертвите на агресивния фотограф се страхуват главно за безопасността си, защото не са ясно мотивите на фотографа.Напомняме, снимките на физически лица, притежаващи специфични физически и физиологически признаци, са вид лични данни, защото предоставят необходимата информация за идентифицирането на дадено лице. Следва такава информация да бъде защитена по българското законодателство - Закона за защита на личните данни.Мъжът е висок около 1.75 см. Той е слаб и има атлетична фигура. Мъжът е с тъмна коса набола брада.Сигнали за подобни случаи били подавани в полицията в района на 134 СОУ преди 2 години. Тогава ученички се оплаквали от мъж, който ги снима против тяхната воля. Полицията задържа млад мъж, а разследващите полицаи иззели камерата и лаптопа му, но откритите фотографии не били порнографски, заради което мъжът бил пуснат. От тогава такива сигнали в МВР не са постъпвали. В същото време нападенията на агресивния фотограф зачестяват.", "date": "2017-06-26", "title": "Агресивен фотограф преследва жени в София"}
{"url": "https://news.bg/world/izrael-atakuva-siriyski-voenni-tseli-v-otgovor-na-nov-obstrel-ot-silite-na-asad.html", "text": "Израелската армия отново атакува сирийски военни цели, след като територията на Израел - северно от Голанските възвишения, за пореден път беше обстрелвана от сирийската армия, предадоха информационните агенции.Израелските военни са нанесли удари срещу две артилерийски позиции и камион с боеприпаси, принадлежащ на армията на Башар Асад,Ден по-рано Израел нанесе въздушни удари срещу силите на сирийския режим в отговор на друга тяхна атака срещу Голанските възвишения.Премиерът Бенямин Нетаняху предупреди, че ще последва \"тежко възмездие\" заради нападенията срещу Израел.\"Нашата позиция е ясна: няма да търпим нито миноменти, нито ракетни удари откъдето и да било.\" - цитира думите на Нетаняху негов представител.Израелската страна не участва в сирийския конфликт и само в редки случаи предприема операции в отговор на заплаха за населението на своята територия.", "date": "2017-06-26", "title": " Израел атакува сирийски военни цели в отговор на нов обстрел от силите на Асад"}
{"url": "https://news.bg/disasters/korabche-s-turisti-potana-v-kolumbiya-ima-zhertvi.html", "text": "Корабче със 150 туристи на борда потъна в северозападната акватория на Колумбия. Най-малко шестима души са загинали. Повече от 20 са приети в местни болници и приблизително толкова се смятат за изчезнали, предаде Би Би Си.Четирипалубният плавателен съд е претърпял корабокрушение съвсем близо до град Гуатапа.От видеозапис, публикуван в Twitter, се вижда, че корабът потъва наполовина под водата само за половин минута.Хората са скачали във водата, за да се спасят. На помощ са им се притекли няколко лодки.Съобщава се, че в спасителната операция са се включили военновъздушните сили на страната.Според свидетели, плавателният съд е потънал напълно за по-малко от пет минути.Засега не е известна причината за злощастния инцидент.", "date": "2017-06-26", "title": "Корабче с туристи потъна в Колумбия, има жертви"}
{"url": "https://news.bg/politics/taskova-nyama-problemi-da-se-otkazhe-ot-imuniteta-si.html", "text": "Депутатката от \"Воля\" Кръстина Таскова няма проблем да се откаже от имунитета си. Тя посочи пред БНТ, че за нея имунитетът никога не е бил \"нещо неприкосновено\". По думите ѝ тя е участвала в инициативен комитет, целящ премахването на депутатски имунитет, преди тя самата да стане депутат.Припомняме, в петък, 23 юни, главният прокурор Сотри Цацаров поиска имунитета на трима народни представители от \"Воля\" - председателят Веселин Марешки и депутатите Кръстина Таскова и Пламен Христов. Исканията на Цацров се основаваха на доказателства за изнудване от разследване на Окръжна прокуратура - Варна, образувано на 12 декември 2014 г.Малко по-късно чрез същия ден Кръстина Таскова и Пламен Христов доброволно се отказаха от имунитета си. Двамата обявиха това свое решение на брифинг в парламента.Според Такова в периода 2012 - 2015 година, който е изведен в разследването на прокуратурата, тя въобще не е работила, понеже е била бременна и в майчинство. Въпреки това тя отговаряла за снабдяването на търговците на дребно с лекарства.По думите ѝ действията на прокуратурата са вид \"акция\" , защото партията успяла да прекара няколко закона срещу картелите за краткия период, в който парламентът заседава.Таскова призовава по делото да бъдат разпитани всички засегнати страни - всички аптекари и служители. Според нея доказателствата срещу депутатите от \"Воля\" всъщност няма - в момента се събират.В заключение Таскова отбеляза, че в България има голям брой аптеки, които създават чувствителна конкурентна среда и именно заради това обвиненията за изнудване били нелогични.", "date": "2017-06-26", "title": "Таскова няма проблеми да се откаже от имунитета си"}
{"url": "https://news.bg/health/detsata-ot-katastrofiraloto-rumansko-semeystvo-na-hemus-ostavat-v-pirogov.html", "text": "Пострадалите деца при пътното произшествие на АМ \"Хемус\" остават в неврохирургията на УМБАЛСМ \"Пирогов\". 7-годишното момиченце и 14-годишният ѝ брат са с комоцио. Майката на децата е добре, тя е с тях като придружител.Децата са прекарали спокойно нощта. Предстои днес да им се направят високоспециализирани изследвания за доуточняване на състоянието им.Припомняме, румънски автомобил излезе от пътя и се е обърнал в тревата на магистрала \"Хемус\" край Яна. В колата е пътувало . Първоначалната версия за катастрофата е превишена скорост, заради която водачът губи контрол.През уикенда в детския травматологичен кабинет в УМБАЛСМ \"Пирогов\" са преминали 200 деца. 6 деца са останали за лечение в болницата.Сред останалите за лечение деца има случаи на счупване на крайници, причинени по време на игра на батут.В Спешния център на болницата за уикенда са преминали над 1950 души. Над 290 са останали за лечение.", "date": "2017-06-26", "title": "Децата от катастрофиралото румънско семейство на \"Хемус\" остават в Пирогов"}
{"url": "https://news.bg/weather/kod-zhalto-za-visoki-temperaturi-v-18-oblasti-v-stranata.html", "text": "Максималните температури в страната днес ще бъдат между 32 и 37 градуса. В общо 18 области в страната има обявен жълт код за високи температури. Без обявен жълт код са областите София, София -град, Перник, Смолян, Тръговище, Разград, Шумен, Добрич, Варна и Бургас.Най-високи ще бъдат температурите във градовете Видин, Пловдив, Сандански, Хасково, Велико Търново и Стара Загора, където температурите ще надминат 35 градуса. В Западна България се очаква на места да има разкъсана облачност. Възможни са и краткотрайни превалявания.Максималните температури на Черноморието ще са около 26 градуса. Температурата на водата ще бъде между 22 - 24 градуса.В планинските райони се очакват превалявания, особено в Рило-Родопския масив. Въпреки това температурите там също ще са високи. Максималните температури на връх Алеко ще бъдат около 22 градуса, в Боровец и Пампорово- около 25 градуса, а в Банско - към 30 градуса.Очаква се настоящата седмица да е доста топла. Най-високи температури ще бъдат отчетени през четвъртък и петък, 29 и 30 юни. Към петък средните максимални температури ще бъдат около 37 градуса.През уикенда се предвижда леко спадане на температурите - с около 3-4 градуса. Възможни са и превалявания.", "date": "2017-06-26", "title": "Код жълто за високи температури в 18 области в страната"}
{"url": "https://news.bg/int-politics/ungariya-obyavi-che-bryuksel-litsemernichi-po-problema-s-migrantite.html", "text": "Министърът на външните работи на Унгария Петер Сиярто смята, че Европейският съюз трябва да разреши проблема с нелегалната миграция за запазване на сигурността в Европа. Това той е коментирал пред беларуската държавна телевизия \"Беларус-1\", цитиран от ТАСС.\"Европейкият съюз има лицемерно отношение към мигрантския проблем\", подчерта Сиярто, допълвайки: \"Позволихме на 1,5 милиона нелегални мигранти да влязат в Европа без никакъв контрол и регулиране, никой никого не проверяваше и ние не знаехме какви са тези хора, защо са дошли, какви са плановете им.\"Според него това е \"огромен риск\".\"Вече виждаме, че Европа се сблъска с най-сериозната терористична вълна, сега терористичните атаки се случват почти всеки месец, това просто е неприемливо\", настоя унгарският първи дипломат. Сиярто изтъкна, че вместо да решава проблема, Европейската комисия взема на мушка Полша, Унгария, Чехия и централноевропейските страни, шантажира ги, заплашвайки ги с наказание.\"Защо те не се занимават с реални въпроси? Защото те не се безпокоят как да се съхрани сигурността в Европа. Вместо това те демонстративно наказват онези държави, които открито говорят за заплахите и предизвикателствата\", подчерта унгарският външен министър.", "date": "2017-06-26", "title": "Унгария обяви, че Брюксел лицемерничи по проблема с мигрантите"}
{"url": "https://news.bg/politics/rumen-radev-masovo-odobryavan-parlamentat-s-mnogo-nisak-reyting.html", "text": "Президентската институция под ръководството на Румен Радев запазва високо обществено доверие - 57% одобрение, като едва 12% не одобряват президента. Това става ясно от социологическо проучване на \"Алфа рисърч\" за Нова телевизия.В противовес, рейтингът на Народното събрание е много нисък. 39 на сто не одобряват работата му, а едва 15% я одобряват.\"Забелязва се една умора от политическото противопоставяне\", коментира Боряна Димитрова.От изследването става ясно още, че 50% одобряват влизането на България в Шенген.При рейтинга на политиците няма съществени изненади. На първо място по одобрение е премиерът Бойко Борисов - с 32.2%, следван от Красимир Каракачанов - с 28.4% и Корнелия Нинова - с 27.3%.В допитването са участвали 1024 души. Това е първото проучване на \"Алфа рисърч\" след встъпването в длъжност на третото правителство на Борисов.", "date": "2017-06-26", "title": "Румен Радев масово одобряван, парламентът с много нисък рейтинг"}
{"url": "https://news.bg/politics/obmislyat-zabrana-za-dvizhenie-na-kolite-bez-katalizatori.html", "text": "Властите взимат крути мерки срещу автомобилите у нас, които се движат без катализатори. Това обяви министърът на околната среда и водите Нено Димов в интервю за в. \"\". \"Както се правят проверки за неизправност на колите, така трябва да се прави и проверка за катализатор. И да се вземат мерки, включително и спиране на колата от движение\", подчерта Димов. Както не можете да карате кола, която има неизправна спирачка или кормило, така би трябвало да не може да карате кола, която има проблеми с очистващата система, или изобщо няма катализатор, изтъкна той.Във ведомството се съсредоточили върху проблема с катализаторите, защото той им помагал да решат един от главните въпроси - чистотата на атмосферния въздух.Според него единият проблем е при първата регистрация на колите в страната. В пунктовете масово няма апаратура, която да измерва нивата на отработените газове, и се прави регистрация, без това да е проверено.Вторият проблем са годишните технически прегледи, при които колите масово се пускат или без катализатори, или с неизправни и за това няма санкция.Работна група от няколко министерства изготвя промени в нормативни актове. Димов смята, че пунктовете за технически прегледи, които пускат коли без катализатори, трябва да остават без лиценз.", "date": "2017-06-26", "title": "Обмислят забрана за движение на колите без катализатори"}
{"url": "https://news.bg/disasters/darvo-padna-varhu-kabinkov-lift-v-indiya.html", "text": "Бор е паднал върху кабинков лифт в ски курорт в индийския Кашмир в неделя, като при разбиването на кабинката в земята са загинали седем души, повечето от тях туристи, съобщиха от местната полиция, цитирани от \"Асошиейтед прес\".Около 150 души са били заседнали в другите кабинки в планината Гулмарг при силни ветрове, но по-късно са били спасени. Гулмарг е зимна ски дестинация, но също така е популярна сред туристите през настоящия летен сезон.От местната полиция уточниха, че падналият бор е ударил една от кабинките, като тя се е откъснала и е паднала от стотина метра височина.Кабинковият лифт е една от основните атракции в Кашмир. Туризмът обаче е бил засегнат през това лято заради разгорелия се конфликт в сепаратисткия регион.", "date": "2017-06-26", "title": "Дърво падна върху кабинков лифт в Индия"}
{"url": "https://news.bg/world/irlandski-voenen-korab-spasi-712-migranti-kray-libiya.html", "text": "Ирландски военноморски кораб спаси 712 души, включително бременни жени и бебета край бреговете на либийската столица Триполи като част от международната операция за спасяване на мигранти. Това обявиха от ирландската армия, цитирани от \"Ройтерс\".Корабът LÉ Eithne е водел спасяването на много плавателни съдове в беда на 40 км северозападно от Триполи през целия вчерашен ден. Шестима мигранти, включително едно бебе, са били свестени, след като са били изпаднали в безсъзнание.Корабът ще транспортира хората, включително 14 бременни жени и четири бебета, които нямат навършени 4 месеца, до опредено \"сигурно пристанище\", за да бъдат предадени на италианските власти.\"Много съм горд да кажа, че всички животи бяха спасени, няма загинали. Това беше сложна операция, при която животът беше заложен на карта във всеки миг през целия 8-часов период\", изтъкна командирът Брайън Фицджералд пред националната телевизия RTE от кораба.\"Като цяло те бяха действително в ужасно състояние, но във всички случаи достатъчно здрави, за да бъдат откарани до сигурно пристанище\", допълни командирът на спасителния кораб.", "date": "2017-06-26", "title": "Ирландски военен кораб спаси 712 мигранти край Либия"}
{"url": "https://news.bg/society/ot-1-yuli-zayavleniyata-za-pomosht-za-bezrabotitsa-stavat-onlayn.html", "text": "Националният осигурителен институт (НОИ) информира, че от 1 юли 2017 г. заявлението за отпускане на парично обезщетение за безработица вече ще може да се подава и по електронен път.За целта е изработена специална електронна административна услуга, която ще бъде достъпна от 1 юли на интернет страницата на институцията - . Онлайн услугата продължава политиката на НОИ за намаляване на административната тежест за осигурителите и осигурените лица.Достъпът до електронната услуга ще се осъществява чрез квалифициран електронен подпис или персонален идентификационен код (ПИК). Всеки подател ще има персонален код, които се издава от НОИ.Във връзка с промяната в Наредбата за отпускане и изплащане на паричните обезщетения за безработица е утвърден и нов образец на заявление. След като попълнят заявлението онлайн, потребителите ще трябва да изпращат и като прикачен файл акт за прекратяване на правоотношението.Заявленията, подадени от 1 юли, не трябва да се представят с документи, удостоверяващи осигурителен стаж за безработица. Данните за периода след 2001 г. ще се извличат от информационната система на НОИ.С оглед на защитата на личните данни получаването на електронните заявления по електронен път на посочен електронен адрес ще е възможно само ако лицето притежава квалифициран електронен подпис или персонален идентификационен код. В тези случаи документите ще се смятат за връчени с изтеглянето им.", "date": "2017-06-26", "title": "От 1 юли заявленията за помощ за безработица стават онлайн"}
{"url": "https://news.bg/society/naselenieto-na-balgariya-se-topi-drastichno.html", "text": "България е една от страните, в които се очаква драстично понижение на населението в следващите години. Това сочи доклад Икономическия и социален съвет на Организацията на обединените нации (ООН).Очаква се демографската криза в страна да се засили и населението на България да спадне под 7 млн. души още през 2020 г. Според проучването между 2035 и 2040 г. населението на страната ни ще спадне до 6 млн. души, а до 2040 г. българите няма да надвишават 5 млн.Според средните прогнози на доклада до 2100 г., населението на България ще бъде 3.85 млн. души, а според най-песимистичната прогноза се предвижда в България към 2100 г. да има едва 2.8 млн. населени. Оптимистичните данни показват население от 4.9 млн. души към началото на следващия век, съобщи bTV.Към момента населението на Земята е 7.6 млн. души. Припомняме доклада на ООН от миналата седмица, според който към 2050 г. населението на Земята ще стигне 9,8 милиарда души, а към 2100 г. - 11,2 млрд.Очаква се до 2025 г. Индия да задмине Китай по численост на населението и да стане най-населената страна в света.Според проучването на ООН към 2050г. към най-населените страни в света ще се присъединят Нигерия, САЩ, Индонезия, Пакистан, Бразилия и други.", "date": "2017-06-26", "title": "Населението на България се топи драстично"}
{"url": "https://news.bg/regions/samneniya-za-nelegalen-stroezh-na-plazh-delfin.html", "text": "Отново съмнения за строеж в района на плаж \"Делфин\" край Ахтопол.Според информация от туристи в района на плаж \"Делфин\" са изсичани дървета и е унищожавана растителността. Според сигналите наемателят на плажа започнал да изгражда и път за автомобили към плажа, съобщи Нова телевизия.Макар и плажът да се намира в защитени територии по \"Натура 2000\" и в природния парк \"Странджа\", там имало строителни дейности.По думите на плажуващите там първоначално наемателят е имал намерение да направи стълба към плажа, въпреки че нужда от такава нямало. Според наемателят на плажа Йордан Тодоров изграждането на стълба е започнало, без това да бъде съгласувано с Регионалната инспекция по околната среда и водите (РИОСВ), защото процедурата по документацията отнемала повече от месец. \"Искането за разрешително за строеж обаче е внесено ден, след като подписах договора за плажа\", допълни той.От РИОСВ посочиха, че наемателят е заставен да прекрати строежа на стълба. Срещу него е съставен и акт.Въпреки това остава неясно кой е отговорен за изсичането на дървета в района. Случаят е предаден на прокуратурата.", "date": "2017-06-26", "title": "Съмнения за нелегален строеж на плаж \"Делфин\""}
{"url": "https://news.bg/crime/kola-izgorya-v-tsentara-na-blagoevgrad.html", "text": "Автомобил изгоря на паркинг в центъра на Благоевград тази нощ, съобщи БНТ. Заради близостта на колата до други превозни средства, пламъците са засегнали и още една кола и един микробус.Колата е избухнала в пламъци около 4 часа сутринта. Все още не е ясно дали става въпрос за техническа неизправност или умишлен палеж.Изгорялата кола е собственост на дистрибуторска фирма.Работата по случая продължава. Разследващите полицаи работят и п двете версии.", "date": "2017-06-26", "title": "Кола изгоря в центъра на Благоевград"}
{"url": "https://news.bg/int-politics/teroristite-ot-sankt-peterburg-se-ugovaryali-v-telegram.html", "text": "Атентаторът самоубиец, неговите съучастници и този, който ги е ръководил от чужбина, са използвали програмата за съобщения \"Телеграм\" за подготовката на терористичната атака в руския град Санкт Петербург на 3 април, съобщава Федералната служба за сигурност (ФСБ), цитирана от руските медии.\"В хода на разследването на терористичния акт на 3 април в метрото на град Санкт Петербург ФСБ се сдоби с надеждна информация за използването от атентатора самоубиец, неговите съучастници и чуждестранния им ръководител на месинджъра \"Телеграм\" за прикриване на своите престъпни намерения на всички етапи на организацията и подготовката на терористичния акт\", се посочва в съобщението на ФСБ.При експлозията в участъка между метростанциите \"Сенная площадь\" и \"Технологически институт - 2\" в началото на април загинаха 16 души, включително самият терорист. Друга експлозия в метростанция \"Площадь восстания\" беше предотвратена.Терористите в Русия са поддържали връзка помежду си и с чуждестранните си ръководители чрез \"Телеграм\", тъй като той позволява тайна кореспонденция с високо ниво на криптиране на предаваната информация, добавиха от ФСБ.По-рано от \"Роскомнадзор\" призоваха администрацията на \"Телеграм\" да предостави данните, необходими за включване в регистъра на организаторите на разпространението на информация, в противен случай програмата я грози блокиране на територията на Русия.", "date": "2017-06-26", "title": "Терористите от Санкт Петербург се уговаряли в \"Телеграм\""}
{"url": "https://news.bg/politics/borisov-se-chuvstva-prizvan-da-sabira-pari.html", "text": "Явно сме призвани като правителство само да събираме пари и да разплащаме за чуждите грехове. Това коментира премиерът Бойко Борисов по време на  на ръководството на МВР. Той е убеден, че от контрабанда ще събере около 1,3 милиарда лева. Никакво контрабандно гориво не трябва да се допуска, призова министър-председателят.От думите му стана ясно, че парите за униформи на полицаите са потънали в АЕЦ \"Белене\". Миналата година, скъпи мои, благодарение на това безумие АЕЦ \"Белене\", вместо да ви дам за униформи и заплати, за Москва заминаха 1,3 млрд. живи лева, обясни Бойко Борисов.Ако не бях дошъл аз, да спра безумието на Драго Стойнев, да проуча реактор за \"Козлодуй\" за още 10 млрд. лв., с кой щяхте да си говорите, запита той.И още за потъналите пари: \" за американските централи. Платихме 3,6 млрд. живи пари за КТБ. И службите, и всички други имат вина\", каза Борисов.\"Я сметнете как , ако не сме платили тези пари\", посочи той и запита как би изглеждала отбраната, как биха изглеждали заплатите на учителите. Искам да повиша и вашите заплати, искам на военните да повиша, сподели премиерът. Вместо това бил задължен с други харчове.\"Кой по-първо да стачкува? Явно сме призвани само да събираме пари и да се разплащаме за чуждите грехове. По-добре от нас, никой не го прави, защото досега никой не плаща\", каза Бойко Борисов.Ще ги оправим нещата, смята той за бюрокрацията в КАТ. Там беше кристален израз на безхаберие, подчерта той. \"Тормозите гражданите зверски, категоричен е за бюрокрацията в администрацията. По битовата престъпност - назначаваме хора, както сме поели като ангажимент, обеща той.Бойко Борисов е категоричен, че лимит за гориво за полицията не трябва да има. Но не иска да крадат бензин и нафта. Колкото пари допълнително изразходите, както направих с ин-витрото, директорите носят отговорност за маршрутите, ще ви го платя отгоре, обеща той на полицейските шефове.\"Думата нямаме пари за бензин или нафта, не искам да я чувам\", повтори премиерът.\"Икономическа полиция\" е в състояние на пълно заспиване и затишие. Това обвинение отправи главният прокурор Сотир Цацаров. Той е доволен от съвместната работа с ГДБОП. Има подобрен диалог със специализираната прокуратура, смята Цацаров.Работата на \"Икономическа полиция\" е в пълна летаргия, продължи с критиките обвинител номер едно. Областните дирекции можело да се разделят на работещи и тихи дирекции. В Бургас, София и Пловдив се работело добре. Има региони в страната, в които се предпочита тишината, защото така е по-удобно и съществуват спокойно, обясни главният прокурор.Задача номер едно била борбата с корупцията. \"Задача номер две е противодействието на контрабандата. Резултати могат да се постигнат, стига да има воля\", коментира Цацаров.\"Не деля типичните криминални престъпления на големи и малки. Убийството е новина за национален екран, но за нормалния български гражданин е престъпление\", допълни главният прокурор.", "date": "2017-06-26", "title": "Борисов се чувства призван да събира пари"}
{"url": "https://news.bg/politics/farmatsevtite-podkrepyat-kandidaturata-ni-za-evroagentsiyata-po-lekarstva.html", "text": "Браншовата организация подкрепя всички усилия на държавата и неправителствения сектор, положени в посока самостоятелното кандидатстване на България, стана ясно на заседание на съюза в Русе.Здравният министър Николай Петров обяви, че България ще кандидатства сама, а не в обща кандидатура с Румъния, както беше предложено от служебното правителство.Централата на Европейската агенция по лекарствата се намира във Великобритания, но след напускането на държавата на Европейския съюз тя трябва да бъде преместена в страна членка. Редица се кандидатират за седалище на европейския лекарствен регулатор.", "date": "2017-06-26", "title": "Фармацевтите подкрепят кандидатурата ни за Евроагенцията по лекарства"}
{"url": "https://news.bg/crime/sadat-otmeni-naredba-s-koyato-taksa-smet-stava-vtori-danak-varhu-imota.html", "text": "Габровският административен съд (ГАС), отмени разпоредби, с които такса \"битови отпадъци\" (ТБО) се определя пропорционално върху данъчната оценка на имота, съобщиха от \"ИСА - Стопанска камара\"-Габрово.Решението на съда от 15 юни 2017 г. отменя текстове от Наредбата за определяне на местните такси, цени на услуги и права на територията на Община Габрово, които определят размера на местните данъци \"битови отпадъци\".Делото е образувано по жалба на \"ИСА - Стопанска камара\"-Габрово, за това, че при приемането на общинската наредба не са били включени мотиви и методика за определяне на размера на таксата \"битови отпадъци\". Така не са спазени изискванията на Закона за местните данъци и такси (ЗМДТ) и Закона за нормативните актове (ЗНА).В случая Габровският административен съд споделя становището на Стопанска камара-Габрово. По отношение на методиката за определяне на ТБО, в мотивите си ГАС отбелязва, че \"таксите, за разлика от данъците, са средства, които се заплащат от задължените лица за ползването на конкретна услуга, която следва да има определена стойност.Затова и законодателят обвързва техния размер с цената на конкретната услуга. Данъчната оценка не може да бъде в тази връзка основата, на която следва да се изчислява дължимата такса. Тя има отношение само към определяне на данъка за недвижими имоти. Когато не може да се установи количеството на битовите отпадъци, размерът на таксата се определя в левове на ползвател или пропорционално върху основа, определена от общинския съвет.Габровският съд установил, че член от наредбата противоречи на член от Закона за местни данъци и такси, според която не трябва основата за изчисляването на този вид такса да бъде данъчната оценка на имотите.Решението на ГАС не е окончателно и подлежи на обжалване в 14-дневен срок.От Стопанска камара-Габрово очакват решението на съда да провокира промяна в Наредбата, така че да бъдат прилагани съвременни методи при администрирането на процесите в общината, както това се случва в напредналите европейски държави.България е единствената страна в ЕС, в която такса \"битови отпадъци\" се определя не на база европейския принцип \"замърсителят плаща\" (т.е. според количеството отпадъци), а върху данъчната оценка на имота или балансовата стойност на активите.Определянето на таксата за битови отпадъци на база данъчна оценка на имота или балансова стойност на активите се превръща във втори имотен данък. Това е причината високотехнологични предприятия със скъпо оборудване да плащат в пъти по-голяма такса \"битови отпадъци\", поради по-високата балансова стойност на активите им.Освен това, общинските администрации (вкл. тази в Габрово) определят  на таксата за различните видове потребители. Според експертите от Стопанската камара това е пряка дискриминация по имуществен признак - според вида и големината на имота.Една и съща услуга се предоставя при различни условия, според вида на ползвателя (граждани и фирми). В случая не се прави разлика между \"битови\" (от човешката дейност) и \"промишлени\" (от производствената дейност) отпадъци.В някои общини едно предприятие покрива 50-70% от приходите от такса \"битови отпадъци\" при персонал 600 души и население над 50 000 души в общината. Разходите на фирмите за тази такса на едно лице варират от 8 до 10 000 лв. Отчетени количества в различните общини: от 7 до 2285 кг/жител информират от Стопанската камара в Габрово.От там отчитат следните ефекти за подобно отчитане на таксата - основният е липса на стимули за оползотворяване и намаляване на количеството на отпадъците. Сред ефектите е нереална отчетност на фирмено, общинско и национално ниво, изразходване на ТБО за цели, различни от управлението на отпадъците (според доклади на Сметната палата). Според бизнеса, се \"наказват\" инвестициите, особено в капиталоемки дейности.", "date": "2017-06-26", "title": "Съдът отмени наредба, с която такса смет става втори данък върху имота"}
{"url": "https://news.bg/economics/inspektsiyata-na-truda-prizovava-za-vnimanie-kogato-tarsim-rabota-v-chuzhbina.html", "text": " За да се пазят от измами, търсещите работа в чужбина, трябва да познават някои от основните права, напомня ИА \"Главна инспекция по труда\".Например всяко предварително искане на такси и плащания за осигуряване на работа са забранени. Такива такси се плащат работодателя.Най-често се искат пари за формуляр А1 за командироване - той се издава напълно безплатно от НАП.Всяка държава-членка на ЕС е длъжна да създаде официален национален уебсайт за правата на командированите. Главна инспекция по труда вече работи по изграждането на българския сайт.Заминаването на временна работа в чужбина, става чрез сключване на договор с предприятието, което предлага услугата. В документа трябва да са записани данните на двете страни, размера на възнаграждението, условията за полагане на извънреден труд, продължителността на работния ден, годишния отпуск и т. н. Всяка организация и предприятие, които предлагат подобни услуги трябва да имат лиценз от Агенцията по заетостта.При приемане на работа в чужбина всеки работник трябва да получава поне минималната заплата за конкретната страна още от първия работен ден и да бъде осигуряван на същата сума. Изрично се регламентира също, че разходите за транспорт, квартира и др. трябва да бъдат уговорени между страните предварително, напомнят от инспектората.Хората, които търсят работа в чужбина, могат да се съмняват във всички организации, които нямат собствен офис и приканват на среща на публични места. Белег за измама е и използването на социалните мрежи като единствен начин за контакт.За първите пет месеца на годината са извършили около 300 проверки на работодатели и са установени около 530 нарушения.Сигнали за нарушения при осигуряването на работа в чужбина могат да се подават в Главна инспекция по труда по всички възможни начини - на горещия телефон 0700 17 670, на телефона за сигнали на български граждани, работещи в чужбина - 00359 2 8101 747, през формата за сигнали и чрез мейл на посочените имейли. Важно е обаче в сигнала да има достатъчно данни за идентифициране на осигуряващия работа в чужбина, както и приложени документи, с които разполага лицето, напомнят още от Инспекцията на труда", "date": "2017-06-26", "title": "Инспекцията на труда призовава за внимание, когато търсим работа в чужбина"}
{"url": "https://news.bg/crime/revnost-droga-i-plyusheno-kote-v-zhestoko-ubiystvo.html", "text": "Ревност, примесена с дрога, са причина за брутално убийство, съобщиха от прокуратурата и СДВР за разкритото тежко престъпление.В Созопол е арестуван мъж, за когото има достатъчно доказателства, че е убиецът на жена. Задържан е за 72 часа. Това разказа административният ръководител на Софийска градска прокуратура Емилия Русинова.Мъжът умишлено е убил приятелката си, с която е живял два месеца. По тялото й има следи от удари с метален стик и следи от душене. За да спре страданията й, забил нож във врата. Опитал да й отреже главата. Съседите чули виковете на момичето.Извършителят сложил върху кървавия труп плюшена играчка, наподобяваща котето от Алиса в страната на чудесата, а после завел на местопрестъплението обща приятелка. Тя запазила самообладание, за да успее да се измъкне невредима. Момичето и гаджето й се опитали да го убедят да се предаде. Убиецът бил съвсем спокоен. Даже решил да отиде на парти. Убиецът тръгнал и към морето. По пътя качил момче и момиче на стоп. По някое време нападнал мъжа. Момчето е с рана на лицето.Созопол се оказва последната спирка на насилника - там е задържан. Има достатъчно свидетели. СДВР има данни, че е употребявал дрога. Издържан е от родителите си. Директорът на СДВР - старши комисар Ивайло Иванов посочи, че най-вероятно е употребил амфетамини.И жертвата, и убиецът са родени през 1988 година. Той е изключително жесток, според Иванов. В разговорите с разследващите не изразил съжаление и дори смятал, че е направил добро като убил гаджето си - помогнал й да спре с порока. Убиецът е заловен в нощен бар.", "date": "2017-06-26", "title": "Ревност, дрога и плюшено коте в жестоко убийство"}
{"url": "https://news.bg/int-politics/merkel-i-tramp-se-gotvyat-za-sblasak-na-sreshtata-na-g-20.html", "text": "Сблъсък между германския канцлер Ангела Меркел и американския президент Доналд Тръмп изглежда неизбежен, след като Германия даде знак, че ще направи измененията на климата, свободната търговия и управлението на принудителната масова глобална миграция основни теми на срещата на върха на страните от Г-20 в германския град Хамбург през следващата седмица, пише британското издание \"Гардиън\".Срещата на Г-20 събира заедно най-големите икономики в света, представляващи 85% от световния брутен вътрешен продукт (БВП), а избраният дневен ред от страна на Меркел вероятно ще увеличи изолацията на САЩ, като същевременно се опитва да сведе до минимум разногласията сред останалите страни членки на Г-20.Срещата, по време на която са предвидени мащабни улични протести, също така ще е арена на първата среща между Тръмп и руския му колега Владимир Путин като световни лидери.Тръмп вече се скара с Европа заради измененията на климата и бежанците на срещата на върха на Г-7 в Италия, а сега изглежда се готви да повтори същото в Хамбург, но на по-голяма сцена, след като Индия и Китай се присъединиха към критиките срещу Вашингтон.През миналата седмица новият генерален секретар на ООН Антониу Гутериш предупреди екипа на Тръмп, че ако САЩ се оттеглят от твърде много инициативи, противопоставяйки се на международната общност, ще бъдат заместени като световен лидер.По отношение на измененията на климата Меркел подготви почвата внимателно, посрещайки в Берлин двамата съюзници, от които най-много се нуждае - индийския премиер Нарендра Моди и китайския премиер Ли Къцян.Китай е най-големият замърсител на атмосферата, а Индия - третият най-голям. Ако те последват Америка в отхвърлянето на Парижкото споразумение за климата, целият процес ще рухне. И двете страни заявиха, че няма да се оттеглят от договора и ще изпълнят ангажиментите си от Париж.Германия настоява, че не търси конфронтация на срещата на Г-20. Германският външен министър Зигмар Габриел отбеляза, че на срещата в Хамбург ще присъстват много по-десни правителства от това на Тръмп, и те ще получат далеч по-малко ругатни от очакваните десетки хиляди протестиращи по улиците.Нито пък претендира, че страната му желае да се представи като съперник на Америка, посочвайки, че Германия вече има достатъчно отговорности. \"Като германски външен министър се събуждаш сутринта с изискването за лидерство, а вечерта си лягаш с него\", коментира Габриел.Меркел не желае да бъде поставена в ролята на лидер на западните либерални ценности, въпреки че последните социологически проучвания показват, че рейтингът ѝ е във възход, особено от ляво, като впечатляващите 52% от всички европейците са убедени, че тя \"ще направи правилните неща в световните дела\".", "date": "2017-06-26", "title": "Меркел и Тръмп се готвят за сблъсък на срещата на Г-20"}
{"url": "https://news.bg/world/garantirat-bezplatna-meditsinska-pomosht-za-britanskite-turisti-v-es.html", "text": "На британските туристи ще бъде гарантирана безплатна медицинска помощ, когато са на екскурзия в ЕС. Това разкри министърът за Брекзит на Великобритания Дейвид Дейвис, пише \"Дейли телеграф\".Британското правителство ще публикува подробности относно позицията си за правата на имигрантите по време на преговорите за Брекзит.Дейвис ще поиска от ЕС да продължи настоящата Европейска здравноосигурителна карта (ЕЗОК). Министърът отбелязва, че ако Брюксел откаже, правителството ще прокара едногодишен законопроект за 155 милиона лири по въпроса.Министърът разкри подробности от 15 страници документ, който днес ще бъде изпратен на ЕС. В него се излага позицията на Обединеното кралство за правата на имигрантите, която ще бъде основа на преговорите за Брекзит през следващите дни.Британският министър подчерта, че на гражданите на ЕС ще бъде проверено криминалното минало, за да им се позволи да останат на Острова.", "date": "2017-06-26", "title": "Гарантират безплатна медицинска помощ за британските туристи в ЕС"}
{"url": "https://news.bg/world/kitay-pomilva-nobelov-laureat-za-mir-zaradi-rak.html", "text": "Излежаващият 11-годишна присъда нобелов лауреат Лиу Сяобо е помилван по здравословни причини, съобщи адвокатът му, цитиран от АФП.През миналия месец Лиу Сяобо е диагностициран с нелечим рак на черния дроб.Лиу, който е осъден на 11 години затвор през 2009 г. за подриване на държавния строй, е диагностициран с рак на 23 май и е освободен няколко дни по-късно, поясни адвокатът му.Активистът е лекуван в болница в североизточния град Шънян.Международната общност от години призовава за освобождаването на правозащитника, който печели Нобелова награда за мир през 2010 г.Преди да бъде вкаран в затвора 61-годишният писател смело разпространяваше петиция за демократични реформи.", "date": "2017-06-26", "title": "Китай помилва нобелов лауреат за мир заради рак"}
{"url": "https://news.bg/education/studenti-sazdadoha-sayt-za-povishavane-na-gramotnostta.html", "text": "Студенти събраха стотици примери за неграмотност и ги публикуваха на сайт. Целта им е да намалят грешките в текстовете.Студентите от Пловдивския университет \"Паисий Хилендарски\" са обединени в лингвистичен клуб \"Проф. Борис Симеонов\". Техен ръководител е доц. д-р Красимира Чакърова - преподавател по Съвременен български език, информира БНР. Младите граматици обърнаха внимание и на това как социалните мрежи правят децата неграмотни.Тези примери се публикуват, за да се вижда от широката аудитория къде най-често грешат носителите на езика, каза доц. Чакърова. В специализирания сайт на лингвистичния клуб има рубрика, наречена \"Грешката е вярна\". Тя е на сайта blogs.uni-plovdiv.net/lingvclub_slovo/?page_id=248.Там публикуват снимки на билбордове, табели, които виждаме по улицата, както и публикации в интернет. Това се публикува, за да се вижда, да се знае и да се избягва в практиката.Вижда се, че нашите млади хора имат проблеми с поставяне на препинателни знаци, с членуване, употреба на сложни думи, заяви доц. Чакърова. \"Ние търсим и такива грешки, които в голяма степен са свидетелство на недостатъчно богатство на словото на даден човек, той не познава значението на думите, не познава тяхната принадлежност към конкретен стил. Получава се разностилие, това са т.нар. стилистични грешки, някои от които драстично променят смисъла на изречението. Непознаването на деепричастията много често пораждат двусмислици, обясни лингвистът.Писането на латиница и кирилица в социалните мрежи също водят до грешки, обясни тя.Най-често се греши при изписване на българската буква \"у\" се изписва като латинска, дори сме откривали \"ч\" като четворка и \"ш\" като шестица, допълни доц. Красимира Чакърова.", "date": "2017-06-26", "title": "Студенти създадоха сайт за повишаване на грамотността"}
{"url": "https://news.bg/regions/piyan-s-kamion-blasna-mezhdugradski-avtobus.html", "text": "Камион с прикачено ремарке се блъсна в пътнически автобус на пътя Видин-Монтана. Инцидентът е станал в неделя, 25 юни през деня, съобщи МВР.С близо 2 промила алкохол в кръвта шофьорът на камиона влязъл в насрещното с висока скорост и ударил странично междуградски автобус, пътуващ от София за Видин.При катастрофата е пострадало 7-годишно дете, което пътувало с родителите си. Детето е прието в болница в Монтана с черепно-мозъчни травми.Шофьорът на камиона е задържан и ще бъде съден по бързата процедура.", "date": "2017-06-26", "title": "Пиян с камион блъсна междуградски автобус"}
{"url": "https://news.bg/crime/mazh-se-prostrelya-v-tsentara-na-sofiya.html", "text": "Мъж се простреля с газов пистолет при проверка на полицията в София, съобщи Нова телевизия. Инцидентът е станал малко преди 12 часа в района на ул. \"Одрин\" и ул. \"Пиротска\". Мъжът вече е в болница.По непотвърдена информация органите на реда са го преследвали, защото е бил уличен в притежание на наркотици. Когато са успели да го спрат, той извадил газов пистолет и натиснал спусъка, насочен към себе си.", "date": "2017-06-26", "title": "Мъж се простреля в центъра на София"}
{"url": "https://news.bg/world/bahreyn-obvini-katar-v-sazdavane-na-voenno-naprezhenie.html", "text": "Външният министър на Бахрейн обвини Катар в създаване на военно напрежение в спора с регионалните сили, съобщава Ройтерс.Топ дипломатът на малката монархия има предвид решението на Доха да позволи повече турски войници да се настанят на територията на Катар.Бахрейн, Саудитска Арабия, ОАЕ и Египет прекъснаха дипломатически отношения с Катар преди три седмици, обвинявайки Доха, че финансира тероризъм. Те дадоха ултиматум на Катар да затвори турска военна база в Доха.Турция, най-влиятелният регионален играч, който подкрепя Катар, увеличи броя на войниците си в базата от възникването на кризата.Основата на спора с Катар е дипломатическа и ориентирана към областта на сигурността, а не военна, написа външният министър на Бахрейн Халид бин Ахмед ал Халифа в \"Туитър\".\"\", алармира дипломатът, но не спомена Турция.Вчера той написа в социалната мрежа, че външна намеса няма да помогне за разрешаване на проблема.Ултиматумът на арабските държави към Катар включва затваряне на телевизия \"Ал Джазира\" и прекратяване на връзките с Иран.В неделя турският президент Реджеп Ердоган отхвърли ултиматума като незаконна намеса във вътрешните дела на Катар.", "date": "2017-06-26", "title": "Бахрейн обвини Катар в създаване на военно напрежение "}
{"url": "https://news.bg/world/iskame-da-ostanete-obarna-se-mey-kam-imigrantite-ot-es.html", "text": "\"Искаме да останете\". Това заяви британският премиер Тереза Мей, обръщайки се към имигрантите от ЕС, които живеят на Острова.\"\", каза тя пред долната камара на парламента., изтъкна Мей.Мей поясни, че всички три милиона граждани на ЕС ще трябва да подадат документи за издаване на карта за самоличност за \"постоянен статут\" след Брекзит.Министър-председателят изложи документ от 15 страници за правата на гражданите на ЕС във Великобритания. В него се предлага онлайн система, която ще предостави на имигрантите от ЕС възможност за постоянно пребиваване във Великобритания както за много неевропейски граждани, които живеят на Острова повече от 5 г.Премиерът поясни пред Камарата на общините, че гласуването за излизане от ЕС не е било вот за напускане на Европа.\"Великобритания иска приятелски отношения с ЕС\", \"нови, дълбоки и специални отношения\", добави тя.Мей поясни, че иска сигурност, подчертавайки, че нито един гражданин на ЕС на Острова, живеещ законно, няма да бъде принуждаван да напусне.Всички граждани на ЕС на Острова, които са пребивавали пет години, ще могат да подадат документи за постоянен статут. Отношението към тях ще бъде като към британските граждани по отношение на здравеопазване, образование, социални помощи и пенсии. Всеки, който е пребивавал по-малко от пет години, ще му се позволи да остане, докато направи пет години и ще може да подаде документи за постоянен статут.Крайната дата на схемата ще бъде обект на обсъждания, но няма да бъде по-ранна от 29 март 2017 г. и не по-късно от 29 март 2019 г, когато Великобритания напуска ЕС.Няма да има разделяне на семейства. След Брекзит гражданите на ЕС с постоянен статут ще могат да доведат роднините си на същата база като британските граждани в ЕС.Периодът от две години ще позволи на имигрантите да определят статута си.Правителството очаква предложението да бъде на реципрочна база и с гражданите на Норвегия, Исландия, Лихтенщайн и Швейцария.Според Мей това е справедливо и сериозно предложение.Лидерът на лейбъристите Джереми Корбин обаче вярва, че не е справедливо. Той смята, че европейските граждани са третирани като разменна монета.Мей потвърди, че е против Европейския съд да решава правата на гражданите на ЕС след Брекзит.", "date": "2017-06-26", "title": "\"Искаме да останете\", обърна се Мей към имигрантите от ЕС"}
{"url": "https://news.bg/your-voice/a-boyko-borisov-ne-e-stalin-i-ne-mozhe-da-priznava-ezitsi-i-natsii.html", "text": "Покрай едно изказване на външния ни министър г-жа Екатерина Захариева отново се разгоря спор, засега главно в интернет, около исканията на Скопие да признаем освен държавата, и македонски език, и македонски народ. Това е едно голямо свидетелство, че в някои политически кръгове в Скопие са на една-две светлинни години от европейските норми и ценности.Език например според тези ценности не се признава от правителства, а от професионалните лингвистични институти. Иначе казано премиерът Бойко Борисов не може да признава македонски, австралийски, швейцарски, кипърски, косовски, молдовски и други подобни \"езици\". В тоталитарни държави - може. Другарят Сталин създаваше и признаваше много езици. Дори книга бе написал: \"Марксизм и вопросы языкознания\". А друг руснак бе написал песен със стих: \"Товарищ Сталин, вы большой ученый, В языкознанье знаете вы толк\".Ние обаче живеем в демократична държава.И Бойко Борисов не е Сталин. Следователно правителството не може да признава език.А също и нация. Нацията или я има, или я няма. Затова и това не може да направи правителството ни.Какво да признаем за \"македонци\". Население на Македония с 2 млн. души. От тях 600 000 са албанци, 100 000 турци, 200 000 \"гюпци\" (т.е. цигани), 40 000 сърби и 120 000 българи. Кой за какъв признаваме? Принадлежността към една нация е индивидуално, а не колективно право на човешките индивиди. Така е при демокрацията.", "date": "2017-06-26", "title": "А Бойко Борисов не е Сталин и не може да признава езици и нации"}
{"url": "https://news.bg/health/ot-kasata-ochakvat-lekarskiyat-sayuz-da-saglasuva-aneksa-za-bolnitsite.html", "text": "От Здравната каса очакват Българския лекарски съюз да съгласува анекса към индивидуалните договори с изпълнителите на болнична медицинска помощ.От Касата са изпратили на 22 юни утвърдени пари за болнична помощ за 1 млрд. 676 млн. лв., като стойността за юни е 141 млн. 819 хил. лева. Утвърдените бюждети са изпратени до районните здравноосигурителни каси (РЗОК) и лечебни заведения. От Здравната каса уверяват, че парите били съществено увеличени в сравнение с досегашните бюджета на болниците.Ден по-късно, на 23 юни, от Касата са изпратили на Лекарския съюз анекс с отразените в Решението на НС промени към индивидуалните договори - за съгласуване. Според информацията на Касата, от БЛС отказали да съгласуват Анекса. Това прави невъзможно утвърдените от НС на НЗОК стойности да достигнат до лечебните заведения, оправдават се от Касата.", "date": "2017-06-26", "title": "От Касата очакват Лекарският съюз да съгласува анекса за болниците"}
{"url": "https://news.bg/regions/mazh-ubit-kray-shumen.html", "text": "42-годишният Светослав Щерев е убит снощи в местността Смесе край Шумен. Окръжна прокуратура в Шумен обвини Крум Димитров в умишлено убийство, той е задържан за 72 часа.Светослав и Крум били заедно същата вечер и се черпили. По-късно вечерта обаче се скарали и това довело до фаталния край. Когато полицията пристигнала Щерев вече бил мъртъв.Работата по досъдебното производство продължава.", "date": "2017-06-26", "title": "Мъж убит край Шумен"}
{"url": "https://news.bg/comments/katarskata-kriza-nov-shans-za-arabo-izraelsko-sblizhavane.html", "text": "Докато кризата, която раздира петролните монархии от края на май тази година, рискува да остлаби трайно Съвета за сътрудничество в Персийския залив /ССПЗ/, Израел вижда в поставянето на Катар на колене историческата възможност да се сближи с Рияд и Абу Даби и по този начин да интегрира анти-иранската и анти-\"Мюсюлмански братя\" ос, подкрепяна от американския президент. Това коментира излизащият на френски език ливански вестник L'orient-Le jour.Отношенията между Израел и някои държави от Персийския залив отбелязаха безпрецедентен напредък през последното десетилетие, до степен, че по време на първата си официална визита във Вашингтон през февруари Бенямин Нетянаху заяви: \"Арабските страни в региона не гледат вече на Израел като на враг, а все повече като на съюзник.\"Отвъд тази демонстрация на намерение, пътят към нормализиране на арабо-израелските отношения все още остава дълъг и би трябвало да зависи от едно проницателно , но малко вероятно уравновесяване на интересите на Израел, страните от Персийския залив и Съединените щати.Криза насред Залива е априори от полза за ИзраелСкъсването на дипломатическите отношения между Катар, Саудитска Арабия, Обединените арабски емирства, Бахрейн и Египет на 5 юни беше приветствано от израелския министър на отбраната Авигдор Либерман, който отбеляза, че това отваря \"възможности за сътрудничество в борбата с тероризма\".Анти-\"Мюсюлмански братя\" манията на Абу Даби / и на Кайро/ и анти-иранската на Рияд /и на Манама/, чиито корени могар да бъдат открити в задушаващата политика на Доха, са пословично и публично споделяни от Тел Авив.Изявленията на американския президент по време на обиколката му в Рияд и Йерусалим през май също потвърдиха, че в близкоизточната си политика Тръмп ще разчита изключително на своите сунитски съюзници и на Израел, за да се противопоставя безконтролно на Иран, политическия ислям и джихадизма.Мнозина пожелаха да видят в кризата в Съвета за сътрудничество в Персийския залив неочакван картбланш за нов \"регионален алианс\", докато други бяха възмутени от саудитския равнис по Вашингтон или Тел Авив.И все пак би било погрешно да се мисли, че Израел е източникът на тези напрежения, тъй като те се основават на стари спорове, които само са чакали да бъдат раздухани. Въпреки подклаждащите изявления на Доналд Тръмп по отношение на Иран и на съвета , отправен към страните от Залива да експулсират терористите от дома си, Вашингтон не е в по-голяма степен подбудител. Саудитско-емирският тандем изглежда се е възползвал от обрата в американската пост-Обама дипломация, за да уреди категорично сметките си в Съвета за сътрудничество в Залива. Ускоряване на сближаването между Тел Авив, Абу Даби и РиядПонеже възприятията играят централна роля в Близкия изток, Тел Авив вече трупа капитал от една криза, която идва сляд няколко години на примирие между Израел и страните от Залива. В по-малка или в по-голяма степен преднамерено дискретни, тези отношения са от икономически и геостратегически порядък. Това засяга, между другото, израелските компании за високи технологии и киберсигурност, обмяната на анализи и разузнавателни данни /особено по отношение на Иран, но в наши дни в по-голяма степен по отношение на региона/ или дискретни срещи в кръговете на неформалната дипломация, както е видно от хакнатите имейли на емирския посланик във Вашингтон.ОАЕ разрешиха да бъде отворено израелско представителство в Абу Даби през 2015 г. /акредитирано към Международната агенция за възобновяема енергия/ и участват в съвместни военни учения, както в Гърция през март.От саудитска страна бяха дадени много признаци на сближаване. Бяха пуснати пробни топки, за да се тества общественото мнение или да се дадат залози за откритост : срещите между Дор Голд /бивш генерален директор на израелското министерство на външните работи и радетел за сближаване на Израел със Залива/ и бившия саудитски генерал Ануар Ешки /директор на изследователски център в Джеда/ през юни 2015 г. в Съвета за международни отношения във Вашингтон и по време на визита на саудитска делегация в Йерусалим през юли 2016 г. ; разговорите между принц Турки ал-Фейсал /бивш шеф на саудитското разузнаване/ и Яков Амидрор /бивш главен съветник по националната сигурност на Бенямин Нетаняху/ във Вашингтонския институт за близкоизточна политика през май 2016 г.Нормализаране - скок, който Рияд не е готов да направиМечтаейки за интегрирането на една стратегическа ос от Кайро до Рияд, която да минава през Тел Авив, Аман и Абу Даби, някои израелски лидери се размечтаха и за нормализиране на отношенията с т.нар. от тях \"умерени сунитски държави\". В действителност само историческите, но отслабени партньори /Йордания и Египет/ и ОАЕ и Бахрейн, които не са чужди на промяната в саудитската позиция по темата, подкрепят този \"малко вероятен съюз\".Израел обаче успя да превърне американския президент в своя най-добър говорител. Това, което Барак Обама отказваше да направи, Доналд Тръмп е в състояние да им го предложи: да се противодейства на иранската заплаха чрез договоряне със ССПЗ на американска подкрепа за създаването на \"арабска НАТО\", в замяна на значително сближаване с Тел Авив, /който ще бъде част от тази коалиция/. В триъгълника Тел Авив - Рияд - Вашингтон кой от кого има най-голяма нужда? Кой държи лоста за маневриране?Отговорът несъменено е Израел, чийто премиер от години няма друга цел освен да нормализира отношенията си с арабските сунитски държави и уцелвайки с един удар два заека, да се опълчи на Иран, залагайки на карта уреждането на палестинския въпрос. Какво по-ефикасно от един арабо-израелски мир, без израело-палестински такъв?Именно тук палестинският проблем изплува отново, превръщайки се в разменна монета за Рияд, който заедно с Абу Даби, изискват от Израел действия за колонизация и блокада на Газа.Тези искания са доста под нивото на една независима палестинска държава, такава каквато е заложена в Арабската мирна инициатива от 2002 г. Но Абу Даби и Рияд не губят нищо от разгласяването на един невъзможен за реализиране проект, при което Бенямин Нетаняху би рискувал да бъде изхвърлен от борда от крайната десница, която сам е довел във властта. И те го знаят. Сътрудничеството по интереси между Израел и някои страни от Залива със сигурност ще се развива /анализатори говорят за \"мълчалив режим на сигурност\" /, но пътят към нормализирането е все още дълъг.По принцип, Саудитска Арабия няма никакъв интерес да официализира тези отношения, които имат своите предимства, без да броим недостатъците /критики към обществено й мнение, предателство на палестинската кауза, опетняване на имиджа й на лидер на сунитския свят/. Но тя иска засилена военна подкрепа от Съединените щати. Така че, саудитското кралство отнема думата на американския президент, подавайки ръка на Израел и започвайки голямa чистка в Съвета за сътрудничество в Персийския залив. Рисковете са значителни (особено за Хамас, Газа и Израел), но Рияд потвърждава, че именно той диктува условията на Вашингтон и Тел Авив, а не обратното.", "date": "2017-06-26", "title": "Катарската криза - нов шанс за арабо-израелско сближаване"}
{"url": "https://news.bg/world/es-mozhe-da-globi-alphabet-inc-s-eur1-mlrd-za-monopolno-polozhenie.html", "text": "Антимонополният орган на ЕС може да глоби американския холдинг Alphabet Inc. - Google e дъщерна компания, с повече от 1 милиард евро, обявиха източници, запознати със случая, цитирани от американския вестник \"Уолстрийт джърнъл\".ЕС ще поиска промени в бизнес практиките на компанията.Европейската комисия, която близо 7 г. разследва Google за нарушаване на антимонополните правила на съюза в няколко области, се очаква да обяви най-рано във вторник, че американската компания манипулира резултатите в търсачката в полза на търговски партньори и клиенти на Google.", "date": "2017-06-26", "title": "ЕС може да глоби Alphabet Inc. с €1 млрд. за монополно положение"}
{"url": "https://news.bg/crime/dzhip-udari-patrulka-pred-politsiyata-vav-veliko-tarnovo.html", "text": "Джип \"Опел Фронтера\" с великотърновска регистрация блъсна две паркирани пред полицията на Велико Търново коли, също опели, съобщи \"Велико Търново.нет\". Едната от тях - патрулка, е с ударена задна част, а другият паркиран опел от удара бе отместен чак на тротоара. Джипът, който е с десен волан, също е с пострадала предница.Водачът невъзмутимо и твърде неадекватно седял в джипа, препасан с колан, без да излезе при дошлите полицаи. Едва след идването на патрула на Пътна полиция стана ясно, че шофьорът е чужденец.На английски той обясни, че котка тръгнала да пресича пътното платно и за да не я удари, водачът забил джипа в двете коли пред участъка. След краткия диалог водачът бе свален от седалката и въведен в РПУ-то.", "date": "2017-06-26", "title": "Джип удари патрулка пред полицията във Велико Търново"}
{"url": "https://news.bg/int-politics/desetki-raneni-pri-protest-v-london.html", "text": "Най-малко 14 полицаи са били ранени при протест в британската столица Лондон, предаде \"Гардиън\". Четирима от пострадалите са били хоспитализирани. Трима са били задържани. Протестът, прераснал в сблъсъци, бе срещу полицейското насилие. Повод за протеста стана убийството на млад чернокож британец. На 15 юни полицията спира за проверка кола, в която се намирал и въпросният мъж. Твърди се, че е упражнено насилие от страна на униформените, след което 25-годишният е приет в болница и по-късно умира. ", "date": "2017-06-26", "title": "Десетки ранени при протест в Лондон "}
{"url": "https://news.bg/int-politics/polsha-obvinyavana-v-seksualna-kontrarevolyutsiya.html", "text": "Полското правителство бе обвинено в провеждането на \"сексуална контрареволюция\", предаде \"Гардиън\".Повод за обвиненията стана спорният закон, подписан от президента Анджей Дуда. Новите мерки ограничават спешната контрацепция. Според досегашното законодателство, жените над 15-годишна възраст можеха да купуват въпросните хапчета без рецепта. След приемането на новия закон обаче това няма да бъде възможно. Това обаче предизвика гнева на евродепутати и еврокомисаря по здравеопазване. Те обвиниха властите във Варшава, че ограничават правата на жените и погазват европейски ценности. Също така припомниха, че въпросът е твърде деликатен и има много случаи на изнасилване или местоположение, при които трябва да се действа веднага, а засегнатото момиче или жена няма да има възможност. Така, живеещите в провинцията ще се окажат без достъп до лекар, когато спешно им се налага, или лекарите ще им дават рецепта по своя преценка, основана на религиозни принципи. Не за първи път управляващите от \"Право и справедливост\" са критикувани остро за промените, които се опитват да наложат срещу семейното планиране. Припомняме, че по-рано протести спряха опитите за ограничаването на абортите с нов закон. В момента Полша е сред европейските страни с най-строго законодателство в това отношение.", "date": "2017-06-26", "title": "Полша обвинявана в сексуална контрареволюция "}
{"url": "https://news.bg/world/spacex-uspeshno-zavarshi-izstrelvane-na-dve-raketi-sas-sateliti-v-ramkite-na-3-dni.html", "text": "В неделя американската космическа компания SpaceX успешно завърши и второто изстрелване на ракета със сателити в рамките на три дни, съобщава ДПА.Припомняме, в петък американската компания успешно изстреля BulgariaSat-1.В 13,25 часа местно време (20,25 ч. по Гринуич) американската компания успешно изстреля ракета \"Фалкон\" 9 с 10 сателита към ниска околоземна орбита. Сателитите са на телекомуникационната компания Iridium. Ракетата беше изстреляна от военновъздушната база \"Ванденберг\" в Калифорния.И при двете мисии първата степен на ракетата успешно се върна на Земята, кацайки на плаваща платформа в морето.Базираната в Калифорния компания за първи път използва частично рециклирана ракета носител за изстрелване на сателити през март.Такъв тип ракети се разглеждат като ключов елемент за намаляване на цената на полетите. НАСА се обръща към частни компании за транспортиране на товари и евентуално на астронавти до Международната космическа станция на по-късен етап.От SpaceX се надяват да са първата компания, предложила полети до космоса на обикновени хора.", "date": "2017-06-26", "title": "SpaceX успешно завърши изстрелване на две ракети със сателити в рамките на 3 дни"}
{"url": "https://news.bg/regions/obshtina-dupnitsa-e-zastrashena-ot-kriza-s-bokluka.html", "text": "След като Община Перник отказа временното транспортиране на битовите отпадъци от Община Дупница на техните сметища, в Дупница са изправени пред криза с боклука. Очаква се решението на общинските съвети на съседните Самоков и Костинброд.Сметището, където се транспортира боклука на Дупница, се намира над жилищния комплекс \"Бистрица\". То остава затворено до края на календарната година. С оглед на това, ако Община Дупница не намери бързо нов терен за сметище, няма да има къде да кара отпадъците си.След последното заседание на Общинския съвет в Дупница, на което общинарите не приеха решението за преотреждане на около 200 декара имоти край селата Джерман и Грамаде за ново депо, ситуацията в града става още по-сложна.Припомняме, че жителите на Джерман вече от 5 години водят съдебни дела и организират протест срещу изграждането на депо за отпадъци. Съоръжението е предвидено на около 500 метра от къщите на хората, което според местните е недопустимо, а там трябва да се депонира боклука на шест общини от областта.", "date": "2017-06-26", "title": "Община Дупница е застрашена от криза с боклука"}
{"url": "https://news.bg/int-politics/torite-izpolzvat-grazhdanite-na-es-v-pregovorite-za-brekzit-nedovolen-korbin.html", "text": " Това бе коментарът на лидера на лейбъристите Джереми Корбин след оповестения план на британското правителство за съдбата на мигрантите от ЕС след Брекзит, предаде \"Гардиън\".По думите му, правата на тези 3 млн. души трябвало да бъдат уточнени веднага след рефрендума от юни миналата година, а не да се чакат преговорите за излизането на Кралството от Съюза. Сега, по думите му, тези хора са използвани от управляващите при преговорите, а не им е отправено щедро предложение да останат. В отговор премиерът Тереза Мей обвини, че не разбира за какво точно се преговаря и поясни, че тя се бори срещу ширещото се мнение, че Лондон трябва да понесе наказание за решението си да напусне ЕС. Лейбъристите не са единствената партия сред опозицията, за която кабинетът не прави достатъчно за тези граждани. Те припомниха, че става въпрос за хора, които живеят и работят законно, плащат данъци и \"правят Великобритания онова, което е\". \"Искаме да останете\". Това заяви британският премиер, обръщайки се към имигрантите от ЕС, които живеят на Острова.\"\", каза тя пред долната камара на парламента., изтъкна Мей.Мей поясни, че всички три милиона граждани на ЕС ще трябва да подадат документи за издаване на карта за самоличност за \"постоянен статут\" след Брекзит.Министър-председателят изложи документ от 15 страници за правата на гражданите на ЕС във Великобритания. В него се предлага онлайн система, която ще предостави на имигрантите от ЕС възможност за постоянно пребиваване във Великобритания както за много неевропейски граждани, които живеят на Острова повече от 5 г.Премиерът поясни пред Камарата на общините, че гласуването за излизане от ЕС не е било вот за напускане на Европа.", "date": "2017-06-26", "title": "Торите използват гражданите на ЕС в преговорите за Брекзит, недоволен Корбин "}
{"url": "https://news.bg/society/ot-kzk-obvinyavat-muzikautor-za-prekrateniya-dogovor-s-bnr.html", "text": "Комисията за защита на конкуренцията (КЗК) предяви на \"Музикаутор\" твърдение за нарушение, свързано с господстващо положение, съобщиха от КЗК.От КЗК уличават Сдружението на композитори, автори на литературни произведения, свързани с музиката и музикални издатели за колективно управление на  с господстващо положение на пазара на предоставяне на права за излъчване на музикални и литературни произведения от репертоара на \"Музикаутор\".Тези произведения са предавани по безжичен път, по електронна съобщителна мрежа за доставчици на радиоуслуги на територията на страната, което може да предотврати, ограничи или наруши конкуренцията и да засегне интересите на потребителите чрез необосновано прекратяване на съществуващите договорни отношения с Българското национално радио. По този начин е се препятства осъществяваната от радиото дейност, обясняват от КЗК.Припомняме, малко преди Нова година \"Музикаутор\" прекрати договора си за авторски права с Българското национално радио, след като не се споразумяха за новите тарифи, които се оказаха 3 пъти по-високи от досегашните. Това беше причина навръх Нова година - 2017-та общественото радио да не излъчи и националния химн.Проучване от КЗК е установило, че предоставянето на права за използване на репертоара на Музикаутор се уреждат с договор. Той обхваща музикални и литературни произведения в радио. Сключен е между БНР и \"Музикаутор\" на 19 декември 2011 г. Договорът е прекратен считано от 01.01.2017 г. чрез отправено на 21.11. 2016 г. предизвестие от \"Музикаутор\".От преговорите между двете страни и от цялостното поведение на \"Музикаутор\" може да се направи извод, че прекратяването на действащия договор между страните представлява начин за постигане на исканите от Сдружението условия за определяне размера на дължимите му възнаграждения за лицензирането на съответните права.От установените факти не може да се изведе друга цел и причини, които обективно да обосновават поведението и да оправдаят прекратяването на Договора, съобщават от КЗК.Чрез прекратяването на договора с БНР \"Музикаутор\", като предприятие с господстващо положение, лишава националното радио от възможност за ефективно конкуриране на пазара, на който последното осъществява дейност. Това е така защото освен, че лишава БНР от съществено за неговата дейност съдържание, с поведението си \"Музикаутор\" лишава общественото радио от възможност за извършване на дейността в изпълнение на задълженията, възложени със закон, мотивират се от Комисията за защита на конкуренцията.Достъп до документите на Комисията по случая имат и двете страни. В 30-дневен срок те могат да представят писмени възражения по предявените твърдения. Имат право да бъдат изслушани от КЗК в открито заседание.", "date": "2017-06-26", "title": "От КЗК обвиняват Музикаутор за прекратения договор с БНР"}
{"url": "https://news.bg/int-politics/makron-obyavi-che-frantsiya-nyama-da-priznae-aneksiraneto-na-krim-ot-rusiya.html", "text": "Френският президент Еманюел Макрон обяви, че Франция отказва да признае анексирането от страна на Русия на украинския полуостров Крим, съобщава \"Франс прес\".Говорейки след разговори с украинския президент Петро Порошенко в Париж, Макрон коментира: \"Франция е ангажирана със суверенитета на Украйна в нейните признати граници.\"Руският президент Владимир Путин в събота посети Крим, който Москва анексира през 2014 г., като Киев осъди посещението му като нарушение на нейния суверенитет.Западните сили обвиняват Русия, че не е изпълнила ангажиментите си съгласно споразуменията от Минск за прекратяване на боевете между правителствените сили и подкрепяните от Кремъл сепаратисти в Източна Украйна.Лидерите на ЕС се разбраха през миналата седмица да удължат строгите икономически санкции срещу Русия за още шест месеца, посочвайки, че Москва не е изпълнила ангажиментите си за прекратяване на огъня в Украйна.Френското външно министерство отбеляза, че наблюдателите на ОССЕ в Украйна са подложени на \"неприемливи заплахи и пречки\".Когато Макрон се срещна с Путин през май, малко след като новият френски държавен глава встъпи в длъжност, той призна, че двамата не постигат съгласие относно редица неща.", "date": "2017-06-26", "title": "Макрон обяви, че Франция няма да признае анексирането на Крим от Русия"}
{"url": "https://news.bg/int-politics/mihay-tudose-odobren-za-premier-na-rumaniya.html", "text": "Румънският президент Клаус Йоханис одобри икономическия министър Михай Тудосе за премиер на страната, предаде \"Ройтерс\". По-рано кандидатурата му бе предложена от управляващата коалиция. До края на седмицата управляващите се надяват да сложат край на създалата се политическа криза в държавата.Самият Йоханис също коментира пред журналистри, че се надява на същото. Очаква се новият премиер да разкрие във вторник състава на новото павителство, в което някои от досегашните министри запазват постовете си. Припомняме, миналата седмица правителството на Румъния падна след 6 месеца на власт. Министър-председателят на Румъния и неговото правителство бяха свалени от власт след вот на недоверие в румънския парламент, внесен от членове на управляващата партияСорин Гриндяну не изпълни обещанията си, направени на изборите през декември 2016 г.", "date": "2017-06-26", "title": "Михай Тудосе одобрен за премиер на Румъния "}
{"url": "https://news.bg/health/lekarskiyat-sayuz-nyama-da-saglasuva-aneksa-na-kasata.html", "text": "Българският лекарски съюз (БЛС) няма да съгласува анекса, предложен от Националната здравноосигурителна каса, защото противоречи на Националния рамков договор. Парите са за подготвеното месечно разпределение на бюджета за болниците за месец юни в размер на 141 млн. лева и промени в индивидуалните договори, съобщиха от съсловната организация.Според Лекарския съюз анексът противоречи на Националния рамков договор, а предложенията за изменение в типовите договори с лечебните заведения слагат лимити върху медицински изделия, лекарствени продукти за лечение на злокачествени заболявания, ражданията и интензивните грижи.Припомняме, малко по-рано от Касата обявиха, че очакват от Лекарския съюз да подпишат анекса.Съсловната организация очаква от НЗОК да предостави мотиви за предложените промени в типовите договори с лечебните заведения. Според БЛС, определянето на индикативни стойности за медицински изделия и лекарствени продукти за лечение на злокачествени заболявания е прекалено рестриктивно и незаконосъобразно.Отпадането на правото за надвишаване на тези индикативни стойности с до 3% противоречи изцяло на записаното в Рамковия договор за 2017 г. Въпреки че има завишаване на сумите в месечните бюджети на лечебните заведения за болнична помощ, на практика се ограничава възможността болниците да надвишават посочените лимити, обясняват решението си от БЛС.Недопустимо е НЗОК да лимитира задълженията си само до наличието на излишъка в болничната помощ, защото такъв не е налице, категорични са от Български лекарски съюз.", "date": "2017-06-26", "title": "Лекарският съюз няма да съгласува анекса на Касата"}
{"url": "https://news.bg/crime/podobryava-se-sastoyanieto-na-prostrelyaniya-v-tsentara-na-sofiya.html", "text": "Има сериозно подобрение в състоянието на мъжа ранен при стрелбата в централния столичен квартал \"Витоша\". В голяма степен пациентът е с възстановен говор, има подобрение и в раздвижването на десните крайници.Това съобщиха от пресцентъра на УМБАЛ \"Св. Анна\"-София.Припомняме, че на 18 май 57-годишният Драгомир Драгомиров извърши двойно убийство в столичния кв. \"Витоша\". Според полицията мотивите са неуредени финансови сметки. Става въпрос за около 100 000 лева. Драгомиров стрелял по шефовете си, строителни инвеститори. Убити бяха двама души, а трети пострада.\", каза д-р Славомир Кондов - началник II неврохиругично отделение.", "date": "2017-06-26", "title": "Подобрява се състоянието на простреляния в центъра на София "}
