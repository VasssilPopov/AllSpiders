{"url": "https://news.bg/world/ubiti-i-otvlecheni-v-nigeriya.html", "text": "Двама души са били убити, а повече от 30 други са били отвлечени от въоръжени бандити при няколко атаки по магистрала в северната част на щата Кадуна, Нигерия, съобщиха местните власти в събота, предаде АФП.Атаките са последни в изблици от отвличания за откуп в района през последните два месеца.Бандитите са взели и седем превозни средства.Той добави, че бандитите са се свързали със съпруга на отвлечената млада майка и го помолили да му плати откуп за освобождаването на жена си и бебето.Двама местни служители потвърдиха, че \"най-малко 30 души\" са отвлечени по магистралата, добавяйки, че двама души също са били убити.\", каза Данади Харуна, директор на Националния съюз на работниците в пътния транспорт \"Бирнн Гуари\".В началото на май, около 100 души бяха отвлечени само за два дни на друг път в район, където отвличанията достигнаха безпрецедентни нива.Бандите, които се движат по мотоциклетите за лов на жертви, са известни, че оперират в два северни щата.Отвличането на откуп е било явление, изолирано в богатата на петрол южна Нигерия. Но тя се е разпростряла на север и е доходоносна поради икономически трудности. Отвлечените често се освобождават в рамките на дни, ако откупът се изплаща - ако не, те биват убити, според източници на сигурност.", "date": "2018.06.09", "title": "Убити и отвлечени в Нигерия "}
{"url": "https://news.bg/bulgaria/mazh-e-v-koma-sled-katastrofa-na-stolichen-bulevard.html", "text": "Мъж е в кома, след като бил блъснат от автомобил по-рано днес в София, предаде \"Дарик\".Той е настанен в болница \"Св. Анна\".Има опасност за живота му.Инцидентът е станал малко след 16.30 ч. в събота на бул. \"Ситняково\". ", "date": "2018.06.09", "title": "Мъж е в кома след катастрофа на столичен булевард"}
{"url": "https://news.bg/bulgaria/izdirvat-dete-kray-kresna.html", "text": "Дете e изчезнало край Кресна, съобщи  bTV.Заедно с други деца влязло да плува в в река Струма, но не се появило след това.Детето е от ромско семейство и е било на гости в района.Рафтъри и БЧК, които са в района за учение, са се включили в издирването.", "date": "2018.06.09", "title": "Издирват дете край Кресна "}
{"url": "https://news.bg/world/papata-prizova-za-merki-sreshtu-klimatichnite-promeni.html", "text": "Папа Франциск призова за пореден път да се вземат спешни мерки срещу климатичните промени, предадоха световните информационни агенции. Той събра на конференция редица петролни ръководители и мениджъри във Ватикана в събота, за да обсъдят средата и чистата енергия.Припомняме, че в нея вземат участие компании като BP и Exxon Mobil.Светият Отец отдавна подкрепя действията за климата. Конференцията в събота беше съобщена като продължение на енцикликата, публикувана преди три години, в която той призова хората да спасят \"общия си дом\" от изменението на климата и екологичните бедствия.Франциск каза в събота, че въпреки че нефтените и газовите компании са постигнали напредък към по-чисти горива и по-благоприятни за климата бизнес практики, все още има още работа.В четвъртък норвежката енергийна компания Equinor заяви, че глобалният преход към по-устойчива енергия се осъществява твърде бавно, за да се постигне целта от 2 градуса, договорена в Парижкото споразумение за климата.А доклад, публикуван в петък, установи, че въглеродният диоксид - основен двигател на глобалното затопляне - е достигнал рекордни високи концентрации в земната атмосфера през април и май.", "date": "2018.06.09", "title": "Папата призова за мерки срещу климатичните промени "}
{"url": "https://news.bg/weather/valezhi-i-gradushki-i-v-sabota.html", "text": "В събота също се очакват краткотрайни валежи. Ще има и условия за градушки. Това съобщават от НИМХ на БАН.В Източна България валежи обаче не се очакват. Там времето ще е предимно слънчево.Ще духа до умерен източен вятър.Максималните температури ще са между 25 и 30 градуса.Атмосферното налягане ще е по-ниско от средното за месеца. ", "date": "2018.06.09", "title": "Валежи и градушки и в събота "}
{"url": "https://news.bg/crime/politsai-spipaha-170-kg-kontrabanden-tyutyun.html", "text": "При спецоперация полицейски служители задържаха 170 кг нелегален тютюн. Спецакция срещу контрабандата е проведена в зоната за отговорност на ГПУ - Гоце Делчев. По време нна акцията по противодействие на контрабандата и незаконното разпространение на акцизни стоки граничните полицаи спрели за проверка в района на село Катунци лек автомобил \"Нисан\" с българска регистрация. Колата била управлявана от 52-годишния П. Ч. от село Абланица, община Хаджидимово.Проверката на автомобила открила предварително опаковани и подготвени за продажба пакети и кашони с нарязан тютюн без акцизен бандерол. Пакетите били поставени на задната седалка на автомобила. Общото количество контрабанден тютюн е 170 килограма. Водачът на автомобила е задържан в ГПУ Гоце Делчев за срок до 24 часа.Уведомена е районната прокуратура, образувано е досъдебно производство по описа на ГПУ-Гоце Делчев. Работата по случая продължава.", "date": "2018.06.09", "title": "Полицаи спипаха 170 кг. контрабанден тютюн"}
{"url": "https://news.bg/world/burdeyn-se-obesil-v-banyata-s-kolana-na-hotelskiya-halat.html", "text": "Популярният кулинар и телевизионен водещ Антъни Бурдейн се е обесил в банята на хотелската стая, в която е бил отседнал.Това съобщи прокурорът на град Колмар в Североизточна Франция, цитиран от АП.Прокурорът Кристиан де Рокини заяви пред агенцията, че Бурдейн е използвал колана на хотелския халат, за да се самоубие в петък.Той добави, че \"няма елемент, който да ни накара да подозираме, че някой е влизал в стаята\". Прокурорът поясни, че медицинската експертиза е заключила, че няма упражнявано насилие над тялото на Бурдейн.Представителят каза още, че се извършват токсикологични изследвания, за да се установи дали Бурдейн е вземал някакви медикаменти.", "date": "2018.06.09", "title": "Бурдейн се обесил в банята с колана на хотелския халат"}
{"url": "https://news.bg/bulgaria/otnemat-litsenz-ako-mandra-vlaga-rastitelni-maznini-v-sirene.html", "text": "Лицензът за производство ще се отнема, ако се констатира, че мандра влага растителни мазнини в сиренето. Това съобщи в Горна Оряховица министърът на земеделието, храните и горите Румен Порожанов, предаде \"24 часа\".Санкциите влизат в сила от втората половина на юли месец. Тогава стартира действието на новата наредба за млечните продукти, информира Порожанов.\"Тези дни ще публикуваме в Държавен вестник Наредбата за млечните продукти, с която забраняваме ползването на растителни мазнини в производството на сирена, така че когато мандрите произвеждат кашкавал, бяло саламурено сирене, кисело мляко, трябва да го правят само и единствено от мляко\", категоричен е земеделският министър.Производителите, които не искат да ползват само млечни продукти попадат в различна група, допълни министърът. По думите му тези производители са в група имитиращи продукти и няма да се водят млечен производител.Месец е даден на производствата да се адаптират. Порожанов обясни, че искано този период да е 4 месеца, но той не сметнал за необходимо.", "date": "2018.06.09", "title": "Отнемат лиценз, ако мандра влага растителни мазнини в сирене"}
{"url": "https://news.bg/world/denis-rodman-otivam-v-singapur-da-podkrepya-dvamata-si-priyateli-tramp-i-kim-chen-un.html", "text": "Бившата американска баскетболна звезда Денис Родман съобщи, че ще лети до Сингапур, за да подкрепи \"приятелите си\" Доналд Тръмп и Ким Чен-ун на историческата среща, информира АФП.Родман пет пъти посети Пхенян, откакто Ким пое властта през 2011 г. Веднъж той нарече вожда на тоталитарната държава \"приятел до живот\".Бившият играч на \"Чикаго булс\" използва \"Туитър\", за да съобщи, че ще лети до Сингапур за историческата среща.\"\", написа той в социалната мрежа.Родман добави още, че \"към всички американци и към целия свят - чест е за мен да нарека президента на САЩ приятел. Той е един от най-големите преговарящи на всички времена\".В четвъртък Белият дом изключи каквато и да е било роля на бившия играч в преговорите с лидера на КНДР, с който Родман има приятелски отношения.Родман \"е велик на игрището, но преговорите трябва да бъдат оставени на тези, които са добри в тях...Тръмп е най-добрият\", каза говорител на Белия дом в четвъртък.Тръмп потвърди, че Родман няма да присъства на срещата.\"\", каза американският лидер пред журналисти след срещата си с японския премиер Шиндзо Абе.След като за първи път през март беше съобщено за срещата, Родман написа в \"Туитър\", че дълбоко уважава и двамата.Първата визита на Родман в КНДР е през 2013 г.", "date": "2018.06.09", "title": "Денис Родман: Отивам в Сингапур да подкрепя двамата си приятели Тръмп и Ким Чен-ун"}
{"url": "https://news.bg/society/pohod-na-semeystvoto-polat-e-biologichna-dadenost-a-ne-izbor.html", "text": "Десетки хора в столицата отбелязват първия по рода си български национален \"Поход на семейството\" пред сградата на Народното събрание в София. Събитието е съпроводено с българска музика, сини и розови балони, както и с розови и сини тениски за момичетата и момчетата. Участниците издигнаха плакати с надписи  \"Полът е биологична даденост, а не избор\"\"Освен в София, \"поход\" има и в Пловдив, Бургас, Варна и Русе.Участниците в \"похода\" целят да покажат по-важните според тях въпроси, свързани с брака, семейството, децата и християнските ценности. \"Походът\" е контрашествие на гей-парада София прайд.\"Походът\" минава по бул. \"Цар Освободител\", Министерския съвет, бул. \"Княгиня Мария Луиза\" и бул. \"Витоша\". Шествието завършва пред парковото пространство на НДК, където десетки балони, с надпис \"ЗА семейството от мъж и жена\" трябва да полетят.Николай Колев, един от организаторите на събитието коментира за news.bg, че поводът за днешното събиране е заплахата за традиционното семейство. То е в опасност по много причини, изтъкна Колев. Той предупреди, че ако не се спаси, семейството ще изчезне и ще бъде изгубено.Колев обясни още, че този поход е правен и в други държави през годините. Той изтъкна, че Декларацията, която са подготвили да представят в Народното събрание има няколко много ясни искания.\"На първо място трябва да се изпълняват ангажиментите от Конституцията на Република България и да се създадат реални условия децата да бъдат защитени\", поясни Колев и допълни, че от организацията вярват, че те са хората, които изразяват общественото мнение.На въпрос на news.bg очаква ли се и догодина да има подобно шествие преди откриването на поредния \"София Прайд\", той заяви, че ще се наложи, защото трябва да се чуят и двете мнения, какво е позволено и какво е полезно в обществото. Колев призова българското общество да бъде по-отговорно и да знае това, което през всичките тези векове ни е запазило.Част от присъстващите хора на шествието заявиха за медията ни, че се надяват навсякъде да се пусне химна на България и да си припомним факта, че ние сме синове и дъщери на народ, който е преминал през много трудности и обрати през вековете, но е запазил своите корени, език и добродетели, основани на християнската вяра, култура и ценности.Антон Петев, участник в шествието коментира, че има много агресивна западна идеология, която е в разрез с утвърдените норми и ценности в държавата. Той изтъкна, че се е съгласил да участва в \"похода\", защото иска да защити ценностите на държавата.На въпрос как ще възпита своето семейство, когато има такова, той категорично изтъкна, че ще възпита детето си на нещата такива, каквито са.На шествието се издигнаха редица плакати и лозунги. Някои от тях гласяха: \"Всяко дете се нуждае от майка и баща\", \"Полът е биологична даденост, а не избор\", \"Добрите политици слушат народа си\", \"Не на джендър идеологията\", \"Да пазим децата - бъдещето на България\", \"Здраво семейство = здраво общество\" и други.Основните цели на организаторите на \"похода\" са:", "date": "2018.06.09", "title": "Поход на семейството: Полът е биологична даденост, а не избор"}
{"url": "https://news.bg/crime/noshtni-proverki-v-slanchev-bryag.html", "text": "Институциите провериха заведения в курорта \"Слънчев бряг\" през нощта на 8 срещу 9 юни. Представители на няколко институции влязоха в култовите заведения по плажната ивица на черноморския курорт. Именно на 8 юни вечерта бе откриването на редица от популярните дискотеки в комплекса.Здравни инспектори, съпроводени от шефа на РЗИ Бургас - Георги Паздеров, заедно с инспектори на НАП и много полицейска охрана влязоха на проверка в заведенията. Вицепремиерът Валери Симеонов обаче не беше сред тях.В 2:00 часа след полунощ, проверяващите направиха измервания на шума на различни места от плажната ивица. Нивото на шум бе измерено и в най-близкия хотел. Резултатите показаха нива над допустимите от разрешените.", "date": "2018.06.09", "title": "Нощни проверки в Слънчев бряг"}
{"url": "https://news.bg/crime/koloezdach-naryaza-gumite-na-lineyka-v-stolitsata.html", "text": "Велосипедист наряза гумите на линейка в столицата, съобщи bTV. Медиците на спешна помощ в София тръгнали към спешен сигнал в центъра на града около 12:30 часа на 9 юни. Екипът отивал на сигнал за 19-годишно момче с тежък диабет с усложнения, което е изпаднало в криза.Автомобилът на медиците спрял на велоалея - законът разрешава това.От ярост обаче колоездач нарязал гумите на линейката.Екипът на спешна помощ е давал дълги обяснения в полицията и не е работил през деня. Линейката също е извън движение.", "date": "2018.06.09", "title": "Колоездач наряза гумите на линейка в столицата"}
{"url": "https://news.bg/crime/chetvart-milion-leva-globa-za-tiradzhiya-prevozval-falshiv-spirt.html", "text": "Глоба от 254 хил. лв. трябва да плати шофьор на товарен камион, който е превозвал 12 т спирт без документи за Гърция, съобщи \"\".Е. П. от Нови Искър шофирал товарен камион към Гърция. В документите, които тираджията имал, камионът трябвало да пренася палета с екобрикети, предназначени за фирма в Солун.На ГКПП Кулата физическа проверка установила, че вместо брикети има 12 контейнера с по 1000 литра етилов алкохол.Две палети с празни кашони, прикривали алкохолът без акциз. Шофьорът и камионът били спрени. Шофьорът на камиона заявил, че не какво превозва, защото бил назначен на работа в същия ден.За откритите 12 000 литра спирт не е представен документ за плащането, начисляването или обезпечаването на дължимия акциз.Тираджията получил акт и постановление от Митница Югозападна да глоба в двойния размер на дължимия акциз - 254 хил. лв.Мъжът обжалвал глобата в съда в Петрич.Неговата версия е, че той е взел камиона от свои колега, на околовръсното на Нови пазар и не е знаел какво има в автомобила, не е отварял товарното помещение. Той не бил проверявал стоката и гласувал доверие на колегата си.Съдът обаче намери за неистинни оправданията му. Съдиите сметнали, че историята на тираджията звучи \"твърде наивно и житейски нелогично\".", "date": "2018.06.09", "title": "Четвърт милион лева глоба за тираджия превозвал фалшив спирт"}
{"url": "https://news.bg/world/tramp-provedohme-izklyuchitelno-produktivni-razgovori-za-targoviyata-v-g-7.html", "text": "\"Изключително продуктивни\" са разговорите за търговия с лидерите на Г-7. Това заяви президентът на Съединените щати Доалд Тръмп, съобщи АФП.Г-7 се ангажира да \"контролира ядрените амбиции на Иран\", изтъкна още американският президент на брифинг след разговорите.Президентът Тръмп акцентира, че Северна Корея \"работи много добре\" със САЩ.  Шансът за сделка със Севера е еднократен. Тръмп каза още, че ще бъде \"положително\", Русия да се върне в Г - 8.Доналд Тръмп пристигна по-късно на срещата на лидерите и напусна разговор пръв.Припомняме, Франция, Германия, Италия, Япония, Канада и Великобритания се опитват да убедят президента на САЩ Доналд Тръмп да промени позицията си в областта на търговията, след като Вашингтон наложи мита върху внос на стомана и алуминий от съюзници.", "date": "2018.06.09", "title": "Тръмп: Проведохме изключително продуктивни разговори за търговията в Г-7"}
{"url": "https://news.bg/society/ot-sofiya-prayd-iskat-razlichni-hora-no-s-ravni-prava.html", "text": "\"София Прайд 2018\" очаква над 4000 души да се включат в парада. Това обяви Радослав Стоянов, организатор на събитието и член на Българския хелзинкски комитет (БХК) по повод откриването на 11-то издание на \"София Прайд\". Тазгодишното мото на парада е \"Различни хора, равни права!\".Много фирми оказват подкрепа на тазгодишния \"София прайд\".Той обясни, че по-различното на тазгодишния прайд е, че има рекорден брой фирми, които подкрепят шествието. Сред тях са българската Walltopia  мофният гигант H&M.Другото ново е, че ще има 24 нови посолства, които ще подкрепят парада.Стоянов изтъкна, че освен шествието, по-късно ще има партита. Те са тематични за \"София Прайд\".На въпрос на news.bg как ще коментира контрашествието, което започва от 18:00 ч. пред пилоните на НДК, той заяви, че за съжаление от прайда нямат съгласие да се осъществява това контрашествие, но ако всичко е в рамките на нормалното, не би трябвало да има проблем. \"Не очакваме никакви сблъсъци, тъй като от години не сме имали такива\", констатира Стоянов.Той изрази съжаление, че Светия синод се обявява против организирането и провеждането на \"София прайд\" и посочи, че това е тъжно, защото по този се изнасят само негативни твърдения.\nСтоянов припомни, че през 2012 г. отец Евгений е призовавал хората и обществото да хвърлят камъни по участниците в прайда, но църквата не се отлъчи от него. Той призова, че ако има хора, които не са съгласи с шествието, то нека го кажат публично, а не да прилагат най-различни мотиви за насилие.Лайла Аграду, един от участниците в парада коментира за news.bg, че целта на тези паради не е някой да бъде изключен. Прйдът е място за срещи с близки приятели, познати и роднини. Тя призова да се ограмоти българското общество, като се въведе в училищата сексуално образование и социално образоване, защото това не е само секс.Голяма част от участниците в \"София Прайд 2017\" са взели и децата си на шествието в знак на подкрепа и толерантност към хомосексуалните общности.От \"София прайд\" шестват от 19:00 ч. Начална точка е \"Паметника на Съветската армия\", а шествието преминава по булевардите \"Цар Освободител\", \"Васил Левски\", улица \"Ген. Йосиф Гурко\", улица \"Г. С. Раковски\", булевард \"Княз Ал. Дондуков\", булевард \"Васил Левски\", булевард \"Цар Освободител\" и стига до Паметника на Съветската армия, където мероприятието приключва.", "date": "2018.06.09", "title": "От \"София прайд\" искат различни хора, но с равни права"}
{"url": "https://news.bg/society/konna-politsiya-zhandarmeriya-i-patruli-pazyat-sofiya-prayd.html", "text": "Над 1 500 полицаи от СДВР, подпомагани от ГД \"Национална полиция\" са ангажирани в обезпечаването на сигурността и охраната на обществения ред във връзка с провеждането на шествието на \"София Прайд\".Конна полиция, жандармерия, патрули, оградителни ленти и съоръжения покриват целия периметър на \"Паметника на Съветската армия\" в столицата.Освен това мерките за сигурност, предприети от СДВР, включват и проверка за притежанието на оръжия и забранени предмети. Пияни и дрогирани хора също няма да бъдат допускани.Очаква се успоредно с гей-парада, да започне и шествието \"Да запазим децата от разврата\" на организацията \"Национална съпротива\". Във връзка с това от СДВР са изградили буферни зони между двете мероприятия - шествието \"Да запазим децата от разврата\" ще се проведе пред НДК, а \"София Прайд 2018\" - пред Паметника на Съветската армия.", "date": "2018.06.09", "title": "Конна полиция, жандармерия и патрули пазят \"София прайд\""}
{"url": "https://news.bg/bulgaria/simeonov-otnovo-sreshtu-shumnite-zavedeniya-v-kurortite.html", "text": "\" , каза пред хотелиерите Валери Симеонов.Вицепремиерът се срещна днес с туристическия бранш в Поморие, съобщиха от пресцентъра на общината.Той се закани нарушителите да бъдат наказвани.Симеонов отговори на поставените му въпроси, касаещи условията за наемане на чуждестранни работници, облагането на апартхотелите, статутът на преместваемите обекти и други.На срещата присъстваха кметът Иван Алексиев, ст.комисар Калоян Калоянов - директор на ОДМВР-Бургас, гл. инспектор Георги Куцаров - началник на РУ Полиция-Поморие и председателят на Общински съвет Поморие Адам Адамов.Кметът Алексиев съобщи, че градът е готов да посрещне туристите си, като подчерта, че Поморие е скъп, семеен курорт и като такъв, усилията са насочени към непрекъснато вдигане на нивото му.За началото на летния сезон вече са обособени достатъчно паркинги, включително за автобуси. Издадени са заповеди относно извършването на товаро - разтоварни и снабдителни дейности на територията на град Поморие, както и за временна забрана за движение на автомобили в част от ул. \"Княз Борис І\", която става пешеходна за летния сезон.", "date": "2018.06.09", "title": "Симеонов отново срещу шумните заведения в курортите "}
{"url": "https://news.bg/world/moskva-nikoga-ne-e-iskala-da-se-vrashta-v-g-8.html", "text": "Москва никога не е искала да бъде връщана в Г - 8. Това заяви руският външен министър Сергей Лавров, предаде агенция ТАСС.Лавров коментира предложението на президента на САЩ Доналд Тръмп да върне Русия обратно в Г-7, като го направи отново Г8. Лавров заяви, че Москва \"никога не е искала\" това да се случи.\"Когато нашите западни партньори решиха да се върнат във формат Г-7, ние приехме решението им и оттогава работим на други платформи\", отбеляза Лавров. \"Членовете на СОП - Шанхайската организация за сътрудничество, БРИКЮ и Г-20 споделят нашите подходи\", добави той.\"Крайните точки не са достатъчни за Г-20, трябва да се постигнат споразумения там. Групата от 20 е механизъм за постигане на консенсус, смятам, че това е най-обещаващата платформа за бъдещето\", подчерта руският дипломат.", "date": "2018.06.09", "title": "Москва никога не е искала да се връща в Г-8"}
{"url": "https://news.bg/bulgaria/ninova-natrapvat-se-nepriemlivi-za-obshtestvoto-temi.html", "text": "Мнение по темата за актуалния днес Гей Прайд 2018 изрази и соцлидерът Корнелия Нинова. Тя бе запитана и как се отнася към идеята за легализиране на гей браковете и възможността гей двойки да осиновяват деца. Това заяви тя пред \"Дарик\". \" По думите й, БСП има проблем по темата с Партията на европейските социалисти, чиито представители преди две седмици наново са предупредили, че БСП греши като не подкрепя ратифицирането на Истанбулската конвенция срещу насилието над жени.Тя очаква много удари срещу себе си лично заради тази позиция като добави, че има моменти, в които трябва да вземеш позиция, докато останалите политически лидери са се \"скатали\".", "date": "2018.06.09", "title": "Нинова: Натрапват се неприемливи за обществото теми"}
{"url": "https://news.bg/bulgaria/vazstanoveno-e-dvizhenieto-v-posoka-v-plovdiv.html", "text": "Възстановено е движението по Софийски Околовръстен Път СОП II-18 при детелината на Казичене в посока Пловдив.Това съобщиха от АПИ.Временно движението се осъществяваше в една лента поради аварирал ТИР.Пътна полиция регулираше движението на място.Възстановено е движението и по път I-9 в участъка Слънчев бряг-Ханска шатра. ", "date": "2018.06.09", "title": "Възстановено е движението в посока в Пловдив "}
{"url": "https://news.bg/bulgaria/sblasatsi-i-zadarzhani-na-sofiya-prayd.html", "text": "Провеждането на \"София Прайд\" очаквано отново не мина без напрежение и провокации. До напрежение се стигна на входа на Борисовата градина между участници в \"София Прайд\" и представители на \"Национална съпротива\". Органите на реда задържаха двама души, а освен това полицейското присъствие в района бе засилено.Припомняме, през целия ден в столицата се проведоха няколко шествия в подкрепа и против хората с различна сексуална ориентация. Временна организация на движението беше въведена по ключови улици и булеварди. Пред Народното събрание се състоя първият за България национален \"Поход за Семейството\", в подкрепа на традиционния брак между мъж и жена и християнските семейни ценности.Стотици граждани се включиха в протеста срещу \"София Прайд 2018\", което след 20 часа приключи. С възгласи \"Тук марширува Националната съпротива\" и \"Да запазим децата от разврата\" пред парковото пространство на НДК тръгна контрашествието на \"Националната съпротива\".Мотото на тазгодишния контрапротест е \"Да запазим децата от разврата\".Димитър Петков, участник в протеста коментира за news.bg, че не трябва да се допуска провеждането на \"София Прайд\" в столицата. Той категорично заяви, че не е готов да води никакъв разговор с хората от парада, но би провел такъв, ако трябва да се определи къде им е мястото.Петков изтъкна, че мястото не им е в столицата. \"\", отсече той и допълни, че единственото право, което те имат, е просто да ги няма.Протестиращите издигнаха редица лозунги и плакати. Някои от тях гласят:  и др.Шествието премина по бул. \"Патриарх Евтимий\", ул. \"Граф Игнатиев\", бул. \"Христо и Евлоги Георгиеви\", пред сектор \"А\" на Национален стадион \"Васил Левски\" и по алеята покрай сектор \"Г\" на стадиона до езеро \"Ариана\" и в Борисова градина.", "date": "2018.06.09", "title": "Сблъсъци и задържани на \"София прайд\""}
{"url": "https://news.bg/int-politics/g-7-sazdava-mehanizam-za-borba-s-propagandni-i-hibridni-ataki.html", "text": "На срещата на Г-7 в канадския Квебек страните взеха решение да разработят система за защита от пропаганда и манипулации, съобщава агенция dpa.С помощта на \"механизъм за бързо реагиране\" (Rapid Response Mechanism) държавите от групата ще могат бързо и координирано да противодействат на изборни манипулации, пропагандни атаки и други недопустими действия и опити за дестабилизация от страна на държави като Русия, посочва агенцията.Американските спецслужби нееднократно заявяваха, че Русия се е намесила в американските президентски избори през 2016 г. Германия също обяви, че Кремъл е разпространявал лъжлива информация, за да повлияе на германското обществено мнение. Един от най-шумните скандали беше \"случаят Лиза\", при който се твърдеше, че малолетно момиче е отвлечено и изнасилено от мигранти. Опити за намеса от страна на Москва имаше и при референдума за брекзит, и кампанията за президентските избори във Франция. При победата си Еманюел Макрон дори отказа да допусне руски журналисти на пресконференцията си заради вредителските действия на руската страна.Наред с това страните от Г-7 определят като \"изключително проблематична\" подкрепата на Кремъл за европейски партии и движения, обявяващи се против ЕС.С помощта на новата система страните-членки на групата ще анализират данни за информационни атаки, ще си обменят информация и ще координират ответни действия.", "date": "2018.06.09", "title": "Г-7 създава механизъм за борба с пропагандни и хибридни атаки"}
{"url": "https://news.bg/world/otkriha-nay-drevnite-dosega-otpechatatsi-ot-stapki-na-zhivotno.html", "text": "В южната част на Китай са намерени вкаменелости от стъпките на живо същество, живяло преди 546 милиона години, предаде Би Би Си. Находката се намира в долината на река Яндзъ.Съобщава се, че екип от китайски археолози е намерил два реда ясни отпечатъци от крайниците на живо същество, което вероятно е било с двустранна симетрия - най-древните, които науката познава до момента. Откритието е описано в сп. Science Advances.Намерените следи от период, когато според учените едва са започнали да се появяват първите животни.Засега не е съвсем ясно дали животното е било двуного или се е придвижвало с повече крайници.Животните с двустранна симетрия са най-разнообразната категория на нашата планета.Най-малко три категории живи същества притежават такава симетрия: членестоногите, прешленестите червеи и тетраподите, към които принадлежат хората, пояснява Чжан Чен - един от членовете на екипа.Съдейки по следите, животното е спирало по пътя си, вероятно, за да търси храна.", "date": "2018.06.09", "title": "Откриха най-древните досега отпечатъци от стъпки на животно"}
{"url": "https://news.bg/health/otdeli-30-minuti-i-spasi-zhivot.html", "text": "Съвсем наскоро стотици военнослужещи и цивилни служители от поделенията на Българската армия се включиха в кръводарителска акция, организирана от ВМА. Но не под строй и команда. Армейците признават, че това - сигурността и спасяването на човешки животи, е тяхна мисия, техен дълг, а не вменено задължение.Националната трансфузионна система е част от националната сигурност. И в този смисъл нашият Кръвен център е част от тази верига. Структурата на ВМА позволява екипите да се отзоват в случай на нужда, не само на територията на София, но в цялата страна. С колегите ми всекидневно работим, за да имаме готовност да отреагираме адекватно при извънредна ситуация, коментира проф. Румен Попов.От думите му става ясно, че напоследък се забелязва тенденция на увеличаване на нуждаещите се от кръв и кръвни биопродукти.Кръводарителите условно могат да бъдат разделени на няколко групи - близки на пациенти и т.нар. безвъзмездни кръводарители.За изминалата година през кръвния център на болницата са преминали около 6000 кръводарители. Половината от тях са български военнослужещи и цивилни служители от армейските части. Кръводарителските акции във военните формирования са целогодишни и се извършват по предварително утвърден график.Ние винаги сме оценявали високо това, което правят българските военнослужещи, за което им изказваме огромна благодарност. Така, те не само помагат на пациентите на ВМА и спасяват животи, но са и пример за насърчаване на безвъзмездното кръводаряване, допълва проф. Попов.В ежедневната си работа медикът признава, че все по-често среща и нови лица, дошли доброволно да дарят кръв: Мотивите им са различни, но през последните 5-6 години в нашия център отчитаме една положителна тенденция на съвсем млади хора, току-що навършили 18 г., които идват и кръводаряват, без никой да ги е агитирал. И през годините те стават наши постоянни кръводарители.Митове и легенди за кръводаряванетоКръводаряването е благородна кауза. И въпреки това, малко хора отделят от времето си, за да се включат в нея. Основна причина за ниската активност са все още съществуващите митове и заблуди в тази област. Сред основните страхове на хората е заразяването с някоя страшна и коварна болест.Кръводаряването не е опасно за здравето. Заразяването с болести всъщност е невъзможно да се случи в наши дни, предвид високите предпазни мерки, иглите за еднократна употреба, които се използват, пояснява проф. Попов.Кога и как мога да даря кръв?Всеки човек между 18 и 65-годишна възраст, с тегло над 50 кг., и липса на противопоказания, може да дарява кръв в интервал не по-кратък от 60 дни, пояснява проф. Попов.Количествено кръвта се възстановява за около едно денонощие, а качествено - за 3-4 седмици.Процесът на кръводаряване започва с попълване от страна на кръводарителя на декларация за здравословното му състояние и информирано съгласие. След проверка на кръвната група и нивото на хемоглобина, лекар оценява общото състояние на кръводарителя - пулс, дишане, сърдечна дейност.Ако всичко е наред, преминаваме и към самото кръводаряване. През цялото време се стараем да спечелим доверието на тези хора - да им покажем, че няма от какво да се притесняват, защото колегите са истински професионалисти с огромен, ежедневен опит, изтъква още проф. Румен Попов и допълва, че кръводарителят си тръгва едва, когато лекарят се е уверил, че се чувства добре.Според \"правилата\" мъжете могат да даряват кръв до 5 пъти в рамките на една календарна година, а жените - 4. Интервалът между две кръводарявания трябва да бъде поне 2 месеца.Никой, никога и никъде не се е занимавал с обучение на хората в човеколюбие...Всяка година на 14 юни светът отбелязва Международния ден на кръводарителя с различни прояви. ВМА периодично организира кампании с цел насърчаване на безвъзмездното кръводаряване. Такива предстоят и в началото на следващия месец.Идеята от една страна е да се изкаже благодарност към хората, които чрез този високохуманен жест са допринесли за спасяването на други хора. Да ги мотивираме да продължат да го правят, както и да достигнем до сърцата на онези, които никога не са кръводарявали и да ги насърчим да започнат да го правят, отбелязва още началникът на Кръвния център на ВМА.Освен повишаване осведомеността на гражданите, кампаниите имат за цел да съсредоточат вниманието върху кръводаряването като израз на солидарност и участие на цялото общество, насърчаване на взаимопомощта сред хората не само на регионално ниво, но и в световен мащаб.Преливането на кръв и кръвни продукти ежегодно спомага на милиони хора в целия свят. Не се страхувайте да спасявате и вие човешки животи!", "date": "2018.06.09", "title": "Отдели 30 минути и спаси живот!"}
{"url": "https://news.bg/bulgaria/na-protest-s-yaytsa-i-metla-bosiya-ne-se-otkazva.html", "text": "Николай Колев - Босия продължава да протестира с домати и яйца, хвърлени по Народното събрание. Буквално. Това той продължава да прави не месеци, а години за каузата да се спре войната по пътищата, като се прекрати издаването на фалшиви шофьорски книжки.Каузата си Босия сподели пред news.bg и тази седмица.Не веднъж Николай Колев беше арестуван с аргумент за нарушаване на обществения ред. Не веднъж той заплаща и глоба заради протеста си. В съда обаче Босия спечели делата по обжалването на глобите.Това, което обаче прави вече, че почиства след протеста си - замеря с домати, яйца и всякакъв друг зеленчук сградата на Народното събрание, след което почиства след себе си. Точно както е записано в закона за митингите и събранията.Босия не се отказва и е възмутен, че отново е възстановена изцяло схемата за продажба на шофьорски книжки.Това са 50 убиеца дневно, които ни избиват по пътищата, посочва Николай Колев. Той подчертава, че и от 2009 година обществото отново се лъже, тъй като статистически като загинали по пътищата на страната се считат само тези, които са умрели на място. А ранените и починалите по-късно от травмите в болницата, ги няма в тази бройка.Николай Колев - Босия очаква депутатите да реагират на сигналите му. И той няма да се откаже - нито да протестира, нито да си чисти. И си чисти - тротоарите около Народното събрание, за разлика от тези вътре, както коментира самият той.", "date": "2018.06.09", "title": "На протест с яйца и метла - Босия не се отказва"}
{"url": "https://news.bg/world/malko-emotsii-no-tsivilizovani-i-diplomatichni-raziskvaniya-za-targoviyata-na-g-7.html", "text": "Малко емоции, но цивилизовани и дипломатични разисквания за търговията.Така определиха източници и участници разговорите между лидерите на Г-7 в Канада, цитирани от ForexLive.Франция, Германия, Италия, Япония, Канада и Великобритания се опитват да убедят президента на САЩ Доналд Тръмп да промени позицията си в областта на търговията, след като Вашингтон наложи мита върху внос на стомана и алуминий от съюзници.Източници и участници на преговорите разкриха, че по темата за търговията е имало емоции, но като цяло разговорите са преминали цивилизовано и дипломатично.Лидерите са представили на Тръмп факти и данни, които показват, че решенията на САЩ са във вреда на всички. Американският лидер от своя страна отговорил с различни данни и не е помръднал от позицията си. Държавният глава на САЩ е подчертал, че страната му е в неизгодна позиция в международната търговия. Останалите лидери разбират, че търговската позиция на Тръмп е заради вътрешни причини, а не защото не разбира.Председателят на Европейската комисия Жан-Клод Юнкер е предложил по време на разговорите да посети Вашингтон, за да направят обща оценка на търговията между ЕС и САЩ за разрешаване на спора.Френският президент Еманюел Макрон разкри, че има начин за напредък в търговията и че са провели откровени разговори.Имаме добри отношения, много специални, но сме изправени пред изпитания що се отнася до търговията, каза той.Двете спорещи страни са направили малка стъпка, но не са постигнали пробив в преговорите за търговията.Френски представител разкри, цитиран от \"Ройтерс\", че САЩ и ЕС ще установят диалог в търговията през следващите две седмици.Той добави, че е постигнато принципно споразумение за диалог, включително и Тръмп се е съгласил.След разговори с френския лидер Тръмп заяви, че Макрон помага по казуса с търговията.\"Нещо ще се случи. Мисля, че ще бъде много положително\", коментира държавният глава на САЩ, но не разкри подробности.", "date": "2018.06.09", "title": "Малко емоции, но цивилизовани и дипломатични разисквания за търговията на Г-7"}
{"url": "https://news.bg/world/hvanaha-balgarski-tsigani-vav-frantsiya-brutalno-eksploatirali-prosyatsi.html", "text": "Единадесет български граждани са задържани в югозападния френски град Тулуза, съобщи полицията, цитирана от АФП.Циганите са арестувани за експлоатиране на просяци по време на операция в лагер в северната част на града.Те са на съд за трафик на хора от престъпна организация, пране на пари и експлоатиране на просяци. Разследването срещу осемте мъже и трите жени е започнало през май 2017 г. след оплакване на българин, който е поискал да се измъкне от ръцете на престъпниците.Българинът обяснил, че е бил нает в района на Плевен от една от пет цигански мрежи, които експлоатирали просяци в Тулуза с обещание за справедливо възнаграждение. Но след пристигането си във френския град те отнели паспорта му и ги настанили при изключително лоши условия за живот. Имало и физически тормоз, ако не носили достатъчно средства.Задържаните упражнявали постоянен тормоз над просяците, включително и изтезания като завързване за дърво цяла нощ, биене с ток и други.Полицията също засякла финансови потоци от няколко десетки хиляди евро към България и установила самоличността на членове на мрежата от 5 семейни клана.", "date": "2018.06.09", "title": "Хванаха български цигани във Франция, брутално експлоатирали просяци"}
{"url": "https://news.bg/world/za-parvi-pat-ot-2001-g-talibanite-v-afganistan-se-saglasiha-na-bezpretsedentno-primirie.html", "text": "Талибаните в Афганистан се съгласиха на безпрецедентно примирие, съобщава АФП.Екстремистите обявиха, че спират огъня в Афганистан, което се случва за първи път от инвазията на САЩ в страната през 2001 г. Талибаните прекратяват борбата за три дни заради Рамазана.Но групировката предупреди, че спирането на огъня няма да се отнася за \"чуждестранните окупатори\", които продължават да атакуват талибани.Неочакваният ход идва два дни след изненадващото съобщение на афганистанското правителство, че прекратява операциите срещу талибаните за седмица.\"На всички муджахидини е наредено да прекратят офанзивните операции срещу афганистанските сили за първите три дни от Рамазана\", обявиха талибаните в съобщение по приложението WhatsApp до журналисти.Но се допълва, че \"ако муджахидините бъдат атакувани, ние ще се защитим\".Пояснява се, че \"чуждестранните окупатори са изключение\".\"Нашите операции ще продължат срещу тях, ние ще ги атакуваме, където и да ги видим\", подчертават талибаните.В четвъртък президентът на Афганистан Ашраф Гани обяви, че ще прекратят борбата от 12 до 19 юни.", "date": "2018.06.09", "title": "За първи път от 2001 г. талибаните в Афганистан се съгласиха на безпрецедентно примирие"}
{"url": "https://news.bg/bulgaria/ivan-madzharov-e-noviyat-predsedatel-na-balgarskiya-lekarski-sayuz.html", "text": "Доктор Иван Маджаров е новият председател на Българския лекарски съюз (БЛС), се казва в съобщение на пресцентъра на организацията.Вчера започна провеждането на 68-и редовен отчетно-изборен Събор на Български лекарски съюз.Тази година в надпреварата за председателкия пост се бориха четирима кандидати - д-р Венцислав Грозев, досегашният председател на БЛС, издигнат от РЛК Плевен, д-р Георги Тодоров, номиниран от РЛК Варна, д-р Цветан Райчинов, председател на БЛС от 2009 г. до 2015 г., кандидат от РЛК Русе и д-р Иван Маджаров, член на досегашния УС на БЛС, с издигната кандидатура от РЛК Пловдив.Всеки един от кандидати представи пред Събора своя управленска програма, в която очерта мерките и подходите за стабилизиране на здравния сектор и издигане авторитета на лекарската гилдия, които ще предприеме в новия мандат като председател на съсловна организация. Всички претенденти за поста се обединиха около необходимостта от единност и сплотеност на съсловието, като фактор за ефективност в здравния сектор и основна предпоставка за повишаване качеството на медицинската услуга у нас.При първото гласуване д-р Маджаров взе 188 гласа, а досегашният председател д-р Венцислав Грозев - 136 гласа. Д-р Цветан Райчинов и д-р Георги Тодоров взеха съответно по 35 и 33 гласа на първия тур. След първия даден вот от делегатите на Събора д-р Венцислав Грозев и д-р Иван Маджаров се явиха на балотаж. С 212 гласа на 170 председателският пост отиде в ръцете на д-р Маджаров. Действителните бюлетини бяха 382, а регистриралите се кандидати към същия ден - 404.Новият председател на БЛС обеща, че ще се бори за повече пари в здравеопазването, макар че не може да обещае нищо в този момент. Д-р Маджаров изтъкна, че важен елемент от ефективността на системата е елиминирането на разделението на лекарите на такива в доболнична и болнична помощ, на работещи в частни или държавни структури.В оставащите два дни от редовния Събор на съсловната организация се очаква да бъдат избрани заместник-председателите и главен секретар на БЛС, членове на УС на БЛС, председатели и членове на контролна и етичната комисия, председател на Акредитационния съвет на БЛС и членове на Висш медицински съвет.", "date": "2018.06.09", "title": "Иван Маджаров е новият председател на Българския лекарски съюз"}
{"url": "https://news.bg/bulgaria/kandidat-studentite-po-zhurnalistika-v-su-pishat-po-temata-patyat.html", "text": "Кандидат-студентите по журналистика в Софийския университет пишат по темата \"Пътят\", съобщиха от вуза.С писмения изпит по журналистика продължава втората кандидатстудентска сесия на Софийския университет за учебната 2018/2019 г.Писменият изпит, за който 416 кандидати са подали заявление за явяване, се провежда в аудитория 272 на СУ.Бяха изтеглени и две контролни теми: \"\" и \"\".Заместник-ректорът на Алма матер проф. Ренета Божанкова приветства бъдещите студенти на Софийския университет и изрази увереност, че ще се представят отлично на изпита. Пожела им да подредят добре думите и мислите си и да организират така времето си, че да успеят да напишат всичко, което им подскажат знанието, умението да си служат със словото и разбирането им за днешния свят.Доц. Ефрем Ефремов, председател на изпитната комисия по журналистика, също се присъедини към пожеланията за успех.В балообразуването на бакалавърските програми по \"Журналистика\" и \"Връзки с обществеността\" влизат оценките от писмения и от устния изпит по журналистика. От тази година в специалност \"Книгоиздаване\" ще се взима само по-високата оценка от двата конкурсни изпита, а не сборът, както беше досега в условията за прием; вече ще има възможност по избор за кандидатстване в тази специалност с оценките от матурите по \"Български език и литература\", \"История и цивилизация\", \"Философски цикъл\" и чужд език.Непроменено остава изискването до устен изпит по журналистика да се допускат издържалите писмения изпит с оценка не по-ниска от добър (3,50).", "date": "2018.06.09", "title": "Кандидат-студентите по журналистика в СУ пишат по темата \"Пътят\""}
{"url": "https://news.bg/bulgaria/pochina-mario-panchev-ubil-pelov-v-botevgrad.html", "text": "Почина простреляният в Ботевград Марио Панчев, съобщи Нова телевизия.39-годишният Марио Панчев, с прякор Големия, беше приет в \"Пирогов\" с две огнестрелни рани.\"\", потвърдиха от здравното заведение пред телевизията.Припомняме, Владимир Пелов беше убит при престрелка с Панчев в Ботевград по-рано тази седмица.При престрелката в центъра на града Панчев застрелял Пелов с четири куршума, а Големия беше прострелян с два куршума. bTV информира, че към момента се смята, че двамата са имали стар спор заради неуредени финансови взаимоотношения. Нападението от 6 юни е било втори опит на затворника да се саморазправи с Панчев.Пелов избяга от Централния софийски затвор на 3 април 2018 година. Тогава с него избяга и съучастникът му Радослав Колев, като двамата излязоха от затвора през централния вход, след като стреляха с пистолет по охраната.На 17 май до президента и омбудсмана беше изпратено писмо от затворника.В осем страници Пелов описал мотивите си да избяга от затвора. Твърдял, че е осъден несправедливо, получил е тежко наказание, което е равносилно на смъртна присъда и това предизвикало бягството.", "date": "2018.06.09", "title": "Почина Марио Панчев, убил Пелов в Ботевград"}
{"url": "https://news.bg/bulgaria/dzhambazki-pozhela-na-sofiya-prayd-buri-gramotevitsi-i-lokalna-gradushka-v-tsentara-na-sofiya.html", "text": "Българският представител в Европейския парламент и заместник-председател на ВМРО Ангел Джамбазки пожела на \"София прайд\" бури, гръмотевици и локална градушка в центъра на София около 16.00 часа днес, съобщават от партията.В официалната си страница във \"Фейсбук\" Джамбазки написа отворено писмо, което е в отговор на покана, изпратена до него и до всички български народни представители, представителите на България в Европейския парламент, министри и т.н.В писмото си Джамбазки пише, че \"София прайд\" е политическо събитие с политически искания и лозунгите, които се издигат там категорично противоречат с неговите политически убеждения. Той прилага и десет свои коментара към конкретни политически искания от страна на организаторите на това събитие. В отговор на исканията им за промяна на чл. 6 от Конституцията на Република България, Джамбазки пише, че текстът на КРБ е напълно изчерпателен и задава въпроса \"ако искате да Ви споменем поименно в Конституцията?\".\"Не желая по никакъв повод да си прекарам времето в компанията на странни същества тип \"Елза Парини\", които се кривят и кълчат, качени на платформа, гримирани и намацани като статисти в нискобюджетна комедия на ужаса, това поне е естетически избор, на който имам право\", коментира още Ангел Джамбазки.Той допълва, че това събитие ще струва на българските данъкоплатци командироването и събирането на повече от хиляда и двеста служители на МВР, от няколко областни дирекции. Оголвайки райони, в които тези служители са много по-нужни. Доста скъпо излизат на данъкоплатеца съботните Ви разходки из центъра на столицата, категоричен е воеводата.\"Тази демонстрация на различен пол е излишна. Натрапваща се\", отговаря той в писмото-покана на Лилия Драгоева, координатор на т.нар. \"София Прайд 2018\".", "date": "2018.06.09", "title": "Джамбазки пожела на \"София прайд\" бури, гръмотевици и локална градушка в центъра на София"}
{"url": "https://news.bg/bulgaria/rezultatite-ot-laboratornite-analizi-na-kravata-penka-sa-blagopriyatni.html", "text": "До момента резултатите от лабораторните анализи на кравата Пенка са благоприятни, информира Българската агенция по безопасност на храните (БАБХ).Досегашните лабораторни анализи на кравата, пребивавала 15 дни в Сърбия и преминала обратно границата, са благоприятни, се казва в съобщението на агенцията.Животното се изследва за вируси, чието отхвърляне е важно, за да се предотврати появата на икономически опасни болести като син език, заразен нодуларен дерматит и др, допълва се още.Окончателните резултати ще излязат в понеделник, като животното остава под карантина.До края на седмицата ще продължат и срещите на изпълнителния директор на БАБХ д-р Дамян Илиев с колеги от Сърбия по трансграничното сътрудничество в областта на ветеринарната дейност.По тази тема разговори имаше и с експерти от Македония, заключават от агенцията.Преди дни БАБХ препоръча кравата Пенка да бъде евтаназирана.По европейското и българско законодателство всяко живо животно, влязло в Европейския съюз от трета страна без документи, трябва да се конфискува и унищожи, за да се предотврати евентуална зараза и да се защити индустриалното производство на страната.Казусът дори достигна до Брюксел. Световни звезди призоваха за запазване живота на Пенка. Вчера например Пол Маккартни се обяви в защита на кравата.", "date": "2018.06.09", "title": "Резултатите от лабораторните анализи на кравата Пенка са благоприятни"}
{"url": "https://news.bg/world/putin-topkata-e-v-poleto-na-sasht.html", "text": "Президентът на Русия Владимир Путин заяви, че се надява следващата среща с американския си колега Доналд Тръмп да бъде конструктивна, информират руски медии.\"\", каза той в интервю за телевизия, което ще бъде излъчено днес.Путин също изрази надежда Тръмп да изпълни предизборното си обещание и да работи за подобряване на руско-американските отношения., каза той.По думите му Русия е готова да нормализира отношенията си със Съединените щати.Има различни инструменти, включително и лични срещи, подчерта руският лидер.В същото време руският заместник-министър на външните работи Сергей Рябков съобщи пред ТАСС, че външното министерство подготвя среща Путин-Тръмп, въпреки че все още не е ясно кога и къде ще се проведе.Междувременно говорителят на Кремъл Дмитрий Песков съобщи, че Путин и Тръмп в последния си телефонен разговор са обсъждали възможността Виена да е един от градовете, в които да се състои двустранната им среща.Путин е на посещение в Китай. Днес той ще участва на срещата на Шанхайската организация за сигурност.", "date": "2018.06.09", "title": "Путин: Топката е в полето на САЩ"}
{"url": "https://news.bg/world/kim-chen-un-si-nosi-hrana-ot-vkashti-na-sreshtata-s-tramp-v-singapur.html", "text": "Лидерът на КНДР Ким Чен-ун си носи храна от Северна Корея за посещението в Сингапур, където ще проведе историческа среща с американския президент Доналд Тръмп.Информацията съобщава сингапурският ежедневник \"Стрейт таймс\".На летище \"Чанги\" ще пристигнат хладилни камиони на 10 юни (неделя), когато се очаква да кацне самолетът с Ким Чен-ун и водената от него делегация.Съобщава се, че самолет Ил-76 ще докара храна и други провизии за Ким Чен-ун по време на визитата му в Сингапур.Междувременно изданието отбелязва, че водената от лидера на тоталитарната държава делегация ще наброява над 100 души.По план Тръмп трябва да пристигне в Сингапур също в неделя.", "date": "2018.06.09", "title": "Ким Чен-ун си носи храна от вкъщи на срещата с Тръмп в Сингапур"}
{"url": "https://news.bg/world/frantsiya-zabrani-mobilnite-telefoni-v-darzhavnite-uchilishta.html", "text": "Франция забрани мобилните телефони в държавните училища, информира \"Дойче веле\".Френските депутати са одобрили забрана за използване на мобилни телефони в училищата. Но според критици решението няма да помогне за подобряване на дисциплината.Законодателството, одобрено от депутати в долната камара на парламента в четвъртък, изисква от учениците да държат телефоните си настрана по време на занятията. В закона не е споменато конкретно наказание при нарушаването му. Адвокати предупреждават, че учителите нямат право да конфискуват вещи на ученици, които не представляват опасност.Поддръжници на законодателството се аргументират, че използването на телефони сред децата е засилило отправянето на заплахи в интернет пространството, имат по-лесен достъп до порнография и пречи на възможностите на по-младите да се социализират.Според правителството законът ще подобри социалните умения на децата.93% от френските деца на възраст между 12 и 17 г. имат мобилен телефон, показва проучване от 2016 г. За сравнение през 2005 г. процентът е бил 72 на сто.", "date": "2018.06.09", "title": "Франция забрани мобилните телефони в държавните училища"}
{"url": "https://news.bg/world/iran-za-parvi-pat-prizna-che-e-podpomognal-teroristi-ot-al-kayda-za-9-11.html", "text": "Ирански представител за първи път призна, че са подпомогнали терористи от \"Ал Кайда\" за терористичните атаки в САЩ на 11 септември 2001 г., съобщава The Washington Free Beacon.Според разпространената информация Техеран тайно е подпомогнал терористите от \"Ал Кайда\" да се придвижат свободно през територията на страната.Мохамед Джавад Лариджани, съветник на върховния лидер Али Хаманеи по външна политика и секретар на Върховния съвет за човешки права, е разкрил пред местна медия, че иранското разузнаване тайно е помогнало на екстремистите от \"Ал Кайда\" свободно да се придвижат, а също така и да получат убежище в Ислямската република.Информацията е разпространена от саудитската медия \"Ал Арабия\".Правителството на САЩ отдавна обвинява Иран, че е замесено в организираните атаки и дори глоби Ислямската република с милиарди долари. Комисията, разследваща атаките, заключи, че Ислямската република е имала роля в организирането на нападенията.", "date": "2018.06.09", "title": "Иран за първи път призна, че e подпомогнал терористи от „Ал Кайда” за 9/11"}
{"url": "https://news.bg/weather/mnogo-slantse-na-mesta-buri-zhalt-kod-za-10-oblasti.html", "text": "Днес ще преобладава слънчево време, но на места отново ще има бури - в десет области е обявен жълт код.Повече слънчеви часове ще има в източната половина от страната, където почти няма да има валежи.Около и след обяд в западните райони ще се образува купесто-дъждовна облачност, която ще донесе краткотрайни дъждове, на места интензивни, придружени с гръмотевични бури. Все така ще има условия за градушки.Жълт код за обилни валежи и гръмотевична активност е в сила за областите Видин, Монтана, Враца, Плевен, Габрово, Ловеч, Перник, Кюстендил, София и София-град.Очаква се слаб до умерен югоизточен вятър.Максималните температури в по-голямата част от страната ще са в интервала 28-33 градуса, по Черноморието около 25 градуса или малко по-високи.Нощните температури са между 16 и 20 градуса.", "date": "2018.06.09", "title": "Много слънце, на места бури, жълт код за 10 области"}
{"url": "https://news.bg/press/gerb-i-bsp-sporiha-za-ruskiya-gaz-parlamentat-glasuva-3-mlrd-za-boyna-tehnika-neyasen-investitorski-interes-za-belene.html", "text": "Парламентарният контрол с участието на премиера Борисов е сред водещите теми на съботните вестници.\"Чест прави на министър-председателя, че днес е тук при нас, за да може действително да даде информация по парламентарните въпроси. Това, което се прави днес, трябва да бъде оценено и да бъдем действително обективни. Това заяви от парламентарната трибуна председателят на ПГ на ГЕРБ Не е чест, а негово задължение, репликира Антон Кутев по този повод,преди да започне да задава въпроса си към премиера за резултата от разговора за газ с Владимир Путин. \"Искам да благорадим на българското правителство за успешното председателство, което организирахме\", посочи политикът...\" - в. \"Стандарт\".\"Отидох в Русия по пътя, трасиран от президента Румен Радев. Той обаче не беше трасирал нищо.\" Това отговори премиерът Бойко Борисов на народния представител от \"БСП за България\" Антон Кутев какво е постигнал с визитата си в Москва. \"Щеше ми се да започна и с отговор на въпроса на Корнелия Нинова как бихме могли като държава да постигнем по-добри резултати. Със сигурност може повече затова преди време предложихме министърът по европейските въпроси, на Европредседателството да бъде от вашата партия. Вие казахте, че сме искали да ви купим. Сега вие ни предлагате същото - да работим заедно. Добре, приемаме го\", каза още Борисов. \"Вашата закачка с президента Радев не е във ваша полза, защото той има по-висок рейтинг. Явно вие не сте постигнал Вие\", отговори му Антон Кутев. Преди това премиерът получи обвинение от опозицията, че не е било постигнато нищо от това посещение. \"Съжалявам за това, че винаги, когато съм идвал в президента вие не искате да свършим някаква работа, а да си изговорите каквото искате. Това, че има по-висок рейтинг не значи нищо. Срещата ми с Путин беше три часа, тя беше предавана на живо. Затова не мога да се съглася с Вас, че нищо не сме се разбрали. Ние говорихме за допълнително количество газ, което ще влезе в страната. Затова бях добронамерен и се обадих и на Румен Овчаров. С Русия имаме договор до 2030 г. Сега говорим за увеличаване на количествата на доставките\", обясни Борисов състоянието на газовите доставки и преговорите с руската страна. ГЕРБ има по-голям рейтинг от БСП, а Мая Манолова има по-голям рейтинг от президента, каза още Борисов. \"Винаги, когато съм бил в парламента, вие чакате да дойда, не за да свършим работа\", коментира той към БСП. \"Вместо да ме питате мен, питайте президента какво е трасирал на срещата си с Путин\", изтъкна премиерът. \"Срещата ни беше 3 часа. Толкова пък да не съм разбрал какво ми казва Путин с преводач\", коментира Бойко Борисов. \"Така започнат разговор, води до такова отношение\", обърна се той към БСП. \"На 13 юни се събират всички министри. Мисля, че ще се договорим част от газа да се търгува на територията на България\", заяви премиерът. \"Използвате случая да се заяждате с мен, да си разменяме реплики. Това не помага на никого\", обяви Бойко Борисов. \"Нашите партньори вдясно твърдят, че съм васал на Путин, вие ми казвате, че не се разбирам с него. На кого да вярвам\", коментира премиерът. \"Като дойде в България, ще го помоля да ви обясни на руски, това мога да направя\", каза още той...\" - в. \"Стандарт\".\"Почти година премиерът не е стъпвал в парламента. Дори силните лидери от Вишеградската четворка не отиват в ЕС, преди да получат подкрепата на своите парламенти. Това дава самочувствие. Вие досега не дойдохте да съгласувате нищо. Затова пък чухме, че който обижда народа, обижда един народ и цяла държава.\" Това каза лидерът на БСП Корнелия Нинова от парламентарната трибуна на седящия до нея премиер Бойко Борисов. Той е в Народното събрание на парламентарен контрол за първи път от 11 месеца. \"Вие знаете ли каква е политиката на вашата партия по политиката на сближаване?\", постави въпрос Нинова на парламентарната група на ГЕРБ. И разкритикува проспиването на важните решения за бъдещите десетилетия в ЕС, които ГЕРБ приспивал. \"8 милиарда евро повече разходи за чиновници си залага ЕС, ние не реагираме. Най-антиевропейското е мълчанието. Призоваваме ви да внесете тук проектобюджета на ЕС и да дебатираме заедно. Това ще ви даде сила и самочувствие, а не да сте просто послушният. Нека историята да запише, че българският парламент и българското правителство защитиха българския народ\", призова Нинова.\" - в. \"24 часа\".\"На пресконференцията след срещата си с руския президент Владимир Путин в Москва на 30 май премиерът Борисов обяви, че са водени разговори газопроводът \"Турски поток\" да стигне до България и да бъде свързан с българската газопреносна мрежа. Той каза още, че благодари на Путин, че \"не му държи гарез\" за провалените проекти, тъй като \"по-големият винаги прощава\". Руският президент отвърна, че това сравнение го притеснява, тъй като по-големият плаща. Днес Антон Кутев цитира противоречиви позиции на премиера по енергийни проекти през годините и попита какво точно са си говорили сега с руския президент Владимир Путин за газа. След отговора на Борисов Кутев му каза: \"Вашата закачка с президента не е във ваша помощ, защото той има по-висок рейтинг от вас и вие очевидно не можете да свикнете с това\". Депутатът от БСП каза още, че оценката на Борисов за срещата коренно се различава с това, което говорят от Кремъл, а именно че договореност за газа няма. \"Вие просто не се разбирате с тези хора - имате някакъв начин на комуникация, който е съвършено различен за тях и за вас\", допълни Кутев. Той каза още, че има грешен превод от руски език и от Кремъл са казали, че \"оттук нататък политиката е изчерпана\", а от Министерския съвет са съобщили, че се преминава към \"работа на практика\"... \"Ние договор за газ имаме до 2030 г. И в случая говорим за допълнително количество газ, което ще влезе в България\", каза премиерът. Той обяви, че е говорено за допълнително количество газ по третия либерализационен енергиен пакет, което да влезе в България и по нашата газопреносна система да бъде прекарано до Сърбия, Македония, Гърция. По думите му това е проблемът между Европейската комисия (ЕК) и Руската федерация. За среща на ресорните министри с ЕК на 13 юни Борисов каза, че мисли, че \"ще се договорят част от газта (бел.авт. - газа) да се търгува на територията на България и другото - да има директни договори за Сърбия и Унгария\". \"Използвате случая да се заяждате с мен, да си разменяме реплики. Това на никого не помага\", обърна се Борисов към БСП и продължи: \"От една страна, нашите партньори ме пишат, че съм васал на Путин. Вие ми казвате, че не се разбирам с него. На кого да вярвам? Три часа си говорихме с него добронамерено. Като дойде в България, ще го помоля да ви обясни на руски, това мога да направя\". За първата година от третия си мандат Бойко Борисов е идвал само няколко пъти в Народното събрание, което е повод за критики от страна на опозицията. Днес той дойде в Народното събрание минути преди 11 ч. и влезе в пленарната зала, докато течеше дебатът за модернизацията на армията и закупуването на нови изтребители. Заради появата му депутатите не ползваха традиционната си почивка... След като премиерът си тръгна, депутати призоваха председателя на парламента Цвета Караянчева да има по-чест парламентарен контрол с участието на Борисов. Тя обясни, че има върнати 12 въпроса към него, а други 11 са коригирани и адресирани към ресорните министри...\" - в. \"Дневник\".Темата за проекта \"Белене\" намира продължение и в съботните вестници.\"ДПС: АЕЦ \"Белене\" е рисков проект В студиото на bTV членове на всички парламентарно представени партии обсъждаха рестарта на енергийния проект... Според Рамадан Аталай проект като АЕЦ \"Белене\" няма как да се осъществи, тъй като у нас няма сигурна енергийна среда. Според него подходът към проекта е бил несериозен. От БСП пък изразиха съмнение дали проектът въобще ще рестартира, макар и да са подкрепили решението на правителството. \"По този начин вече сме го играли, проектът е страдал заради политически мантризъм\", каза Атанас Костадинов от левицата. Според Пламен Христов от партията на Веселин Марешки за първи път в Народното събрание има воля за изпълнението на даден проект. \"Тук не съществува въпросът дали да има или да няма АЕЦ \"Белене\". Единственото, което трябва да направим е да спрем политическото говорене. Тогава трябва да огласим от Ванкувър до Владивосток, че имаме на масата за преговори проект за централата\", смята той... Александър Ненков от ГЕРБ поясни обаче, че рестартирането на проекта зависи и от \"Атомстройекспорт\", които трябва да съдействат.\" - в. \"Стандарт\".\"Парламентът размрази АЕЦ \"Белене\" в очакване на неясен инвеститор На фона на неясен инвеститорски интерес Народното събрание формално размрази проекта за строителство на АЕЦ \"Белене\" и възложи на правителството да търси варианти за изграждане на централата със стратегически инвеститор на изцяло пазарен принцип. Това стана шест години след друго решение на парламента - да подкрепи решението на кабинета \"Борисов 1\" за замразяване на проекта заради опасения от сеизмичен риск и заради невъзможност на бюджета да финансира или изплаща кредити за проект с недоказана икономическа ефективност. Решението за възраждането на Втора атомна бе подкрепено с голямо мнозинство. \"За\" гласуваха 172-ма депутати, \"против\" бяха 14 от ДПС, въздържаха се само двама. Приетото решение предвижда процедурата за избор на инвеститор да бъде разработена до края на октомври, а министърът на енергетиката Теменужка Петкова да уведомява периодично депутатите за това как се развива проектът, по който в последните четири години не бе свършено нищо. Решението на НС от 2012 г. освен подкрепа за решението на правителството за спиране на проекта препоръчваше да се проучат технико-икономическите условия за изграждане в следващите години на парогазова централа на площадката на АЕЦ \"Белене\", която да функционира на пазарен принцип. Освен това тогава се възлага на министъра на икономиката, енергетиката и туризма да извърши необходимото за изграждане на нова ядрена мощност на площадката на АЕЦ \"Козлодуй\", като се използва платеното от България оборудване. Сегашното, противоположно решение на НС дойде само ден след като един от лансираните досега кандидати - Китайската държавна ядрена корпорация CNNC - настоя за държавни гаранции, за да участва в проекта. Представителят на компанията Сие Джяджие посочи, че при всички подобни проекти се изисква някаква форма на гаранция. Българските управляващи продължават да твърдят, че централата ще се изгражда без каквито и да било държавни гаранции и ангажименти за изкупуване на произведения ток - нещо, което според повечето експерти е невъзможно. Междувременно стана ясно, че една от компаниите, спрягана за потенциален инвеститор - \"Фраматом\", има интерес само да бъде доставчик. \"Арева\", която е акционер във \"Фраматом\", беше подизпълнител на руския изпълнител на ядрения строеж \"Атомстройекспорт\". Тя имаше споразумение за изграждане на електрическите системи в \"Белене\". Затова и запазва интереса си за участие в проекта, като е готова да осигури и финансиране за своята част от доставките, но ще очаква след това да й бъде платено за извършените дейности, каза представителят на компанията Станислав Георгиев на форум край Варна вчера...\" - в. \"Сега\".В. \"Дневник\" помества по темата коментар на политолога Огнян Минчев от профила му във Фейсбук: \"Този обществен дебат е воден години наред след 2005 г. и нито един аргумент срещу строителството на АЕЦ \"Белене\" не е загубил и грам от стойността си. Тези, които са на власт от 10 години и които пропуснаха нарочно възможността да се обжалва арбитражът, спечелен от \"Росатом\" поради практическото отсъствие на България като страна в делото, сега измислят нови \"аргументи\". Като например - държавата няма да инвестира нищо повече, няма да дава гаранции, проектът \"Белене\" ще бъде изцяло частен. Браво, граждани за европейско развитие на собствения си джоб! Преди години на няколко пъти продавахме \"Химко\" - Враца. Най-накрая хитроватият вицепремиер се похвали - Продадохме го на солиден американски инвеститор... Така и се оказа - малко по-късно във Враца пристигнаха високопоставени представители на американския инвеститор - г-н Ковальов и г-н Петров... Днес \"Химко\" ръждясва на края на Враца вече десетилетия... Такава съдба очаква и мегапроекта на управляващите \"Белене\". Властта знае това, работи за това и - извинете - едва ли работи за това безкористно. \"Белене\" е силен удар срещу България, но ... дето рекъл Стамболов - \"...Майка й на тая България...\" Важното е Путин да спре да ни се сърди, поне на някои от нас. И да ни вземе в схемата... А схемата е ясна от 15 години. Под каквато и да е форма да вземе Москва проекта \"Белене\", целта няма да бъде само и предимно икономическа - целта е дългосрочното и необратимо поробване на България, поставянето й отновов позиция на руска провинция сателит. \"Белене\" може да фалира НЕК, може да изкара от строя \"Козлодуй\" и \"Мариците\", може да затвори окончателно кръга на руския енергиен - а оттам и стопански и политически контрол на Москва върху България. Говорихме и писахме за това многократно през годините. Да оставим настрана поробването на българския народ със заеми - косвени, ако не преки. Да оставим настрана стратегическата стойност на един подобен гигантски файтон като руската \"Белене\" в епохата след двигателя с вътрешно горене, образно казано. Светът е на прага на революция в енергийните технологии, защото за все по-голямо мнозинство от глобалните елити диктатурата на петрола, газа и \"мирния атом\" и притежаващите ги примитивни диктатори вече не е допустима. Но това са бели кахъри - България все по-трудно ще върви със света, защото нейните \"граждани за европейско развитие + патриоти\" все по-тясно я свързват отново с родината на примитивния евразийски империализъм, който е готов да вкара собствения си народ в нова епоха на мизерия, невежество и брутална диктатура, стига да може да завладее обратно изгубеното през \"най-голямата геополитическа катастрофа на 20 век\" - рухването на Съветския съюз. Благодарим ти за европейското развитие, Бойко! Ти го обеща на хората и доста от тях гласуваха за теб - затова си и досега на власт. Виж се накъде водиш тези, които ти се довериха. Ще искаш ли отново доверието им? Или ще си го получиш по путински начин? Всъщност това не е въпрос към властта - това е въпрос към българското общество. Ще позволим ли да ни поробят отново тези, които унищожиха българската държава и превърнаха значителна част от българския народ в стадо от безпаметно блеещи \"русофили\"? Докога ще трябва да правим живи вериги срещу продажни проекти като АЕЦ \"Белене\"?\"Всекидневниците информират също за решението на парламента за модернизацията на армията.\"Българският парламент одобри проектите за модернизация на армията.. Със 151 гласа \"за\", 7 \"против\" и един \"въздържал се\" бе одобрена покупката на нова бойна техника - изтребители за ВВС и машини за пехотата - общо за над 3 млрд. лв. Единият проект е за закупуване на основна бойна техника. Правителството предвижда това да стане на два етапа, като през първия трябва да бъдат придобити 150 бронирани машини за три батальонни пехотни групи, а през втория - на системи и допълнително оборудване, както и за обучение на състава. Времевият интервал за реализация е 12 години, прогнозната цена е около 1,464 млрд лева. Другият одобрен проект е за нов тип боен самолет. Предвижда се придобиването на 16 нови бойни самолета на два етапа. Заложено е през първия етап да бъдат закупени не по-малко от осем самолета, за около 1,8 млрд лева. Сумата е и за наземно обслужване, обучение на състава, тригодишна първоначална интегрирана логистична поддръжка. Единствено от партия \"Воля\" през последните дни се обявиха против отпускането на средствата. Лидерът й Веселин Марешки дори поиска оставката на военния министър Каракачанов. Министърът пък му отговори да не се занимава с армията. Днес лидерът на БСП Корнелия Нинова обясни, че са подкрепили проектите, защото те отговарял на две условия - да не надхвърлят 2% от БВП и в реализацията им да бъдат ангажирани фирми от българската отбранителна индустрия. В ДПС пък смятат, че най-големият риск пред двата проекта е пряко свързан с политическата воля на управляващите да ги реализират.\" - в. \"Сега\".Случаят с убития беглец от затвора Владимир Пелов също е сред актуалните теми.\"Определено има допуснати грешки. Това заяви председателят на парламентарната група на ГЕРБ Цветан Цветанов по БНТ оп казуса с избягалия затворник Владимир Пелов, който беше застрелян в Ботевград... Според него, МВР все още изживява тежък период. \"След 2013 г. беше направена \"чистка\", за да бъдат премахнати всички онези, които бяха считани за близки до мен и затова министерството сега няма този капацитет, който имаше\", каза още Цветанов...\" - в. \"Труд\".\"Цветанов: МВР все още изживява тежък период и не може да се върне в очакваната кондиция В качеството си на бивш вътрешен министър и това, че не съм запознат с детайлите, не мога да бъда съвсем обективен. За обществото и всички, които разбираме тази материя, е ясно, че има слабости при операцията по залавяне на Владимир Пелов. Това заяви председателят на парламентарната група на ГЕРБ Цветан Цветанов в предаването \"Панорама\" във връзка с убийството на избягалия от затвора Владимир Пелов. \"При първото задържане на Пелов ползвахме целия ресурс. Мога да кажа, че успяхме да направим нещо изключително успешно тогава. Смятам, че с проверката на министър Радев трябва да се направи комплекса проверка дали всичко е направено по определения ред\", смята той. \"МВР все още изживява тежък период. Ако направим съпоставка в доверието мога да кажа, че МВР не може да се върне в тази кондиция, която обществото очаква. Не трябва да хулим системата на МВР, малко останаха професионалистите, от 2013 г. беше направена \"чистка\", понеже бяха уволнени хора, които се смяташе, че са ми били близки. Сега МВР няма този капацитет, няма ги професионалистите. Трябва да върнем доверието в системата на МВР и трябва всички политици да работим за това\", категоричен е Цветанов...\" - в. \"24 часа\".\"Два месеца след бягството на Владимир Пелов и Радослав Колев от софийския затвор правосъдното министерство обяви, че е наказало 14 служители на затвора. Всички те са порицани, уточни ресорният зам.-министър Николай Проданов, който посети Бойчиновци, съобщава \"Нова телевизия\". Всички 14 служители са признали вината си. Именно заради това не се е стигнало до уволнения, а само до порицание. Преди три дни Владимир Пелов беше убит при престрелка в Ботевград. Той е бил застрелян с 4 куршума от криминално проявения Марио Панчев-Големия. Полицията все още издирва Колев, като към момента няма информация къде се намира той.\"", "date": "2018.06.09", "title": "ГЕРБ и БСП спориха за руския газ, парламентът гласува 3 млрд. за бойна техника, неясен инвеститорски интерес за „Белене“…"}
{"url": "https://news.bg/int-politics/noviyat-nadezhdonosets-na-ispaniya-dokade-shte-stigne-sanches.html", "text": "И в Испания атрактивните мъже трябва да имат едно наум, че може да бъдат сметнати за глупави. С такъв опит вече може да се похвали например снажният : преди 2 години той изглеждаше големия губещ, след като старата гвардия в неговата Испанска социалистическа работническа партия (PSOE) му спретна преврат. Но 46-годишният не се предаде и вместо това се погрижи да си намери съюзници. През 2016 дори беше на път да прокара конструктивен вот на недоверие на консервативния премиер Мариано Рахой, но тогава не успя да събере нужното мнозинство в парламента. Вторият опит, вече успешен, представлява истински поврат за Испания - за първи път в историята на все още младата испанска демокрация премиер си тръгва не след избори, а след гласуван вот на недоверие.В лагера на консерваторите определят рокадата във властта като недемократичен акт, докато сред народа тя беше посрещната с голямо въодушевление. Със своя избор на министри Педро Санчес залага на опита, популярността и компетентността. Безсъмнено това важи например за новия външен министър - каталунеца Жозеп Борел, за Педро Дуке - първия испански астронавт, който поема Министерството на технологиите, както и за високопоставената служителка на ЕК Надя Калвиньо, която поема икономическото министерство.Труден диалог с КаталунияЗа огромна изненада на неговите политически опоненти, Педро Санчес, който дълго време бе смятан за губещ, сега се превръща в надежда за Испания - една страна, която все още се бори с последиците от финансовата криза от 2012 година. Освен това все още не е преминала опасността от отцепване на Каталуния. Редовни избори в Испания ще има отново чак през 2020 година, но с това ново правителство Санчес има добри шансове да изкара мандата си докрай - независимо от факта, че в парламента той може да разчита само на 84 от общо 350 депутати и в Сената мнозинството е твърдо на страната на консерваторите.Санчес, който много бързо успя да състави звездно правителство, сега трябва да се профилира и като посредник - най-вече заради разгорелия се от няколко месеца насам с нова сила каталунски конфликт. Новият регионален президент на областта Ким Тора е решен да продължи борбата за независимост. Но в същото време той е открит за диалога със столицата Мадрид, която ще продължи да контролира финансите на отцепническата провинция. Неофицилано се говори, че новото испанско правителство може да освободи някои местни политици в Каталуния, участвали в организирането на нелегалния, според испанското законодателство, референдум за независимост. Така изпадналите в застой преговори с каталунското регионално правителство могат да получат нов импулс.На поход срещу корупцията Обратът, който настъпва с поемането на власта от социалистите, може да доведе до засилване на борбата срещу шуробаджанащината, укриването на данъци и корупцията. Слизащите сега от власт консерватори, и най-вече бившият партиен шеф Хосе Мария Аснар, са до голяма степен съотговорни за спукалия се балон с недвижимите имоти в Испания. Както консервативната PP, така и социалистическата PSOE обаче са замесени в многобройни корупционни афери.Особено трудна задача - на фона на все още огромните задължения на страната - ще има новата финансова министърка Мария Хесус Монтеро. Очевидно тя ще трябва да разчита на повече солидарност от страна на богатите испанци, които предпочитат да местят парите си в данъчните оазиси.Новата министърка на труда Магдалена Валерио пък ще се бори за намаляване на разликата между доходите, както и за повишаване на нивото на заплатите. В момента средният брутен доход в Испания възлиза на 25 хиляди евро годишно. В Германия той е почти два пъти по-висок - при общо взето еднакви разходи.Засега не се очертава ясен курс по отношение на миграционната политика - за новия испански премиер тази точка явно все още не е приоритет. Това обаче скоро може да се промени, защото през последните няколко дни отново стотици бежанци щурмуваха испанския бряг. Приемните лагери и бреговата охрана не разполагат с необходимите средства, за да се справят по-добре с нелегалната миграция и с обслужването на пристигащите чужденци.", "date": "2018.06.09", "title": "Новият надеждоносец на Испания – докъде ще стигне Санчес"}
{"url": "https://news.bg/bulgaria/pochina-prof-todor-chernev.html", "text": "На 72 години почина проф.д-р Тодор Чернев, който отдаде повече от 38 години от живота си на университетската болница \"Майчин дом\", предаде БНТ.Проф. Чернев ръководеше Клиниката по фетална медицина.Той беше и основател на Българската асоциация по семейно планиране, член на Управителния съвет на Българския лекарски съюз.", "date": "2018.06.09", "title": "Почина проф. Тодор Чернев"}
{"url": "https://news.bg/int-politics/tramp-ostana-sam-v-g-7-po-ruskata-tema.html", "text": "Връщането на Русия към формата Г-8 е невъзможно докато не бъде постигнат съществен напредък по украинския конфликт, заяви канцлерът на Германия Ангела Меркел на срещата на Г-7 в Квебек, обобщавайки европейската позиция по темата.Същото становище изрази и канадската страна, съобщи Дойче веле.По-рано президентът на САЩ Доналд Тръмп предложи Русия да бъде върната във формата на \"осмицата\".На пресконференция след приключването на срещата външният министър на Канада Христия Фрийланд зае твърда и еднозначна позиция:\"Няма абсолютно никакви основания да бъде върната Русия със сегашното й поведение.\" - подчерта Фрийланд.Японската делегация отказа да коментира казуса, като се позова на решението от 2014 г. за изключването на Русия. На въпрос дали позицията на Токио се е променила през изминалите години след това, от делегацията отговориха лаконично: \"Ние сме членове на Г-7\".Лидерите на Германия, Великобритания, Франция и Италия проведоха среща малко преди започването на дискусиите в Г-7.Новият италиански премиер Джузепе Конте първоначално изказа подкрепа за предложението на Тръмп в профила си в Туитър, но от изявлението на Меркел стана ясно, че по-късно е променил позицията си и се е присъединил към колегите си от ЕС.По думите й, европейската координационна група е единодушна, че връщане на Русия не може да има докато не бъде постигнат \"съществен напредък\" по намирането на изход от украинския конфликт. Москва беше изключена от групата на големите заради анексирането на украинския Крим.Британският премиер Тереза Мей също беше категорично против предложението на американския президент.По думите й, след анексирането на Крим светът нееднократно е наблюдавал злонамерени действия от страна на Москва в най-различни проявления, включително на улиците на британския Солсбъри, където бяха отровени Сергей и Юлия Скрипал.Президентът на Франция Еманюел Макрон на свой ред заяви, че Москва не е изпълнила условията за връщане в групата.Предложението на Тръмп за връщане на Русия срещна остра критика от страна на сенаторите от Републиканската партия Джон Маккейн, Джеф Флейк и Бен Сейс.", "date": "2018.06.09", "title": "Тръмп остана сам в Г-7 по руската тема"}
{"url": "https://news.bg/int-politics/svikvat-izvanredno-zasedanie-na-oon-zaradi-gaza.html", "text": "Заради продължаващото напрежение в ивицата Газа Генералната асамблея на ООН ще проведе извънредно заседание на 13 юни, сряда, предадоха информационните агенции.Предстои да бъде разгледан проект на резолюция в защита на палестинците в Газа и на Западния бряг, съобщи агенция \"Франс прес\".За това са известени 193-те държави, членуващи в Генералната асамблея.Съобщава се, че арабските страни са се обърнали към председателя Мирослав Лайчак с молба за свикване на извънредно заседание.По информация от дипломатически източници, новият проект за резолюция е сходен с този, който беше отхвърлен в Съвета за сигурност с вето от страна на САЩ. Не беше приет и проектът на американската страна, в който беше записано ,че отговорността за насилието по израелската граница е на радикалното палестинско движение \"Хамас\".На 29 май сили на \"Хамас\" и на групировката \"Ислямски джихад\" в Газа изстреляха срещу територията на Израел 70 ракети и снаряди.Преди това - на 14 май, хиляди палестинци атакуваха огражденията по границата с Израел, на което израелските войници отговориха със стрелба. Загинаха над 120 палестинци.", "date": "2018.06.09", "title": "Свикват извънредно заседание на ООН заради Газа "}
{"url": "https://news.bg/world/rekordno-nivo-na-patriotizam-sred-rusnatsite-prez-xxi-vek.html", "text": "Рекордно ниво на патриотизъм сред руснаците през последните 18 г.Това показват резултатите от сондаж на Всеруския център за изследване на общественото мнение (ВЦИОМ), цитирани от \"Ведомости\".В проучването, проведено на 3-4 юни по телефона, са участвали 2 000 респонденти на възраст над 18 г., уточняват от ВЦИОМ.Според данните на социолозите днес чувството на патриотизъм се изпитва от 92% от руснаците, което е с 10% повече в сравнение с аналогично изследване през 2016 г.Такива силни патриотични чувства сред руснаците не са отчетени дори и след присъединяването на Крим през 2014 г. През март 2014 г. 81% от руснаците са заявили, че са патриоти, а през октомври същата година - 84 на сто.", "date": "2018.06.09", "title": "Рекордно ниво на патриотизъм сред руснаците през XXI век"}
{"url": "https://news.bg/bulgaria/stolichna-politsiya-izdirva-79-godishnata-snezhanka-mileva.html", "text": "Столичното Шесто РУ издирва Снежанка Милева, съобщават от пресцентъра на МВР.79-годишната жена от София е напуснала дома си около 20 часа снощи и оттогава е в неизвестност.За последно е видяна в близост до бл.19 в ж.к.\"Лагера\", където живее.Снежанка Милева е висока около 160 см, с къса прошарена коса и кафяви очи. Била е облечена с черен панталон, бяла тениска, зелена блуза с дълъг ръкав и зелен елек.Умоляват се всички, които могат да дадат информация за жената, да се обадят на тел: или в най- близкото районно управление на МВР.", "date": "2018.06.09", "title": "Столична полиция издирва 79-годишната Снежанка Милева"}
{"url": "https://news.bg/world/kitayski-hakeri-otkradnali-planove-na-sasht-za-vodene-na-podvodna-voyna.html", "text": "Китайски хакери към правителството са проникнали в компютри на подизпълнител на ВМС на САЩ и са откраднали огромен обем важна информация, свързана с воденето на подводна война, включително и планове за свръхзвукова противокорабна ракета за американски подводници.Информацията разпространи \"Ройтерс\", позовавайки се на американското издание \"Вашингтон пост\", което пък цитира представители на Съединените щати.Проникването е осъществено през януари и февруари, разкриха източниците пред вестника, пожелали анонимност, тъй като все още продължава разследването на ВМС и ФБР.ФБР не е откликнало на искане на \"Ройтерс\" да коментира информацията.От ВМС на САЩ отговарят на запитване на световната осведомителна агенция, че според федерални регулации има мерки, които изискват компаниите да уведомяват правителството при хакерска атака, но на този етап не е уместно да разкриват подробности.Китайското посолство не е наясно с информацията за хакерско проникване, каза говорител на дипломатическата мисия пред \"Ройтерс\", допълвайки, че китайското правителство категорично се противопоставя на всякакви форми на хакерски нападения.Хакерите са ударили подизпълнител, който е работил за център за водене на подводна война, който е базиран в Нюпорт, Род Айлънд, поясниха източниците пред \"Вашингтон пост\", но не разкриха кой е подизпълнителят.Откраднатият материал е 614 гигабайта и е свързан с проект, известен като Sea Dragon, както и с различни данни, включително криптографски системи и други.Вестникът посочва, че се е съгласил да спести някои подробности за ракетния проект, след като властите са предупредили, че публикуването им може да навреди на националната сигурност.", "date": "2018.06.09", "title": "Китайски хакери откраднали планове на САЩ за водене на подводна война"}
{"url": "https://news.bg/crime/postoyanen-arest-za-dvama-holandtsi-za-kontrabanda-na-16-tona-droga.html", "text": "Съдът във Варна остави за постоянно зад решетките двама холандци, обвинени в контрабанда на 16 тона дрога, съобщи bTV.55-годишният Курт и 50-годишният Робърт са обвинени за контрабанда на над 16 тона прекурсори за амфетамини.Обвинението на прокуратурата е, че двамата холандци са осъществявали престъпна дейност в периода 26 януари 2017 г. - 16 март 2018 г.Прокуратурата твърди, че двамата холандци са представили фалшиви документи за три пратки от Китай и Латинска Америка. Сред тях са и прекурсорите PMK - 4,297 тона, APAA 7,525 тона и APAAN 4,400 тона. Те били декларирани като почистващ препарат за прозорци.Ако бъдат осъдени за виновни Кърт и Робърт ще понесат наказание \"лишаване от свобода\" от 15 до 20 години и глоба между 200 и 300 хил.лв.Адвокатите на Курт поискаха от съда да му бъде наложена по-лека мярка. Те се мотивираха, че той има постоянен адрес в Бургас и 3 собствени предприятия, които в момента не може да управлява. Адвокатът му заяви, че неговият клиент наистина е очаквал препарат за прозорци и вероятно е имало смяна на част от товара в Китай или Виетнам.Другият мъж Робърт посочи като причина за смекчаване на мярката му за неотклонение трите си деца. Той заяви, че очаква четвърто дете.Съдиите обаче видяха възможност мъжете да се укрият и поради тази причина им наложиха най-тежката мярка за неотклонение.", "date": "2018.06.09", "title": "Постоянен арест за двама холандци за контрабанда на 16 тона дрога"}
{"url": "https://news.bg/world/indiya-i-pakistan-s-parvi-savmestni-voenni-ucheniya-blagodarenie-na-shos.html", "text": "Индия и Пакистан за първи път ще участват в съвместни военни учения, които са в рамките на Шанхайската организация за сътрудничество (ШОС), съобщава индийският всекидневник The Economic Times.Ученията, които са с цел борба с тероризма и ще бъдат проведени в Урал, Русия, могат да послужат като мярка за изграждане на доверие между Ню Делхи и Исламабад.Страните членки на регионалната организация ще участват в съвместните игри - \"Peace Mission 2018\", за , разкриха източници.Днес и утре ще се проведе 18-ата среща на върха на ШОС в китайския град Циндао.Последните военни учения на ШОС се проведоха в Киргизстан през септември 2016 г.Игрите през 2018 г. ще бъдат първите между Индия и Пакистан, откакто станаха пълноправни членки на организацията през 2017 г.Също така двете държави за първи път заедно ще участват в учения, въпреки че армиите им преди са работили в мироопазващи мисии на ООН.Заплануваните за тази година учения ще се проведат на полигона \"Чебаркулски\" в планините Урал. Началниците на генщабовете на страните членки на ШОС ще проведат среща по време на ученията.", "date": "2018.06.09", "title": "Индия и Пакистан с първи съвместни военни учения благодарение на ШОС"}
