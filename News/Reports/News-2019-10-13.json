{"url": "https://news.bg/finance/stopani-prodavat-gori-na-darzhavata.html", "text": "Частни стопани продават гори на държавата, съобщи БНТ, позовавайки се на земеделското министерство.Припомняме, че преди 2 седмици беше обявена кампания по изкупуване на частни гори у нас.Целта е към държавните гори да се присъединят малки горски имоти, които не могат да бъдат обслужвани и поддържани в добро състояние от сегашните им собственици.Кампания по изкупуване на гори държавата се прави за втори път. Първата беше преди 3 години и тогава бяха сключени сделки за близо 130 имота на стойност 600 хиляди лева.В настоящата кампания има нови правила, като едно от тях е, че един собственик не може да продава повече от 50 декара гори.В Североизточна България при предходните сделки декар гори се е продавал между 250 и 700 лева в зависимост от вида и възрастта им.Единствено физически лица ще могат да продават гори на държавата. По закон горските предприятия нямат право да закупуват гори, собственост на общини, юридически организации и сдружения.Заявления за продажба на гори могат да се подават в шестте горски предприятия у нас до средата на януари, догодина.", "date": "2019.10.13", "title": "Стопани продават гори на държавата"}
{"url": "https://news.bg/int-politics/785-chuzhdentsi-svarzani-s-daesh-sa-izbyagali-pri-ofanzivata-na-turtsiya-v-siriya.html", "text": "Администрацията на сирийските кюрди в Северна Сирия обяви, че 785 чужденци, свързани с терористичната групировка ДАЕШ (\"Ислямска държава\"), са успели да избягат от лагер, където са били задържани, като това е станало след обстрел от страна на Турция, съобщават световните информационни агенции.В очевидна препратка към подкрепяните от Турция сирийски бунтовници, които се сражават заедно с турските части, администрацията уточни в изявление, че \"наемници\" са нападнали лагера, където \"елементи на ДАЕШ\" на свой ред нападнаха охранителите на лагера и отвориха портите.В лагера в Айн Еиса, на около 35 км южно от границата с Турция, живеят около 12 000 души, включително 1000 съпруги и вдовици на бойци на ДАЕШ и техните деца. Сирийският център за наблюдение на правата на човека, цитирайки източници в лагера, твърди, че около 100 души са успели да избягат.Официалната турска Анадолска агенция съобщи, че съюзените сирийски сили са превзели град Сулук в петия ден на  в Североизточна Сирия.Агенцията уточни, че центърът на града, който е разположен на стратегически кръстопът на около 10 км южно от границата с Турция, е бил прочистен от \"Отрядите за народна защита\" на сирийските кюрди.Турция смята отрядите за терористична групировка, тъй като те били свързани с Кюрдската работническа партия (ПКК), която води въоръжен бунт срещу турската държава от няколко десетилетия.Кюрдски представител, който е пожелал да остане анонимен, обаче е заявил, че сблъсъците в Сулук продължават.От турското военно министерство обявиха, че 480 бойци от \"Отрядите за народна защита\" са били \"неутрализирани\" от началото на операцията, която започна в сряда. Броят на убитите кюрдски бойци не може да бъде потвърден от независим източник.Няколко снаряда, изстреляни от Сирия, са ударили турските гранични градове Акчакале и Суруч в провинция Шанлъурфа. Анодолската агенция допълни, че един човек е бил ранен днес в Суруч.", "date": "2019.10.13", "title": "785 чужденци, свързани с ДАЕШ, са избягали при офанзивата на Турция в Сирия"}
{"url": "https://news.bg/crime/v-gorna-oryahovitsa-razsledvat-za-kupuvane-na-glasove-za-mestniya-vot.html", "text": "Полицията в Горна Оряховица разследва за търговия с гласове за местните избори, съобщи БНР. Списък със стотина имена и адреси на хора от села в община Лясковец бяха намерени при рутинна проверка в лек автомобил. 33-годишен мъж от Лясковец беше задържан и след разпит беше освободен от ареста.По случая е образувано досъдебно производство за търговия с гласове. Все още не са събрани обективни доказателства за повдигане на обвинение, посочиха от Районната прокуратура в Горна Оряховица.По думите на местните плащането за избори било обичайна практика.Роднини на задържания, който бил от клана Манджите в Лясковец, обясняват, че са го арестували по погрешка.За търговия с гласове законът предвижда лишаване от свобода от 1 до 6 години и глоба от 10 000 до 20 000 лв.", "date": "2019.10.13", "title": "В Горна Оряховица разследват за купуване на гласове за местния вот"}
{"url": "https://news.bg/int-politics/putin-ubeden-rusiya-mozhe-da-igrae-klyuchova-rolya-v-blizkiya-iztok.html", "text": "Президентът на Русия Владимир Путин обяви, че Русия можела да играе ключова роля в Близкия изток, тъй като имала добри отношения с Иран и Арабския свят. Това коментира той в интервю за саудитската държавна телевизия \"Ал Арабия\".Той също така изтъкнал, че ракетната програма на Иран трябвало да се разглежда като отделен въпрос от ядрената ѝ програма.\"Възможно е и ние трябва да обсъдим ракетната програма на Иран... но ракетната програма е едно нещо, а ядрената програма е друго\", отбелязал той.При първото си посещение в Саудитска Арабия от повече от десетилетие, Путин казал, че никой в Саудитска Арабия или в Обединените арабски емирства (ОАЕ) не искал конфронтация с Иран. Той също така заявил, че Русия работела върху зона за свободна търговия с Израел и Египет, подобна на тази между Русия и Иран.Русия има \"много приятелски лични отношения\" със саудитския престолонаследник и фактически владетел Мохамед бин Салман, допълнил руският държавен глава. Той също така подчертал, че Русия изучавала възможностите за нови инвестиции в Саудитска Арабия. Руската компания \"Сибур холдинг\" имала желание да построи нефтохимически комплекс в Саудитска Арабия с инвестиция на стойност над 1 млрд. долара, допълнил Путин.Той също така коментирал Сирия, изтъквайки, че всяка нова конституция, която е изготвена за Сирия, трябва да гарантира правата на всички етнически и религиозни групи. Според него сирийците \"взаимодействат положително\" с руската военна полиция и руските военни, разположени в страната и че повечето служители на руската военна полиция в Сирия били мюсюлмани, идващи от руския Северен Кавказ (Дагестан и Чечня).Русия е ключов съюзник на сирийския президент Башар ал Асад във войната му срещу бунтовниците и екстремистите, които Русия и Сирия етикетират като \"терористи\".", "date": "2019.10.13", "title": "Путин убеден: Русия може да играе ключова роля в Близкия изток"}
{"url": "https://news.bg/int-politics/kyurdski-politik-sred-devetima-tsivilni-ekzekutirani-ot-podkrepyani-ot-turtsiya-boytsi-v-siriya.html", "text": "Турските сили и техните сирийски съюзници , съобщиха по-рано днес от Сирийския център за наблюдение на правата на човека, след като те продължават офанзивата си срещу кюрдските въоръжени формирования в петия ден от започването ѝ, срещайки остри критики от международната общност, обобщава \"Ройтерс\".Сирийските демократични сили (СДС), които са арабско-кюрдска коалиция, чийто водещ елемент са кюрдите, обвиниха подкрепяните от Турция сирийски бунтовници, че са екзекутирали кюрдски политик по време на пътна засада. Бунтовническите сили отрекоха това, като заявиха, че не били напреднали толкова далеч.Сирийският център за наблюдение на правата на човека уточни, че \"девет цивилни бяха екзекутирани в различни моменти южно от град Тел Абяд\" от подкрепяни от Турция групировки, включително Хервин Халаф, която е съпредседател на светската партия \"Бъдеще за Сирия\".СДС посочиха, че 31 техни бойци са били убити в сражения с турските сили в Северна Сирия от вчера насам, увеличавайки официалния брой на жертвите на СДС общо на 76 души. Според турското военно министерство Турция и съюзниците ѝ са ликвидирали 480 бойци на СДС. САЩ заплашват Турция със санкции, освен ако не прекрати настъплението, докато , а съюзниците от НАТО Германия и Франция заявиха, че . срещу \"Отрядите за народна защита\" на сирийските кюрди, след като американският президент Доналд  от пограничния район. Турция твърди, че \"Отрядите за народна защита\" са терористична групировка, която е филиал на Кюрдската работническа партия (ПКК), която води въоръжен бунт срещу турската държава на територията на Турция.Сирийският център за наблюдение на правата на човека заяви, че турските сили и сирийските бунтовници са навлезли в град Сулук, който се намира на около 10 км от границата с Турция. Според държавната турска Анадолска агенция бунтовниците са поели пълен контрол над Сулук.Сулук се намира на югоизток от сирийския пограничен град Тел Абяд, една от двете основни цели в настъплението на Турция, който е бил обстрелван от турски гаубици тази сутрин, уточни оцевидец в съседния турски град Акчакале.Престрелки се водят около сирийския пограничен град Рас ал Айн, който се намира на около 120 км източно от Тел Абяд, докато турската артилерия продължи да удря в района, съобщи репортер на \"Ройтерс\" през границата в турския град Чейланпинар.Поддържаните от Турция сирийски бунтовници, известни като Националната армия, напреднаха в Рас ал Айн вчера, но до по-рано днес все още имаше противоречиви информации за това кой контролира града.Сирийският център за наблюдение на правата на човека посочи, че СДС, в които \"Отрядите за народна защита\" съставят основния боен елемент, са възстановили \"почти пълния контрол\" над Рас ал Айн след контраатака.Говорител на Националната армия отрече това, като заяви, че силите им все още са на позициите, които са завзели вчера.", "date": "2019.10.13", "title": "Кюрдски политик сред деветима цивилни, екзекутирани от подкрепяни от Турция бойци в Сирия"}
{"url": "https://news.bg/int-politics/sasht-izvezhdat-po-nay-barziya-nachin-1000-svoi-voenni-ot-siriya.html", "text": "САЩ ще изтеглят още около 1000 свои военнослужещи от Северна Сирия във връзка с  \"Извор на мир\". Това обяви военният министър на САЩ Марк Еспър пред CBS.По думите му Вашингтон \"се готви да евакуира около 1000 американски военни от Северна Сирия възможно най-бързо и безопасно\".\"През последните 24 часа научихме, че Турция вероятно възнамерява да разшири атаките си на юг от първоначално планираното, както и на запад\", посочи американският военен министър.Еспър добави, че САЩ се опасяват, че техните военни могат да се окажат \"между две противостоящи си настъпващи армии и това е много сериозна ситуация\".Еспър коментира, че конфликтът между турските сили и подкрепяните от САЩ сирийски кюрдски бойци се е превърнал в \"неудържим\" за американските военни. Еспър добави, че инвазията на Турция в Сирия \"изглежда е\" военно престъпление.По-рано представител на американските военни заяви, че ситуацията в Североизточна Сирия се \"влошава бързо\" и че американските сили вече не контролират наземните комуникации със сирийските кюрдски бойци, с които преди са си партнирали.Представителят, който не е бил упълномощен да разкрива оперативни подробности и е пожелал да остане анонимен, е заявил, че американските войски в Сирия са изложени на риск да бъдат \"изолирани\" и могат да се сблъскат с подкрепяните от Турция сирийски бунтовнически сили.По-рано от Пентагона заявиха, че американски военни са били обстреляни от турски позиции в околностите на сирийския град Кобани.Турското военно министерство увери, че са били предприети мерки за предотвратяване на щетите на наблюдателен пункт на САЩ в Северна Сирия.", "date": "2019.10.13", "title": "САЩ извеждат по най-бързия начин 1000 свои военни от Сирия"}
{"url": "https://news.bg/int-politics/turtsiya-machka-kyurdite-v-siriya-prevze-gradovete-ras-al-ayn-i-tel-abyad-i-magistrala.html", "text": "Силите на Турция и присъюзните им сирийски бунтовници са поели контрола над магистрала M4 в Сирия, която се намира на около 30-35 км навътре в сирийската територия, като част от  в Североизточна Сирия под наслов \"Извор на мир\". Това обявиха от турското военно министерство, цитирани от световните осведомителни агенции.Магистралата е основен път, който върви успоредно с турската граница в Североизточна Сирия. Сирийските демократични сили (СДС) се сражават с турските сили и техните съюзници по магистралата, уточниха представители на СДС, които са арабско-кюрдска коалиция, водещ елемент в която са кюрдите.Турската армия и нейните съюзници сирийските бунтовници са превзели и сирийския пограничен град Тел Абяд, твърди \"Ройтерс\".Турският президент Реджеп Тайип Ердоган обяви по време на пресконференция, че те вече са поели контрола над град Рас ал Айн.Турският държавен глава каза, че двама турски войници и 16 подкрепяни от Турция сирийски бунтовници са били убити в операцията. Деветима души, включително петима цивилни, са били убити в Рас ал Айн, уточни от своя страна Сирийският център за наблюдение на правата на човека.Директорът на центъра Рами Абдулрахман заяви, че въздушен удар е поразил сбирка на цивилни, които са дошли в Рас ал Айн от град Камишли, за да окажат подкрепа на града. Официален представител на СДС пък посочи, че \"цивилен конвой\" е бил атакуван.Тел Абяд е град, който се намира на сирийско-турската граница и е една от основните цели на турската офанзива, която започна в сряда срещу СДС.Освен това Ердоган настоя, че заплахите за налагането на санкции и оръжейно ембарго от западните сили нямало да спрат военната офанзива на Турция срещу кюрдските \"екстремисти\" в Сирия.\"След като започнахме нашата операция, сме изправени пред заплахи като икономически санкции и ембарго върху продажбите на оръжие. Онези, които смятат, че могат да накарат Турция да се върне с тези заплахи, дълбоко грешат\", подчерта турският държавен глава в реч, излъчвана по телевизията.", "date": "2019.10.13", "title": "Турция мачка кюрдите в Сирия, превзе градовете Рас ал Айн и Тел Абяд и магистрала "}
{"url": "https://news.bg/politics/borisov-dogovori-s-kralya-na-jordaniya-domakinstvo-na-protsesa-akaba-prez-2020-a.html", "text": "България да бъде домакин на среща по процеса \"Акаба\" през 2020 година е било договорено по време на разговора на министър-председателя Бойко Борисов с краля на Хашемитско кралство Йордания Абдулла II бин ал-Хусейн, съобщават от пресцентъра на правителството.Процесът \"Акаба\" е иницииран през 2015 г. от краля на Йордания с цел укрепване на международното и регионалното сътрудничество срещу опасностите от тероризъм, радикализация и насилствен екстремизъм чрез всеобхватен подход. До момента такива форуми са проведени в Йордания, Албания и Нидерландия.\"Високо оценяваме ролята на Йордания като \"остров на стабилност\" в регионален план и нейната балансирана международна политика\", заявил още Борисов по време на срещата.Българският премиер изтъкнал достойните за най-високо признание отговорност и мъдрост, демонстрирани от йорданските власти при справянето със сериозните последици от кризите в региона.\"Високо ценим Вашите последователни усилия за постигане на траен мир и стабилност в Близкия Изток, а Вашата специална роля на пазител на Светите места се ползва с огромно уважение в света\", изтъкнал премиерът.Двамата държавни ръководители дали висока оценка на сътрудничеството в областта на сигурността, противодействието на тероризма, екстремизма, радикализацията и нелегалната миграция. Изразено било също желанието за разширяване на ползотворните отношения между България и Йордания в областта на отбраната.По време на срещата било подчертано, че през изминалата година бяха отбелязани 50 години от установяването на дипломатически отношения между двете страни, което е добър повод да се даде нов импулс на сътрудничеството между България и Йордания в сферите от общ интерес.Акцент бил поставен и върху необходимостта от активизиране на търговско-икономическото и инвестиционното сътрудничество, както и за установяването на по-близки контакти между бизнес общностите на двете страни.Министър-председателят на България и кралят на Йордания са дали изключително висока оценка на общите действия в сферата на туризма и опазването на културното наследство. Техният потенциал щял да бъде широко разгърнат с подписването на меморандум за разбирателство между правителството на България и правителството на Йордания, съгласили се Борисов и Абдулла II.", "date": "2019.10.13", "title": "Борисов договори с краля на Йордания домакинство на процеса \"Акаба\" през 2020-а"}
{"url": "https://news.bg/int-politics/tramp-zaplashi-da-nalozhi-tezhki-sanktsii-na-turtsiya.html", "text": "Президентът на САЩ Доналд Тръмп обеща да работи с двете партии в Конгреса, за да удари Турция с \"тежки санкции\", след като турските военни предприеха много критикувана  в Североизточна Сирия.\"Работя с Линдзи Греъм и много членове на Конгреса, включително демократи, за налагането на тежки санкции на Турция\", написа Тръмп в профила си в \"Туитър\", допълвайки: \"Министерството на финансите е готово да действа, може да се направи опит за приемането на ново законодателство. По този въпрос има голям консенсус. Турция беше помолена това да не бъде правено.\"Съобщението на Тръмп идва, докато Турция продължава военната си офанзива срещу Сирийските демократични сили (СДС) в Северна Сирия, които тя смята за терористи. Офанзивата започна, след като Тръмп обяви изтеглянето на американските военни от района, където те се сражаваха заедно с кюрдите срещу терористичната групировка ДАЕШ (\"Ислямска държава\").Обвинен в \"изоставяне\" на кюрдите, Тръмп многократно подчерта желанието да не замесва САЩ в още една \"безкрайна война\" в Близкия изток. Той обаче се сблъска с натиск от страна на конгресмени и сенатори от двете основни партии да накаже Турция за операцията ѝ срещу кюрдите.Сенаторът от Републиканската партия Линдзи Греъм, споменат в туита на Тръмп, отдавна е привърженик на запазването на американските войски в Сирия, като призова Тръмп в петък да \"промени курса\" и да използва американската армия, за да блокира турската офанзива. Греъм и сенаторът от Демократическата партия Крис Ван Холън също така представиха законопроект за налагането на санкции, който ще удари лично турския президент Реджеп Тайип Ердоган и други най-висши турски официални лица и ще замрази американската военна помощ за Анкара.За момента санкциите изглежда са предпочитаният метод от администрацията на Тръмп. Финансовият министър Стивън Мнучин заяви в петък, че чрез налагането на \"тежки санкции\" САЩ могат \"да затворят турската икономика, ако се наложи\".Освен потенциалните атаки срещу цивилни граждани - което Ердоган се ангажира да избягва, - САЩ са обезпокоени, че затворници от ДАЕШ, държани в контролирани от кюрдите райони, могат да избягат в контекста на конфликта. Кюрдски представители заявиха по-рано днес, че \"стотици\" затворници, свързани с ДАЕШ, вече са избягали от лагер, ударен при турски обстрел.", "date": "2019.10.13", "title": "Тръмп заплаши да наложи тежки санкции на Турция"}
{"url": "https://news.bg/society/litiyno-shestvie-v-zashtita-na-pravoslavnoto-balgarsko-semeystvo-v-burgas.html", "text": "Десетки родители с деца се включиха в шествие в подкрепа и защита на православното българско семейство, организирано от бургаското духовенство, съобщава БНТ.Свещениците изразиха противоречиви мнения относно причините, провокирали инициативата. Едни се обявиха срещу стратегията за детето, а други заявиха, че идеята нямала връзка с нея.Огласено от камбанен звън и молитви шествието премина по главната улица \"Александровска\" до катедралния храм \"Св. Св. Кирил и Методий\" и завърши с молебен за здраве.Повод за инициативата е подписка, подкрепена от над 600 души и изпратена до сливенския митрополит Йоаникий, в която хората са поискали от бургаското духовенство да отслужи молебен за здраве и в подкрепа на българското семейство, каза епископ Йеротей.Против Стратегията за детето сме, заявиха свещеници и майки, включили се в шествието.", "date": "2019.10.13", "title": "Литийно шествие в защита на православното българско семейство в Бургас"}
{"url": "https://news.bg/crime/dve-balgarki-i-balgarin-zastrelyani-v-chikago.html", "text": "При стрелба в жилищна сграда в американския град Чикаго мъж е застрелял четирима души, а пети е в критично състояние.От Министерството на външните работи потвърдиха, че три от жертвите - две жени и един мъж, са български граждани.Не е известно към момента те да са били в конфликт с нападателя, за който се предполага, че е техен съсед.От външното ведомство уверяват, че генералното ни консулство в Чикаго е във връзка с местните власти и е готово да оказва необходимото съдействие.Кървата баня е станала, докато хората са вечеряли. Инцидентът станал вчера около 5 ч. следобед в апартамента на семейството на улица \"Уест Ървинг Парк\" в Чикаго, уточнява Би Ти Ви. Според полицията в Чикаго убиецът е 67-годишен мъж, строителен работник, който познавал жертвите. Той живеел в същия комплекс с апартаменти от 15 години. В събота вечерта той излязъл от своя апартамент и отишъл до жилището на съседите си българи.\"Когато той влязъл в апартамента на съседите си, четиримата души вечеряли. Все още не знаем защо, но мъжът започнал да стреля и убил четиримата\", каза пред медиите зам.-шефът на полицията Антъни Рико.Мъжът обаче не спрял със стрелбата.\"Той отишъл на третия етаж и влязъл в спор с друга жена, която също живеела в сградата и стрелял по нея\", каза още Рико.Жертвите са жена на 66 години, мъж на 61 години, жена в края на 30-те години и мъж в края на 40-те.Друга жена е в критично състояние в местна болница.Извършителят е арестуван. Негови съседи казват, че той е имал проблеми с контрола върху гнева си и преди е влизал в пререкание със съседите си.\"Знаем, че са имали предишни инциденти, които не са били докладвани на полицията, които включват вдигане на шум, размяна на лоши погледи и дори сблъскване един с друг. Знаем, че жертвите и убиецът са имали минало. Знаем, че те са били на прицел, не е случайно\", изтъкна още полицейският началник. ", "date": "2019.10.13", "title": "Две българки и българин застреляни в Чикаго"}
{"url": "https://news.bg/int-politics/putin-nastoya-tramp-ne-e-vinoven-za-lipsata-na-podobrenie-v-otnosheniyata-rusiya-sasht.html", "text": "Русия не обвинява президента на САЩ Доналд Тръмп, че не е успял да подобри отношенията между Москва и Вашингтон, обещание, което той направи по време на предизборната си кампания. Това обяви руският президент Владимир Путин в интервю за арабски телевизии.\"Знаем, че по време на предишната си предизборна кампания той говори в подкрепа на нормализиране (на отношенията между САЩ и Русия), но за съжаление това все още не се е случило\", коментира Путин пред \"Ал Арабия\" и арабските версии на Sky News и RT.\"Но ние нямаме претенции, защото виждаме какво се случва в американската вътрешна политика\", допълни руският държавен глава.Путин подчертал, че \"вътрешнополитическият дневен ред\" не бил позволил на Тръмп да предприеме стъпки, насочени към драстично подобряване на двустранните отношения, добавяйки, че Москва при всички случаи ще работи с всяка американска администрация дотолкова, доколкото иска самият Вашингтон.Путин също така изтъкнал, че Русия разполагала с оръжия, които неутрализират всяка заплаха от разгръщането на ракети на НАТО в Полша и Румъния.\"Това очевидно представлява заплаха за нас, защото това е опит за изравняване с нашия стратегически ядрен потенциал. Това е обречено на неуспех, този опит, това вече е очевидно\", настоял той.Интервюто беше излъчено днес преди посещението на Путин в Саудитска Арабия утре (14 октомври).", "date": "2019.10.13", "title": "Путин настоя: Тръмп не е виновен за липсата на подобрение в отношенията Русия-САЩ"}
{"url": "https://news.bg/int-politics/merkel-nastoya-erdogan-nezabavno-da-prekrati-ofanzivata-v-siriya.html", "text": "Германският канцлер Ангела Меркел е казала на президента на Турция Реджеп Тайип Ердоган в телефонен разговор днес да прекрати незабавно . Това обяви говорителят на германското правителство, цитиран от \"Ройтерс\".\"Канцлерът се застъпи за незабавно прекратяване на военната операция\", посочи говорителят в изявление.Телефонният разговор се е провел по искане на Ердоган.Ердоган настоя по-рано днес, че заплахите за налагането на санкции и оръжейно ембарго от страна на западните сили нямало да спрат военната офанзива на Турция срещу кюрдските \"екстремисти\" в Сирия.\"След като започнахме нашата операция, сме изправени пред заплахи като икономически санкции и ембарго върху продажбите на оръжие. Онези, които смятат, че могат да накарат Турция да се върне с тези заплахи, дълбоко грешат\", подчерта турският държавен глава в реч, излъчвана по телевизията.Вчера външният министър на Германия Хайко Маас обяви, че  за Турция като наказателна мярка срещу настъплението срещу кюрдските въоръжени формирования.", "date": "2019.10.13", "title": "Меркел настоя Ердоган незабавно да прекрати офанзивата в Сирия"}
{"url": "https://news.bg/regions/listata-na-pp-mir-beshe-predstavena-simvolichno-na-vitosha.html", "text": "Кандидатите за общински съветници от листата на ПП МИР се събраха днес символично в природен парк \"Витоша\". Заедно със семействата си те се качиха в планината, с което показаха един от основните приоритети на ПП МИР - целогодишния достъп до планината.\"София има уникална даденост, каквато е природен парк \"Витоша\" и той трябва да бъде върнат на столичани\", каза председателят на ПП МИР инж. Симеон Славчев. Именно по негово предложение в сегашния мандат на Столичния общински съвет беше създадена временна комисия, която да реши проблема с целогодишния достъп до природния парк. \"За огромно съжаление управляващите от ГЕРБ бламираха решаването на проблемите с достъпа до Витоша, но ние няма да спрем дотук. В новия мандат на общинския съвет ПП МИР ще внесе предложение всички лифтове да бъдат върнати за управление, стопанисване и контрол от Столична община. Мястото на въжените съоръжения е в общинското предприятие \"Столичен електротранспорт\", каза пред събралите се граждани в природния парк водачът на листата за общински съветници инж. Симеон Славчев.\"Всички сме обединени от идеята Витоша да бъде върната на столичани\", коментира членът на Националния съвет на партията и кандидат за общински съветник Георги Кардашев по време на събитието.\"Мотото на предизборната кампания на най-младата политическа партия МИР е \"София е моето семейство\", а природен парк Витоша е също част от това семейство и ние имаме волята, желанието и експертизата да превърнем планината в място, което столичани ще могат да използват максимално за спорт, отдих и туризъм\", беше категоричен Симеон Славчев. Като председател на партия МИР и водач на листата за общински съветници, инж. Славчев представи и цялата листа пред гражданите, които се бяха качили на Витоша в неделния ден.\"Листата на МИР е силно експертна и гражданска, в нея има експерти от всички области, които имат готови идеи и предложения за проблемите на София\", завърши инж. Симеон Славчев.Ето и листата на ПП МИР от кандидати за общински съветници:1. Симеон Славчев - Симеон Славчев е роден на 14.06.1978 г. в град Варна. Средното си образование завършва в 34-то СОУ \"Стою Шишков\" в гр. София с профил история, литература и философия. Висшето си образование завършва в Техническия университет - София и е инженер-магистър по \"Индустриален мениджмънт\". Завършил е \"Академия за социална политика\" на Института за социална интеграция и има придобита допълнителна професионална квалификация по \"Управленски умения\". Специализирал е \"Политически мениджмънт\" в Българското училище за политика към Нов български университет. Има повече от 15 години управленски опит, като мениджър и управител на фирми и ръководител на проекти. Владее немски, английски и руски език. Женен с едно дете.Инж. Симеон Славчев е общински съветник и съпредседател на \"Политическа група 5\" в Столичен общински съвет. Член е на председателския съвет на Столичния общински съвет. Зам.-председател е на постоянната комисия по инженерна инфраструктура и енергийно планиране и е член е на постоянната комисия по транспорт и туризъм, както и на постоянната комисия по здравеопазване и социална политика.Учредител и председател на Политическа партия МИР.2. Георги Росенов Кардашев - 31 г., юрист. Георги Кардашев е Магистър по \"Право\" в Софийски Университет \"Св. Климент Охридски\". Придобил е професионална квалификация по Управленски умения от Нов български университет. Придобил е правоспособност за медиатор и е специализирал търговска медиация. Член на НС на МИР.3. Момчил Мирославов Маринов 37 г., мениждър и експерт по застраховане4. Владислав Василев Милев 44 г., икономист и мениджър с над 20 годишен опит в автомобилната индустрия и зам.-председател на МИР. Женен с две дъщери.5. Владислав Тодоринов Пакеров - лекар кардиолог, д-р Владислав Пакеров е познато лице в инвазивната кардиология в България, натрупал своя опит в УМБАЛ \"Царица Йоана\", УМБАЛ \"Св. Екатерина\", \"Токуда Болница София\", УМБАЛ \"Св. Екатерина\", УМБАЛ Александровска. Притежава две медицински специалности- вътрешни болести и кардиология, сертифициран е за интервенционална кардиология и електрокардиостимулация. Той е известен със своите публикации и доклади на национални и международни конгреси, както и като лектор на национални и международни кардиологични курсове.Представял е научни разработки във връзка с интервенционалното лечение на стволови стенози, биохимични маркери при сърдечна недостатъчност, комплексни коронарни интервенции и др.6. Анелия Руменова Парапунова - родена в София, магистър е специалностите Културен туризъм и Културна антропология и етнология и педагогика. Комуникативна, организирана, амбициозна, мотивирана и отговорна личност с опит в международна фирма и работа с бизнес и корпоративни клиенти. Развити и доказани търговски умения. Опит в медии и в организиране на промоции и събития.7. Георги Петров Славчев - Георги Славчев е роден през 1976 г. в София. Основното си образование завършва в 31 СУЧЕМ \"Иван Вазов\", а средното - в Колеж \"Електронни Системи\" към ТУ София със специалност програмиране и софтуер. От 1995 г. до 1997 г. отбива редовна военна служба в 9-та Танкова бригада - Горна Баня, като командир на свързочно отделение. Завършил е семестриално ТУ София -комуникационна техника и технологии. Бакалавър по \"Журналистика и масмедии\" към УНСС София и магистър по \"Мениджмънт в екранните изкуства\" към НАТФИЗ \"Кръстьо Сарафов\". Участвал е в създаването и развитието на двете емблематични музикални телевизии - ММ и МАД ТВ. От 2006 г. е продуцент на рекламни телевизионни и кино клипове, а от 2018 г. и кино продуцент. През годините е реализирал стотици реклами, множество телевизионни предавания и документални филми, както и редица музикални и корпоративни събития. Има две деца - момче на 13 и момиче на 4 години. Владее свободно английски и руски език. В свободното си време е запален скиор, кайт сърфист, къмпингар и капитан на отбор по ветроходство.8. Веселин Лъчезаров Грозданов - доктор по икономика - Д-р Веселин Грозданов е на 37 години. Доктор по \"Икономика\" - УНСС, със специализация \"транспорт\". Работил по въпросите на градската мобилност с Технически университет Дортмунд, Германия и други водещи европейски консултанти и агенции. Консултант по градска мобилност на 10 български града. Притежава опит в областта на логистиката и международния товарен транспорт. Сътрудник и Ръководител по управление на европейски проекти. Главен редактор на научно-приложно списание \"Железопътен и интермодален транспорт\". Асистент във ВТУ \"Тодор Каблешков\". Множество публикации в местни и чуждестранни издания относно проблемите и развитието на транспорта. Вещо лице към Софийски градски съд - съдебно икономически експертизи.9. Цанко Бориславов Донков - 30 г., хон. преподавател, редактор в научни издания10. Светослав Николаев Стефанов - 37 г., финансист, PR и медиатор - Светослав Стефанов е роден на 27.01.1982 г. в гр. София. Магистър по специалност \"Медийна информация и реклама\" от Университет по библиотекознание и информационни технологии - гр. София, бакалавър по специалност \"Финанси\" от Висше училище по застраховане и финанси - гр. София. Средното си образование завършва със специалност \"Радио и телевизия\" от Професионална гимназия по аудио-, видео- и телекомуникация \"А. С. Попов\" - гр. София. Професионален опит в сферата на финансите и финансовия контрол. От май 2015 е председател на Съюза на бащите в България. Заема длъжността на зам. председател в Център за спогодби и медиация към Софийски градски съд и Софийски районен съд. Разведен, с едно дете.В свободното си време се занимава с медиация, като през 2017 г. получава номинация за медиатор на годината.11. Александър Маринов Пеновски - 41 г., публична администрация - Александър Пеновски на 41 години. Магистър \"Администрация и управление\"- НБУ. Магистър инженер-конструктор - ВВТУ \"Тодор Каблешков\". Дългогодишен опит и трудов стаж в държавната и общинска администрация. Организационни умения и компетенции в координация, управление и администрация на хора и проекти. Учредител и секретар на Сдружение \"Професионален синдикат на българските артисти\". Баща на две деца.12. Ирена Момчилова Парунева - Д-р Ирена Парунева е родена в София през 1967 г. Има две степени \"магистър\" - по медицина (Медицинска Академия, София) и бизнес администрация (City University of Seattle). От 1994 до 2012 год. заема ръководни позиции в едни от най-големите международни фармацевтични компании. От 2012 год. управлява собствена консултантска фирма, фокусирана в областта на генетичните тестове и персонализираната медицина. Семейна, с две деца.13. Розалия Василева Николова - административен мениджър14. Пламен Богомилов Стоянов - Пламен Стоянов е роден на 01.05.1960 г. в София. Женен с две деца. От март 1995 година работи като служител на отдел \"Отбранително- мобилизационна подготовка\" на Министерство на външните работи. Като такъв е участвал в организирането и провеждането на мероприятия по защита на българските дипломатически мисии в чужбина и на всички български граждани в страни с военни конфликти и други кризисни ситуации. Като ръководител на звеното по \"Управление при кризи и отбранително-мобилизационна подготовка\" на МВнР се е занимавал активно и със задачи по осигуряване на безопасността на дипломатическите ни мисии и предпазването от терористични актове в различни горещи точки на света като Афганистан, Ирак, Иран, Йемен и други страни и региони, които е посетил лично, както и разработването на плановете за действие в различни кризисни ситуации за защита и на всички български граждани в тях. През 2004 година като ръководител на сектор ОМбП организира дейността на Кризисния щаб към МВнР по време на кризата с двама български шофьори, взети за заложници от \"Ал Кайда\" в Ирак, като сектора бе първият, който предостави информация за двамата задържани от терористите.От октомври 2005 година до април 2011 година е генерален консул на Република България в Новосибирск, Руска Федерация. Като такъв организира подписването на договор за сътрудничество /за побратимски отношения/ между третия по големина град на България - град Варна и третия по големина град на Русия - град Новосибирск. По негова инициатива, през септември 2008 година, се подписва и договор за сътрудничество /побратимяване/ между Шуменска област и Алтайски край на Руската федерация в град Барнаул, с последвали редица изгодни за страната ни спогодби. Като представител на страна - член на НАТО, през май 2006 година организира Международна конференция по Съвета НАТО - Русия в Новосибирск, в Дома на науката в Академичния град, която има широк отзвук в руските средства за масово осведомяване. Офицер от Българската армия, зелена барета - алпийски стрелци и служител по мобилизационния резерв във военно окръжие Пламен Стоянов има голям опит и по въпросите за националната сигурност и отбрана на страната. По време на прехода не е бил член на партии и не е заемал ръководни партийни длъжности.15. Марио Николов Христов - Д-р инж. Марио Николов Христов е роден на 27 август 1954 г. в Оряхово. Той е машинен инженер специалност \"Двигатели с вътрешно горене\"; дипломиран патентен специалист; докторска дисертация на тема \"Методи и модели за системно проектиране на технологични иновации\"; магистър по право; лицензиран оценител на дълготрайни нематериални активи; БГ представител по индустриална собственост за изобретения, марки и дизайни; европейски представител за изобретения, марки и дизайни; от 1999 г. е секретар на Съюза на изобретателите в България; от 2009г. е председател на Съюза на изобретателите в България.16. Светлин Минков Колев - 35 г., учител17. Арсен Людвиг Назарян - 41 г, спортист, брат на легендарния шампион Армен Назарян18. Стамен Цветанов Македонски - 33 г., юрист19. Милена Георгиева Вацова - мениджър маркетинг и продажби20. Мико Рафаел Леви - 51 г., застраховател21. Александър Пламенов Лазаров - 40 г., магистър агроном, експерт в сферата на растителната защита.22. Стилиян Деянов Ринков - 19 г., тон-режисьор23. Николай Василев Милушев - 42 г., телекомуникационен инженер24. Страхил Димитров Димитров - 20 г., маркетинг специалист25. Емилия Цветанова Славова - е родена в гр. Тръстеник, обл. Плевен. По настоящем живее и работи в София. Има магистърска степен по \"Организация и управление на културата\" от хуманитарен университет в Санкт Петербург и специализации по маркетинг, мениджмънт и застраховане. Един мандат е заемала длъжността Изпълнителен директор на Българско акционерно дружество за експорт и импорт в гр. Москва - РФ. От 16 години се занимава със застраховане, от които 14 е работила за големи Европейски компании. Понастоящем работи в ЗБК Балкан. Има един син. Хоби - пътувания и книги.26. Кирил Петрунов Петрунов - на 43 години, финансист, има повече от 15 години опит като мениджър и ръководител на различни екипи. Има опит в банковата система, като поетапно заема различни ръководни позиции, започвайки с финансиране на малки и средни фирми, ръководител отдел продажби \"Депозити и инвестиционни продукти\". Ръководи дирекция \"Продажби\", успешно развива дългосрочни търговски отношенията с клиенти в сектор МСП, въвежда и управлява ползотворно процеси с вързани с комплексни финансови решения за граждани и фирми. Заемал е длъжността директор дирекция \"Застраховане\" в \"Българска агенция за експортно застраховане\", където с опита си подпомага българските фирми при търговските им сделки с чужбина.27. Евгений Стефанов Попов - 64 г., машинен инженер28. Силвия Дилиянова Живова - предприемач, юрист29. Александър Димитров Заралиев - 40 г., учител30. Константин Киров Киров - 45 г., инженер31. Ивайло Маринов Пеновски - 47 г., дизайнер32. Асен Димитров Станоев - 46 г., инженер", "date": "2019.10.13", "title": "Листата на ПП МИР беше представена символично на Витоша"}
{"url": "https://news.bg/int-politics/momchil-doychev-noviyat-ruski-totalitarizam-voyuva-sreshtu-tsennostite-na-demokratsiyata.html", "text": "Войната е против ценностите на Западния свят - точно срещу тези ценности, които са го направили несравнимо по-успешен и по-силен от тоталитарната комунистическа система, наложена със сила и терор в Русия и завладяната от нея Източна Европа. Атакува се пазарната икономика с идеологемата за \"пазарен фундаментализъм\", който водел до \"нечувана бедност\". Атакува се свободата, защото водела до беззаконие, \"свободия в нравите\" и \"подриване на традиционните ценности\". Атакува се либералната демокрация, защото водела до \"либерален тоталитаризъм\". Атакуват се хуманизмът и толерантността на западната култура, защото водели до привилегии за \"недостойни и вредни малцинства\".В това отношение съвременната руска хибридна пропаганда има за съюзници в нашите западни страни както новите крайни консерватори и неофашисти, така и крайните леви радикални \"либерали\". От крайните псевдо-консерватори се взема идеята за неограничената авторитарна власт, за \"защита на традиционните ценности\" (като тези да имаме право да бием и държим жените вкъщи). На второ място да се откажем от светската власт чрез десекуларизация на обществения живот, да се насочим към авторитарен модел на обществото чрез налагане със сила на \"ред, законност и справедливост\", което не е нищо друго освен призив за налагане на нова диктатура (ре-тоталитаризация).Но по-опасни са \"интимните неприятели на демокрацията\". Сред интимните неприятели на демокрацията Цветан Тодоров отбелязва ултралиберализма, политическото месианство и популизма. Той акцентира върху ултралиберализъм, който условно може да се нарече \"десен\" и \"икономически\". Като негови представители той поставя мислители като Фридрих Хайек, Лудвиг фон Мизес и дори класически либерали като Адам Смит и Бастиа. Тяхната \"вина\" е, че се противопоставят радикално на левичарството и социализма като \"път към робството\". Критиката към \"десния ултралиберализъм\" се насочва основно към икономическата му доктрина относно ролята на пазара. Ултралибералите се дистанцират от \"меката ръка\" на класическия либерализъм и се застъпват за такава минимална форма на държавна интервенция, която разчиства пътя на конкуренцията и тоталното господство на пазара, в което има вътрешно противоречие.За съжаление Цветан Тодоров не разглежда опасността от левия ултралиберализъм. Всъщност левият ултралиберализъм, който доминира интелектуалния дебат в западните общества е много по-интимен и опасен враг на демокрацията. Докато десните ултралиберали защитават по-външни характеристики на демокрацията и чрез т.нар. \"политическо месианство\" наивно смятат, че е възможен \"износ на демокрация\" в недемократични страни, в които липсва напълно демократична политическа култура, левите ултралиберали пледират за \"неограничена свобода\" и \"безгранична справедливост\". Те отхвърлят \"буржоазната репресивна толерантност\" (защото, видите ли, както ни убеждава Маркузе, не позволявала на левите терористи да взривят западната цивилизация!) и са за \"истинска, неограничена толерантност\" към враговете на свободата и демокрацията с оглед да унищожат и двете.Така по същество левите ултралиберали, които отхвърлят диктатура през прозореца, я вкарват обратно през вратата на западните общества. Достатъчно е да припомним колко много левичари днес подкрепят фашизоидната агресивна олигархична диктатура в Русия не само защото е антиамериканска, но и защото се разглежда като цивилизационна алтернатива, а не като победа на тоталитарното варварството над цивилизацията. Това е парадокс и неразрешимо ирационално противоречие в идейния багаж на днешната левица.Ултралевите \"либерали\" от 50 години фабрикуват различни малцинства с цел да разпарчатосат демокрацията на враждебни едни на други политически групировки, воюващи едни с други и защитаващи радикални противоположни на истинската демокрация и истинския либерализъм идеи. Ако \"отдясно\" предлагат абсолютно свободен (без правила, гарантирани от държавата) пазар, то \"отляво\" пледират за абсолютна свобода на нравите (\"всичко е позволено\" вместо \"всичко, което не е забранено със закон е позволено\"), \"безгранична толерантност\" (към тези, които рушат свободата и демокрацията, както и свързано с даване на незаслужени привилегии на изфабрикувани малцинства), пропагандиране на индивидуалните права на човека, но без никакви задължения към обществото и пр.От всичко това се възползва хибридната пропагандна война на новия тоталитаризъм - и десните радикални ултраконсерватори, и левите радикални ултралиберали станаха съюзници на руския хибриден тоталитарен режим, подривайки ценностната основа на западната цивилизация.Достатъчно е да видим резулатите от това в условията на популисткия дух на днешното време. Същностните политически проблеми на нашето време се подменят от псевдодебати като: в САЩ - \"за\" и \"против\" Тръмп, във Великобритания - \"за\" и \"против\" Брекзит, у нас за Борисов-Фандъкова или БСП-Мая Манолова.Ако сравним западните лидери, сринали комунизма преди 30 години с днешните западни лидери достигаме до извод дали изобщо е възмогно сравнение. Можем ли да сравняваме Рейгън с Тръмп (а и с Обама и Буш), Тачър с Джонсън, Кол с Меркел, Митеран с Макрон, папа Йоан Павел Втори с неговите наследници на Светия престол?Всички тези лидери са симптом за кризата на западната либерална демокрация. А идването на власт на неадекватни западни лидери е една от целите на хибридната война на новия руски тоталитаризъм.* ", "date": "2019.10.13", "title": "Момчил Дойчев: Новият руски тоталитаризъм воюва срещу ценностите на демокрацията"}
{"url": "https://news.bg/world/ubitite-v-chikago-balgari-ne-sa-bili-v-konflikt-s-napadatelya.html", "text": "Тримата български граждани, които бяха убити в Чикаго, не са били в конфликт с нападателя. Това съобщи генералният консул на България в Чикаго Иван Анчев, цитиран от БНТ.По-рано днес беше съобщено, че трима българи и един американец са били убити при стрелба в жилищна сграда. Още един човек е в тежко състояние. Предполага се, че нападателят е техен съсед.\"Нашето семейство - това са едни съвсем мирно и спокойно живеещи хора, те не са замесени в никаква престъпна или противозаконна дейност. Не са били в конфликт с извършителя. Мъжът - български гражданин, живее от дълги години в Америка. Жената, която е в началото на своите 40 години, е от няколко години в Америка, всички са законно пребиваващи. Мъжът, български гражданин, е и американски гражданин. Жената е притежател на зелена карта.\" - заяви консулът.Според него, не става дума за престъпление от омраза. Вероятно нападателят е с психично разстройство: \"Убиецът е имал проблем с контролирането на своята избухливост. Това е нещото, което може би е отключило... става въпрос за някакво психопатично разстройство у този човек, но пак ви казвам, не искам да издигам тези, тъй като има разследващи органи. Абсолютно категорично мога да кажа, че това не е престъпление на омразата. Ние работим цяла нощ, информирахме веднага ръководството на министерството.\"Иван Анчев допълни, че МВнР следи случая: \"Министър Захариева лично следи случая. Безспорно вие разбирате, че аз имам повече информация, но не мога да я споделя, защото текат процесуално-следствени действия, издигат се оперативни хипотези. Знаем имената на жертвите, информирали сме роднините на жертвите.\"Консулът е в постоянна връзка с местните власти и е готов да оказва необходимото съдействие.Инцидентът е станал вчера около 17:30 ч. Мъж, живеещ в същия блок, е нахлул в апартамента на жертвите и ги е прострелял със собствено оръжие. След това се е качил на петия етаж и е прострелял петата жертва.Кметът на Чикаго Лори Лайтфут също коментира убийството в туитър. Тя написа, че въпреки че стрелбата е \"ужасяваща и почти необяснима\", се случва твърде често - \"не просто тук, но и в цялата страна\". От началото на годината в Чикаго са станали 407 убийства.", "date": "2019.10.13", "title": "Убитите в Чикаго българи не са били в конфликт с нападателя"}
{"url": "https://news.bg/disasters/panamski-korab-potana-v-pristanishteto-na-tokio.html", "text": "Товарен кораб, плаващ под знамето на Панама, акостирал в пристанище в Токио Бей, потъна в резултат на тайфуна Хагибис, който удари Япония. Това съобщи агенция \"Киодо\".Отбелязва се, че в момента девет от 12-те членове на екипажа се съобщават за изчезнали. Японската брегова охрана и местните аварийни служби търсят останалата част от екипажа.Според последните данни най-малко осем души са загинали, 24 са били обявени за изчезнали, а над 100 са ранени. Столичните летища Ханеда и Нарита възобновиха работата си, но железопътната услуга, включително влаковите линии до Токио, все още е ограничена. Местните власти обещават да нормализират ситуацията.Най-трудната ситуация е в префектура Нагано, където разливът на река Шинано предизвика наводнение на огромни територии. В момента местните аварийни служби, подпомагани от части на Силите за самоотбрана на страната, извършват спасителни операции. Токио като цяло успя да избегне сериозни щети от въздействието на стихиите, което беше ограничено до счупени дървета и наводнения в района на Сетагая, където река Тамагава се разля в навечерието. В момента ситуацията там се върна към нормалното.", "date": "2019.10.13", "title": "Панамски кораб потъна в пристанището на Токио"}
{"url": "https://news.bg/int-economics/kak-sasht-sluchayno-napraviha-rusiya-po-silna.html", "text": "Политиката на САЩ неволно доведе до укрепване на руската икономика, пише National Interest.Става въпрос за енергийния сектор. По-конкретно, списанието подчертава, че американските санкции срещу Венецуела и Иран повлияха на това. Отбелязва се, че тъй като произведеният в тези две страни петрол в няколко отношения е сходен, бившите партньори на Каракас и Техеран преминаха към руския петрол след въвеждането на ограничителни мерки.Друга \"случайна помощ\" на Русия е търговската война между Китай и Съединените щати, която позволи на руските енергийни компании да се укрепят на китайския пазар. Изданието подчертава, че след като Пекин наложи реципрочни акции на американските производители на втечнен природен газ, китайските енергийни компании започнаха да купуват акции в руски проекти за втечнен природен газ в Арктика.Освен това, добавя списанието, през 2016 г. Русия изпревари Саудитска Арабия по отношение на износа на петрол за Китай и стана най-големият петролен партньор на Пекин, а след пускането на силата на Сибир тази година, 38 милиарда кубически метра синьо гориво също ще бъдат доставени в Китай и по този начин Пекин ще заеме второто място след Берлин по отношение на закупуването на руски газ.През последните години руският износ на газ за Европа се увеличава и до края на 2018 г. \"Газпром\" достига рекордни продажби на континента. Смята се, че след приключването на проектите \"Северен поток 2\" и \"Турски поток\" тази година Москва ще продаде допълнителни 86,5 милиарда кубически метра от този ресурс.", "date": "2019.10.13", "title": "Как САЩ случайно направиха Русия по-силна"}
{"url": "https://news.bg/world/kyurdite-nanesohme-porazhenie-na-turtsiya.html", "text": "Арабско-кюрдските сирийски демократични сили  в Рас ал Айн, при която загинаха 75 турски войници и унищожиха седем танка, съобщи кюрдската агенция \"Фират\".Според него още 19 турски войници са ранени при ударите на кюрдите.В събота турското министерство на отбраната съобщи, че стратегически важният град Рас ал Айн е взет под контрол от турските въоръжени сили и опозиционната \"Сирийска национална армия\".Турският президент Реджеп Тайип Ердоган на 9 октомври обяви началото на операция Източник на мира в северна Сирия срещу Кюрдската работническа партия и терористичната група \"Ислямска държава\". Турската авиация атакува град Рас ал Айн и редица други сирийски градове на границата на двете страни в същия ден. По-късно беше Сирийските власти многократно осъждаха окупационната политика на Турция. Русия заяви, че Турция трябва да избягва действия, които биха могли да попречат на разрешаването на конфликта в Сирия, който продължава от 2011 г.", "date": "2019.10.13", "title": "Кюрдите: Нанесохме поражение на Турция"}
{"url": "https://news.bg/world/iran-shte-otgovori-na-atakata-sreshtu-tankera.html", "text": "Въпреки че няма да направи ход, преди инцидентът в петък да бъде изяснен напълно, Иран в събота обеща да реагира по подходящ начин на предполагаемото нападение срещу един от танкерите на Националната иранска петролна компания, предаде АП.\"Ще бъде даден подходящ отговор на авторите на тази страхлива атака, но ще изчакаме, докато всички аспекти на сюжета бъдат изяснени\", заяви говорителят на иранското правителство Али Рабей пред медиите. Той добави, че Техеран със сигурност ще \"избегне бързането\" в отговор на това, което твърди, е нападение от Саудитска Арабия.Инцидентът се случи на около 60 мили от пристанищния град Саудитска Арабия - Джеда. Досега Рияд мълчи по отношение на обвиненията.", "date": "2019.10.13", "title": "Иран ще отговори на атаката срещу танкера"}
{"url": "https://news.bg/world/london-velikobritaniya-e-dalech-ot-sdelka-po-brekzit.html", "text": "Великобритания остава далеч от постигането на окончателна сделка за Брекзит и следващите няколко дни ще бъдат от решаващо значение, ако трябва да се споразумеят за условията на излизането си от Европейския съюз (ЕС), заяви източник от \"Даунинг стрийт\" 10.Преговарящите от Великобритания и ЕС започнаха интензивни преговори през уикенда, за да видят дали могат да през следващата седмица и крайния срок за напускане на Великобритания от 31 октомври.Новината за напредъка в преговорите изпрати финансовите пазари да се покачат в петък, след като Джонсън и ирландският му колега Лео Варадкар определиха пътя към сделката след месеци на трудни преговори.Но в събота заместник-лидерът на северноирландската партия, която играе ключова роля в преговорите, изрази загрижеността си относно спорното предложение и източникът от \"Даунинг стрийт\" 10 заяви, че Великобритания  ако е необходимо.Вестник \"Сънди таймс\" съобщи, че Джонсън, лицето на кампанията на Великобритания за напускане на ЕС през 2016 г., вече е \"отчаян\" да сключи сделка, след като ръководителите на службите за сигурност предупредиха, че напускането без сделка може да разпали напрежението в Северна Ирландия.Ирландия доказа, че е препъни камъка в преговорите за Брекзит, по-специално как да попречи на британската провинция Северна Ирландия да се превърне в заден ход за пазарите на ЕС, без да има граничен контрол.Ирландия се опасява, че контролът върху 500-километровата (300-мили) граница със Северна Ирландия ще подкопае Споразумението от Разпети петък от 1998 г., което сложи край на три десетилетия на сектантски и политически конфликти, при които загинаха над 3600 души.Джонсън вероятно ще разговаря с висши лидери на ЕС в понеделник, за да преоцени ситуацията и да постигне споразумението за Брекзит, каза източникът.", "date": "2019.10.13", "title": "Лондон: Великобритания е далеч от сделка по Брекзит"}
{"url": "https://news.bg/int-politics/tunis-izbira-prezident.html", "text": "В Тунис избират президент. Над 7 милиона избираеми ще гласуват.Гражданите на Тунис трябва да изберат държавен глава от двама кандидати. Каис ас Саид, професор по конституционно право и бившият затворник и медиен магнат Набил ал Каруи. И двамата в своите програми заявиха необходимостта от решаване на социални проблеми и борба с бедността и безработицата.Каис ас Саид във втория тур е подкрепен от умерената ислямска партия Ал Нахда, а Ал Каруи, малко преди изборите, създаде своя собствена партия \"Сърцето на Тунис\".Предсрочни президентски избори в Тунис бяха свикани след смъртта на 25 юли на 92-годишния Ал-Баджи Гайид ал Себси. Първоначално гласуването беше насрочено за 17 ноември.Първият тур се проведе на 15 септември, никой от кандидатите не постигна абсолютно мнозинство. Саид премина на втория тур и спечели 18,4% от гласовете и беше в затвора Ал Каруи до 9 октомври с 15,58%. Основната изненада беше загубата на кандидати от властта - министър-председателя Юсеф ал-Шахед и министъра на отбраната Абдел Карим ал-Збиди, както и сравнително слабият резултат на представителя на влиятелната ислямистка партия Ан-Нада Абделфата Муру.Окончателните резултати от втория тур на изборите трябва да бъдат обявени от главната избирателна комисия до 21 октомври.Президентът в Тунис се избира за петгодишен мандат.", "date": "2019.10.13", "title": "Тунис избира президент"}
{"url": "https://news.bg/int-politics/v-polsha-glasuvat-za-parlament.html", "text": "В Полша гласуват за парламент. Управляващата \"Право и справедливост\" ще се бори за нов мандат, съобщи \"Ройтерс\".Решаващ глас ще имат 30-те милиона избиратели.Последните проучвания дават между 42% и 48% подкрепа за управляващата партия. За абсолютно парламентарно мнозинство \"Право и справедливост\" трябва да спечели 261 депутатски мандата в 460-местния Сейм.Главната опозиционна сила - либерално-консервативната Гражданска коалиция, - която обединява християндемократическата \"Гражданска платформа\", пробизнес партията \"Новочесна\" (Модерна), либералната \"Инициатива Полска\" и \"Зелените\" събира подкрепа около 28%.", "date": "2019.10.13", "title": "В Полша гласуват за парламент"}
{"url": "https://news.bg/weather/slantse-v-nedelya-9.html", "text": "Почти тихо, в Североизточна България със слаб южен вятър. Минималните температури ще бъдат между 7° и 12°. През деня ще бъде слънчево и почти тихо. В сутрешните часове на отделни места в низините и котловините ще има ниска облачност или мъгла. Дневните температури ще се повишат и максималните ще бъдат между 23° и 28°.Това съобщиха от НИМХ.Над планините ще е предимно слънчево. Ще духа слаб, по високите части до умерен югозападен вятър. Максимална температура на височина 1200 метра около 19°, на 2000 метра - около 13°.Над Черноморието ще бъде предимно слънчево. В сутрешните часове на отделни места ще има ниска облачност или мъгла. Ще духа слаб югоизточен вятър. Максималните температури на въздуха: 20°-22°. Температурата на морската вода е 19°-20°. Вълнението на морето ще бъде 2 бала.", "date": "2019.10.13", "title": "Слънце в неделя"}
{"url": "https://news.bg/education/izkustveniyat-intelekt-se-nastanyava-v-su.html", "text": "Сoфийски университет спечели мега проект за изкуствен интелект. С това се похвали пред БНТ ректорът на висшето учебно заведение Анастас Герджиков.Всички наши мечти за умни домове, умни градове и умни държави ще се сбъднат, подчерта той. Проектът Гейт основно предизвиква интересът на индустрията. По думите му това е бъдещето.Проектът още не е стартирал,но вече има договори за 4 милиона лева. 14 проекта са одобрени от ЕК, а кандидатите са били 200. Той е на стойност от 30 милиона евро.В следващите 10 години, според Герджиков, всички големи фирми ще се дигитализират. Животът ни ще се промени изцяло, категоричен е ректорът на Софийския университет.Той е на мнение, че медицинските сестри и учителите ще бъдат провизиите на бъдещето, а и тези професии не могат да бъдат заместени от изкуствения интелект. За Анастас Герджиков \"естественият интелект\" също е важен.", "date": "2019.10.13", "title": "Изкуственият интелект се \"настанява\" в СУ"}
{"url": "https://news.bg/regions/promenyat-dvizhenieto-v-sofiya-zaradi-ezhegodniya-maraton.html", "text": "Променят движението в столицата днес заради ежегодния софийски маратон, съобщи Нова телевизия. Очаква се в него да се включат повече от 4000 участници от 50 националности.Най-дългото трасе е малко над 42 км. Маршрутите са нови, стартовете и финалите са на площад \"Княз Александър Батенберг\". Ще се наложи затварянето на възлови столични булеварди. А по тях ще бягат и хора с увреждания.Легендата на българската атлетика и олимпийска вицешампионка Николина Щерева ще даде масовия старт на събитието.Ето и къде ще има реорганизация на движението:Забранено ще бъде паркирането и престоя и паркиране на пътни превозни средства на площад \"Александър I\", както и между булевард \"Цар Освободител\" и улица \"Съборна\" от 8:00 ч. на 12 октомври до 19:00 ч. на 13 октомври.От 07:00 часа до 16:00 часа ще бъде забранено влизането на превозни средства по:- бул. \"Цар Освободител\" между бул. \"Васил Левски\" и пл. \"Независимост\";- бул. \"Княгиня Мария-Луиза\" между бул. \"Тодор Александров\" и ул. \"Козлодуй\";- пл. \"Лъвов мост\";- ул. \"Поп Богомил\" между ул. \"Георг Вашингтон\" и бул. \"Княгиня Мария-Луиза\";- ул. \"Св. Св. Кирил и Методий\" между ул. \"Сердика\" и бул. \"Княгиня Мария-Луиза\";- ул. \"Цар Симеон\" между ул. \"Георг Вашингтон\" и бул. \"Княгиня Мария-Луиза\";- ул. \"Екзарх Йосиф\" между ул. \"Сердика\" и бул. \"Княгиня Мария-Луиза\";- бул. \"Княз Дондуков\" между пл. \"Независимост\" и ул. \"Бачо Киро\" и между бул. \"Васил Левски\" и моста \"Чавдар\";- бул. \"Витоша\" между бул. \"Тодор Александров\" и бул. \"Александър Стамболийски\";- бул. \"Тодор Александров\" между бул. \"Витоша\" и бул. \"Христо Ботев\";- бул. \"Александър Стамболийски\" между бул. \"Витоша\" и бул. \"Христо Ботев\";- ул. \"Позитано\" между ул. \"Лавале\" и бул. \"Витоша\";- ул. \"Алабин\" и ул. \"Ген. Гурко\" между бул. \"Витоша\" и ул. \"Г. С. Раковски\";- ул. \"Денкоглу\" между ул. \"Ангел Кънчев\" и ул. \"Граф Игнатиев\";- ул. \"Солунска\" и ул. \"Дякон Игнатий\" между ул. \"Ген. Гурко\";- ул. \"6-ти септември\" между ул. \"Аксаков\" и бул. \"Цар Освободител\";- ул. \"Цар Шишман\" между ул. \"Аксаков\" и пл. \"Народно събрание\";- ул. \"Иван Вазов\" между ул. \"6-ти септември\" и ул. \"Г. С. Раковски\";- ул. \"Г. С. Раковски\" между ул. \"Ген. Гурко\" и бул. \"Княз Дондуков\";- ул. \"Оборище\" между ул. \"Г. С. Раковски\" и ул. \"Кракра\";- ул. \"Московска\" между бул. \"Васил Левски\" и ул. \"11-ти август\";- ул. \"11-ти август\" между ул. \"Московска\" и пл. \"Св. Ал. Невски\";- бул. \"Янко Сакъзов\" между бул. \"Васил Левски\" и ул. \"Кракра\";- ул. \"Бяло море\" между бул. \"Княз Дондуков\" и ул. \"Чаталджа\";- ул. \"Злетово\" между бул. \"Ген. Данаил Николаев\" и бул. \"Княз Дондуков\";- ул. \"Поручик Пачев\" между ул. \"Тракия\" и бул. \"Княз Дондуков\";моста \"Чавдар\";- бул. \"Владимир Вазов\" между ул. \"Черковна\" и бул. \"Ботевградско шосе\";- ул. \"Черковна\" между ул. \"Е. Симидчийска\" и бул. \"Владимир Вазов\";- ул. \"Ильо войвода\" между бул. \"Владимир Вазов\" и ул. \"Скайлер\";-- ул. \"Панайот Хитов\" между ул. \"Макгахан\" и бул. \"Владимир Вазов\";- ул. \"Острово\" между ул. \"Макгахан\" и бул. \"Владимир Вазов\";- ул. \"Тодорини кукли\" между бул. \"Владимир Вазов\" и ул. \"Левски Вековен\";- ул. \"Неофит Бозвели\" между ул. \"Тодорини кукли и бул. \"Владимир Вазов\";- ул. \"Баба Вида\" между ул. \"Спас Гинев\" и бул. \"Владимир Вазов\";- ул. \"Левски Вековен\" между бул. \"Владимир Вазов\" и ул. \"Тодорини кукли\";- ул. \"Васил Кънчев\" между бул. \"Владимир Вазов\" и ул. \"Ангел войвода\";- ул. \"Резбарска\" между ул. \"Васил Кънчев\" и бул. \"Владимир Вазов\";- ул. \"549\" между ул. \"Резбарска\" и бул. \"Владимир Вазов\";- ул. \"Витиня\" между ул. \"544\" и бул. \"Владимир Вазов\" и между бул. \"Владимир Вазов\" и улицата от северната страна на бул. \"Владимир Вазов\";- ул. \"Поп Груйо\" между ул. \"Могилата\" и ул. \"Св. Тома Иконописец\";- ул. \"Станислав Доспевски\" между ул. \"573\" и ул. \"Св. Тома Иконописец\";- ул. \"Поручик Г. Кюмюрджиев\" и ул. \"Св. Тома Иконописец\";- ул. \"61\" между ул. \"1\" и бул. \"Владимир Вазов\";- крайна дясна пътна лента на северното и южното пътно платно на бул. \"Ботевградско шосе\" между бул. \"Владимир Вазов\" и ул. \"46\" (кв. \"Враждебна\").От 04:30 часа до 16:00 часа днес е въведена частична промяна в маршрутите на:Трамвайна линия № 4 - ще се движи от кв. \"Орландовци\" до надлез \"Надежда\", двупосочно;Трамвайна линия № 12 (в посока кв. \"Илиянци\"): ще се движи по маршрута до бул. \"Витоша\", направо по ул. \"Алабин\", надясно по бул. \"Христо Ботев\", наляво по бул. \"Кн. Мария-Луиза\" и по маршрута до кв. \"Илиянци\", двупосочно;Трамвайна линия № 18 (в посока кв. \"Орландовци\"): ще се движи по маршрута до бул. \"Витоша\", направо по ул. \"Алабин\", надясно по бул. \"Христо Ботев\", надясно по бул. \"Кн. Мария-Луиза\", наляво по ул. \"Козлодуй\" и по маршрута до кв. \"Орландовци\", двупосочно;Трамвайни линии №№ 20 и 22 ще се движат:от метростанция \"Опълченска\"/депо \"Красна поляна\" до Младежки театър, двупосочно;от депо \"Искър\"/Автостанция \"Изток\" до пл. \"Васил Левски\", двупосочно;За трамвайни линии №№ 20 и 22 ще бъде разкрита временна двупосочна спирка на бул. \"Янко Сакъзов\" при пл. \"Васил Левски\".Тролейбусни линии №№ 1 и 2 ще се движат от Пета градска болница и ж.к. \"Бъкстон\" по маршрутите до кръстовище бул. \"Васил Левски\" - бул. \"Цар Освободител\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\", наляво по бул. \"Васил Левски\" и по маршрутите;Тролейбусите от тролейбусни линии №№ 1 и 2 ще спират на начална/крайна спирка с код 1700 \"СУ \"Св. Климент Охридски\" на бул. \"Цар Освободител\", за автобусни линии №№ 84, 94, 184 и N1.Тролейбусни линии №№ 4 и 11 ще се движат от ж.к. \"Дружба 1 и 2\" по маршрутите до кръстовище бул. \"Цариградско шосе\" - бул. \"Цар Освободител\" - бул. \"Евлоги и Христо Георгиеви\", наляво по бул. \"Евлоги и Христо Георгиеви\", надясно по ул. \"Ген. Гурко\", надясно по бул. \"Васил Левски\", надясно по бул. \"Цар Освободител\" и по маршрутите.спирка с код 1288 \"Пл. \"Орлов мост\" ще бъде крайна спирка за маршрутите в посока СУ \"Климент Охридски\";спирка с код 1287 \"Пл. \"Орлов мост\" ще бъде начална спирка в посока ж.к. \"Дружба 1 и 2\".Тролейбусна линия № 6 (в посока пл. \"Сточна гара\"): от ж.к. \"Люлин-3\" по маршрута до кръстовище бул. \"Сливница\" - ул. \"Димитър Петков\", наляво по ул. \"Димитър Петков\", бул. \"Ген. Николай Г. Столетов\", наляво по ул. \"Подполк. Калитин\", надясно по ул. \"Скопие\", надясно по бул. \"Княгиня Мария-Луиза\", надясно по ул. \"Опълченска\", надясно по бул. \"Сливница\" и по маршрута до ж.к. \"Люлин-3\".спирка с код 2116 Надлез \"Надежда\" е начална/крайна спирка за маршрута.разкрива се временна спирка на ул. \"Димитър Петков\" на 40 метра след бул. \"Сливница\" в посока депо \"Надежда\".Тролейбусна линия № 7 ще се движи от ж.к. \"Люлин-3\" до пл. \"Сточна гара\" като преминава през транспортния подлез на пл. \"Лъвов мост\", двупосочно.Тролейбусна линия № 9 ще се движи от ж.к. \"Борово\" по маршрута до кръстовище бул. \"Васил Левски\" - ул. \"Г. С. Раковски\", направо по бул. \"Васил Левски\", надясно по бул. \"Цар Освободител\", надясно по бул. \"Евлоги и Христо Георгиеви\", надясно по ул. \"Ген. Гурко\", наляво по бул. \"Васил Левски\", надясно по бул. \"Патриарх Евтимий\" и след кръстовище бул. \"Патриарх Евтимий\" - ул. \"Г. С. Раковски\" по маршрута;Тролейбусите ще спират на всички съществуващи тролейбусни спирки в променения участък от маршрута, включително и на спирка с код 1700 \"СУ \"Св. Климент Охридски\" (начална/крайна) на бул. \"Цар Освободител\", за автобусни линии №№ 84, 94, 184 и N1.Автобусна линия № 9 (в посока пл. \"Орлов мост\"): от Автобаза \"Искър\" по маршрута до кръстовище бул. \"Евлоги и Христо Георгиеви\" - ул. \"Ген. Гурко\", обратен завой пред Национален стадион \"Васил Лвески\", по бул. \"Евлоги и Христо Георгиеви\" и след ул. \"Шипка\" по маршрута.Автобусни линии №№ 280 и 306 (в посока СУ \"Климент Охридски\"): от бул. \"Цариградско шосе\" надясно по бул. \"Евлоги и Христо Георгиеви\", обратен завой при ул. \"Шипка\" (Военна академия), бул. \"Евлоги и Христо Георгиеви\", наляво по бул. \"Цариградско шосе\" и по маршрутите си.Автобусите ще спират на спирка с код 0442 \"Военна академия\" на бул. \"Евлоги и Христо Георгиеви\" след ул. \"Шипка\" в посока пл.\"Орлов мост\".Автобусна линия № 20 ще се движи от с. Локорско до пл. \"Сточна гара\", двупосочно;Автобусна линия № 21/22 ще се движи от с. Подгумер/с. Войняговци до пл. \"Сточна гара\", двупосочно;Автобусна линия №№ 11, 86, 309 и 310 ще преминават през транспортния подлез на пл. \"Лъвов мост\", двупосочно;Автобусни линии №№ 85 и 285 (в посока ж.к. \"Връбница\") ще преминават през транспортния подлез на пл. \"Лъвов мост\", надясно по бул. \"Христо Ботев\", наляво по бул. \"Кн. Мария-Луиза\" и по маршрутите, двупосочно.Автобусни линии №№ 213, 305, 404 и 413 (в посока пл. \"Централна гара\") ще преминават през транспортния подлез на пл. \"Лъвов мост\", надясно по бул. \"Христо Ботев\", наляво по бул. \"Кн. Мария-Луиза\", наляво по ул. \"Опълченска\", наляво по бул. \"Сливница\", през транспортния подлез на пл. \"Лъвов мост\" и по маршрутите, двупосочно.Автобусна линия № 78 ще се движи по маршрут от пл. \"Сточна гара\" по бул. \"Ген. Данаил Николаев\", наляво по бул. \"Ботевградско шосе\" (по ТМ линия № 22) до ул. \"8-ма\" (преди моста на р. Искър), наляво по ул. \"8-ма\", ул. \"25-а\", наляво по ул. \"2-ра\", наляво по ул. \"61-а\", наляво по ул. \"8-ма\" до новоразкрита временна спирка пред пощата в кв. \"Враждебна\", надясно по ул. \"8-ма\", надясно по бул. \"Ботевградско шосе\" до гара \"Подуяне\", надясно по бул. \"Ген. Данаил Николаев\" до пл. \"Сточна гара\".разкрива се временна начална/крайна спирка за маршрута пред пощата в кв. \"Враждебна\";разкрива се временна двупосочна спирка на ул. \"8-ма\" при бул. \"Ботевградско шосе\".Автобусите ще спират на временните и всички съществуващи автобусни спирки по маршрута.Автобусна линия № 79:в посока СТИНД 2: от кв. \"Христо Ботев\" по бул. \"Ботевградско шосе\" (по ТМ линия № 22) до гара \"Подуяне\", надясно по бул. \"Ген. Данаил Николаев\" до пл. \"Сточна гара\", надясно по ул. \"Константин Стоилов\" и по маршрута;в посока кв. \"Христо Ботев\": от СТИНД 2 по маршрута до кръстовище бул. \"Ген. Данаил Николаев\" - ул. \"Злетово\", направо по бул. \"Ген. Данаил Николаев\", наляво по бул. \"Ботевградско шосе\" (по ТМ линия № 22) до кв. \"Христо Ботев\".Автобусни линии №№ 12 и 14 (в посока Автостанция \"Изток\"): от с. Долни Богров/Гара Искър по маршрутите до махала Батареята, направо по бул. \"Ботевградско шосе\", надясно по ул. \"Летоструй\" до Автостанция \"Изток\", двупосочно;Автобусна линия № 90 (в посока АП \"Малашевци\"): от гр. Бухово по маршрута до кръстовище бул. \"Ботевградско шосе\" - ул. \"Александър Екзарх\", по бул. \"Ботевградско шосе\" (по ТМ линия № 22) до гара Подуяне, надясно по бул. \"Данаил Николаев\" до пл. \"Сточна гара\", надясно по ул. \"Владайска река\" (по автобусна линия № 86), надясно по ул. \"Зидарска\", наляво по ул. \"Резбарска\" до АП \"Малашевци\", двупосочно.Автобусна линия № 119 (в посока Автостанция \"Изток\"): от кв. \"Ботунец\" по маршрута до кръстовище бул. \"Ботевградско шосе\" - бул. \"Владимир Вазов\", направо по бул. \"Ботевградско шосе\", надясно по ул. \"Летоструй\" до Автостанция \"Изток\", двупосочно.Автобусна линия № 120:в посока Зоопарка: от ж.к. \"Левски-Г\" по маршрута до кръстовище ул. \"Тодорини кукли\" - ул. \"Александър Екзарх\", наляво по ул. \"Александър Екзарх\", надясно по бул. \"Ботевградско шосе\" до Гара Подуяне, наляво по бул. \"Ситняково\", надясно по ул. \"Оборище\", наляво по ул. \"Черковна\" и по маршрута си;в посока ж.к. \"Левски-Г\": от Зоопарка по маршрута до кръстовище ул. \"Черковна\" - бул. \"Мадрид\", надясно по бул. \"Мадрид\", по бул. \"Ботевградско шосе\", наляво по ул. \"Александър Екзарх\", надясно по ул. \"Тодорини кукли\" и по маршрута си.Всички превозни средства на масовия градски транспорт ще спират на временните и всички съществуващи тролейбусни спирки в променените участъци от техния маршрут.Закриват се спирките:по бул. \"Кн. Мария-Луиза\" от ул. \"Алабин\" до бул. \"Сливница\", двупосочно;на пл. \"Централна гара\" (1327 и 1333 \"Пл. \"Централна гара\");по бул. \"Сливница\" в района на пл. \"Лъвов мост\", двупосочно;по бул. \"Васил Левски\" от пл. \"Сточна гара\" до бул. \"Цар Освободител\";по бул. \"Владимир Вазов\" от бул. \"Ген. Данаил Николаев\" до бул. \"Ботевградско шосе\", двупосочно;по бул. \"Княз Александър Дондуков\" от бул. \"Ген. Данаил Николаев\" до ул. \"Бачо Киро\" (Младежки театър), двупосочно;по ул. \"Тодорини кукли\" от ул. \"Александър Екзарх\" до бул. \"Владимир Вазов\", двупосочно;по бул. \"Ботевградско шосе\": с кодове 1435 и 1434 \"Разклона за летището\", и с кодове 1600 и 1601 \"СПИ проф. П. Мутафчиев\";по ул. \"Кракра\";по ул. \"Шипка\" от бул. \"Васил Левски\" до бул. \"Евлоги и Христо Георгиеви\", двупосочно;по ул. \"Река Велека\" и ул. \"Александър Екзарх\" от бул. \"Владимир Вазов\" до бул. \"Ботевградско шосе\", двупосочно;по ул. \"Черковна\" от бул. \"Владимир Вазов\" до бул. \"Мадрид\", двупосочно;по ул. \"Черковна\" от бул. \"Мадрид\" до ул. \"Оборище\" в посока бул. \"Цариградско шосе\";за съответните линии в отпадащите участъци от маршрутите им.", "date": "2019.10.13", "title": "Променят движението в София заради ежегодния маратон "}
{"url": "https://news.bg/crime/zadarzhaha-balgarski-avtomobil-s-20-nelegalni-migranti-v-gartsiya.html", "text": "Гръцката полиция задържа автомобил с българска регистрация с 20 нелегални мигранти, съобщи БНР.Арестуван е шофьорът на българската кола с обвинение за трафик на хора.Ванът с хасковска регистрация не спрял за полицейска проверка до Кавала. Преминал през поставените от полицията заграждения и с много висока скорост се отправил по посока Солун. За да не предизвика катастрофа, властите предупреждават пътуващите автомобили да се отстранят от трасето и започва преследване с десет полицейски коли.При навлизането на колата в града е била принудена от полицията да спре. Предварително полицаите са били изключили светофарите на кръстовищата и отстранили от тях останалите автомобили. Във вана с български номера са намерени 20 нелегални мигранти, влезли в Гърция през сухопътната граница с Турция.Полицията не посочва дали шофьорът на колата е българин.Магистралата от границата с Турция до Солун е под засилен полицейски контрол в акция срещу нелегалния трафик на хора. Проверяват се денонощно всички коли, за които има съмнение, че може да превозват мигранти.Полицията има информация, че цената на трафика до Солун е над 2 хиляди евро на човек.Арестуваните са предадени на прокуратурата в Солун.", "date": "2019.10.13", "title": "Задържаха български автомобил с 20 нелегални мигранти в Гърция "}
{"url": "https://news.bg/education/v-getata-rabotata-da-e-oshte-po-trudna-veche-ochakva-valchev.html", "text": "Хората ги съдят по средствата, не по целите. Това заяви пред БНТ просветният министър Красимир Вълчев за Според него това е атака срещу образователната система. Зад това стоят чужди доктринажни интереси, подчерта министърът.Той е на мнение, че някой злоупотребява по най-грубия начин със страховете на родителите. Учителите са реагирали адекватно в тази ситуация.Министърът очаква, че екипите, които убеждават ромите да си пращат децата на училище, ще работят по-трудно. На тях ще се гледа като на хора, които ще искат да им отнемат децата.Очевидно целта е да се насади съмнение в тези общности, убеден е Красимир Вълчев. Истерията е организирана за половин час, стана ясно от коментара му.40000 деца допълнително са включени в образователната система. 4000 вторично са отпаднали. Това е по-малко в сравнение с предходни години. Министърът е категоричен, че трябва да има задължително средно образование.12% са предсрочно отпадналите от учебния процес. По думите му целта е да се намали този процент. В последните години пестяхме от образование и сега това ни се връща, изтъкна Вълчев.Припомняме, че вчера, 12 октомври зам.-министърът на труда и социалната политика Зорница Русинова и психологът Иван Игов с подобни истерии. Ден по-рано министърът на обраната и вицепремиер Краисимир Припомняме, че на 9 октомври стана ясно, че Вицеприемиерът Томислав Дончев пък заяви, че Премиерът Бойко Борисов също коментира темата, като запита След това стана ясно, че щеНа 7 октомврии в Карнобат прибраха светкавично децата от класните стаи. Причината - някой пуснал слух в интернет, че социалните служби вземат деца.", "date": "2019.10.13", "title": "В гетата работата да е още по-трудна вече, очаква Вълчев"}
{"url": "https://news.bg/disasters/yaponiya-izprashta-voennosluzheshti-na-pomosht-za-postradalite-ot-tayfuna.html", "text": "Япония изпрати десетки хиляди военнослужещи и спасители, за да окажат помощ на пострадалите след тайфуна \"Хагибис\", предаде \"Ройтерс\".Припомняме, че заради тайфун за кратко Токио беше парализиран, а 18 души загинаха.Изчезнали са още 13 души, заяви общественият телевизионен оператор NHK, след като \"Хагибис\" остави огромна част от ниско разположена земя в централна и източна Япония наводнена и прекъсна тока до почти половин милион домове.Около 27 000 членове на японските сили за самозащита, както и пожарникари, полиция и членове на бреговата охрана бяха изпратени да спасяват заседнали хора в префектурата Нагано в централната част на Япония и другаде, заяви правителството.Ограниченията за кацане на летищата в \"Токита Нарита\" и \"Ханеда\" са премахнати, но над 800 полета бяха отменени за деня, заяви NHK, както и някои услуги на влакове.Властите са предупредили, че в района на Канто около Токио все още съществува риск реките да прелеят и да нанесат нови щети.Премиерът Шиндзо Абе свика спешна среща на съответните министри и изпрати министъра, отговарящ за управлението на бедствията, в засегнатите райони. Той изрази съболезнования на семействата на загиналите и каза, че правителството работи за спасяването на живота и имуществото на хората.\"Правителството ще направи всичко възможно, за да си сътрудничи със съответните агенции и оператори, работещи за възстановяване на услугите възможно най-скоро\", подчерта Абе. Правителството също така е създало работна група за справяне с щетите. ", "date": "2019.10.13", "title": "Япония изпраща военнослужещи на помощ за пострадалите от тайфуна "}
{"url": "https://news.bg/world/turskite-sili-zavzeha-chasti-ot-siriyskiya-grad-suluk.html", "text": "Турските сили и техните сирийски съюзници завзеха големи части от северния сирийски град Сулук в нов аванс срещу ръководените от кюрдските Сирийски демократични сили (SDF).Това съобщи групата за наблюдение на Сирийската обсерватория за правата на човека, цитирана от \"Ройтерс\".Сулук се намира на около 10 км от сирийско-турската граница, на югоизток от Тел Абяд.", "date": "2019.10.13", "title": "Турските сили завзеха части от сирийския град Сулук"}
{"url": "https://news.bg/society/slabo-zemetresenie-e-useteno-v-blagoevgradsko.html", "text": "Земетресение с магнитуд 2,5 по скалата на Рихтер е регистрирано в района на Благоевград, съобщи БГНЕС.Епицентърът на труса бил на 12 км югоизточно от Благоевград и на 82 км южно от София, с дълбочина 5 км, сочат данните от Европейския сеизмологичен център.По информация от Геофизичния институт на БАН епицентърът бил в село Долно Осеново.", "date": "2019.10.13", "title": "Слабо земетресение е усетено в Благоевградско"}
{"url": "https://news.bg/int-politics/korbin-predvizhda-predsrochni-izbori-na-ostrova-predi-koleda.html", "text": "Лидерът на британската опозиционна партия Джереми Корбин заяви, че има голяма възможност за национални избори преди Коледа, предаде \"Ройтерс\".На въпроса дали очаква избори да се проведат преди Коледа, той отговори: \"Това очевидно е голяма възможност. Но ние сме готови за избори по всяко време.\"Припомняме, че преди дни стана ясно, че в Обединеното кралство отново се заговори за предсрочни избори. Тогава Джеръми Корбин заяви, че ще подкрепи провеждане на предсрочни парламентарни избори, ако .Миналия месец лейбъристите блокираха на два пъти предложенията на Борис Джонсън за нови избори, като обясниха, че премиерът първо трябва да премахне възможността за Брекзит без сделка.Джонсън продължава да заявява, че .", "date": "2019.10.13", "title": "Корбин предвижда предсрочни избори на Острова преди Коледа "}
{"url": "https://news.bg/press/dietite-ubivat-ban-posreshta-ucheni-ot-tsyal-svyat-za-praznika-si.html", "text": "Тъмната страна на диетите за отслабване, или по-точно на йо-йо ефекта от тях, е, че той се понася тежко от тялото и може дори да ви убие. Ето някои причини, които ще ви накарат да преосмислите крутите ограничения в храненето.Повечето диети не са лесни за изпълнение, изискват стриктно спазване на предписаните калории, радикално ограничаване на цели групи храни, коренни промени в начина на живот. С много от тях можете значително да намалите теглото си, но се лишавате от важни хранителни вещества. Този начин на хранене е краткосрочен, не може да се спазва вечно. И когато не успеете да се придържате към него, трупате дори повече килограми. Често ефектът за здравето ви е обратен.Отслабването е много важно за сърцето. Но честата промяна на килограмите е още по-вредна и рискова за сърдечни заболявания. Доказано е, че ефектът йо-йо удвоява опасността да починете от такива болести. Той стеснява коронарните артерии и сърцето започва да работи по-трудно. Това води до повишаване на кръвното налягане. По принцип с отслабването спада и кръвното. Но резките колебания в теглото при влизане и излизане от диети намаляват този ефект. За щастие, щом спрете рязко да отслабвате и дебелеете и започнете да поддържате здравословно тегло с постоянно умерено хранене и полезен начин на живот, кръвното ви спира да играе и се нормализира.Българската академия на науките отбелязва 150 години от основаването си на 12 октомври. Председатели на академии и международни научни организации от цял свят посрещна Българската академия на науките по случай нейната 150-годишнина. Международната среща е част от честванията на юбилея на най-голямата научна институция в България.Много от институтите на БАН са създадени, за да подпомогнат развитието на страната ни, каза председателят на БАН акад. Юлиан Ревалски. Учените от Академията са направили първите стъпки, за да допринесат за развитието на индустрията в сектори като електроника, ядрена енергетика, химическа индустрия, биотехнологии, информационни и комуникационни технологии. И допълни, че Академията е горда да бъде сред тези, които са допринесли за развитието на модерна България.Първи арест за купуване на гласове преди местните избори. Полицията задържа мъж от Лясковец със списък със 100 имена. Той е намерен при рутинна проверка на автомобил, в който пътували двама мъже и една жена. Неофициално тя е потвърдила, че става въпрос за купуване на гласове, съобщи Нова телевизия.С президента Ердоган имаме ясна уговорка и турските власти стриктно спазват споразумението към България за мигрантите. Това каза премиерът Бойко Борисов пред журналисти в Сливен, а също така, че България няма да изгражда нови бежански лагери в очакване на нова мигрантска вълна от Турция.Министър-председателят отчете, че нито лагери, нито ограда, нито каквито и да мерки могат да спрат мигрантите. \"Към днешна дата мога да потвърдя, че Ердоган имаме ясна уговорка на базата на споразумението, на добросъседство и турските власти стриктно, коректно спазват споразумението към България. Имаме нулев миграционен натиск. Не виждам никакъв смисъл да се строим и да се подготвяме с лагери\", каза още Борисов.На 1 февруари 2018 г. маскирани служители на антикорупционната комисия заедно с прокурори и следователи от специализираната прокуратура нахлуват в община Септември. Поводът - разследване за длъжностно престъпление срещу кмета на града Марин Рачев.На място бяха лично говорителката на главния прокурор Румяна Арнаудова, Иван Гешев, тогава ръководител на специализираната прокуратура, и зам.-председателят на антикорупционната комисия Антон Славчев, които обявиха акцията за бойното кръщене на съществуващата от два месеца институция.Комисията за противодействие на корупцията и отнемане на незаконно придобито имущество (КПКОНПИ) беше създадена в края на 2017 г. набързо, без дебат и с гласовете на управляващите и ДПС. Тя трябваше да бъде отговор на очакванията на Европейската комисия (ЕК) за резултати в тази област. Реформата включваше също така и прехвърлянето на делата от софийските градски съд и прокуратура в спецсъда и прокуратурата.", "date": "2019.10.13", "title": "Диетите убиват, БАН посреща учени от цял свят за празника си"}
{"url": "https://news.bg/culture/pochina-milcho-leviev.html", "text": "След тежко боледуване тази нощ в болница в Солун почина големият Милчо Левиев, съобщиха близките на музиканта пред bTV. Той беше на 81 години.Милчо Левиев е най-продаваният български композитор в света. Печели любовта на публиката с джаз експериментите си с неравноделните тактове на фолклорната ни музика. Ученик е на Панчо Владигеров.Напуска България тайно през 1970 г. и повече от 20 години работи в Съединените щати с най-големите в света на джаза. Има две номинации за \"Грами\". Свири с Дон Елис, Били Кобъм, Арт Пепър, Джордж Дюк и Ал Жеро.Милчо Левиев е автор на симфонична и джаз музика - Вариации върху тема от Корели за пиано и симфоничен оркестър, Концерт за джаз-комбо и оркестър, \"A Little Old Time Music\", \"Музика за биг бенд и симфоничен оркестър\", \"Балкански каубой\" - сюита за симфо-поп оркестър, \"Пробният камък на Исак\" за пиано и симфоничен оркестър, \"Симфо-джаз скици\" за джаз-комбо и симфоничен оркестър, Рапсодия \"Орфей\" за пиано и симфоничен оркестър, \"Токатина\", \"Блус в 9\", \"Делнично утро\", \"Отклонение\", \"Един детски ден\", \"Етюд на басов ключ\", \"Братя\" и др, уточнява \"Площад Славейков\".Автор е и на музика за филми като \"Горещо пладне\" на Зако Хеския, \"Отклонение\" на Гриша Островски и Тодор Стоянов, \"Иконостасът\" на Христо Христов и Тодор Динов, \"Един снимачен ден\" на Борислав Шаралиев, \"Понеделник сутрин\" на Ирина Акташева и Христо Писков.\"Няма джаз, няма класика, има музика - казва Левиев. - В съвременната музика не може да няма джаз. Той е част от тъканта на съвременната музика, както тъканта на джаза е нищо без класическата музика. Черните донесоха най-важния елемент - ритъма, който в Европа започна да куца. Дори най-любимият ми композитор - Дебюси - разводни ритъма. В живота ритъмът е най-важното. Бах суингира (пее), не можеш да го спреш, реката тече!\"\"В професията на музиканта свиренето е най-лесната част. Трудното е да намериш кой да те наеме и после да го накараш да ти плати.\"През последните две десетилетия живее и преподава в Солун заедно с жена си, певицата Вики Алмазиду. Има десетки престижни награди от световни фестивали. Носител е на орден \"Стара планина\".", "date": "2019.10.13", "title": "Почина Милчо Левиев"}
{"url": "https://news.bg/disasters/osem-sa-zhertvite-na-tayfuna-hagibis.html", "text": "Най-малко осем души загинаха, а други 17 се смятат за изчезнали в Япония, които удариха тайфуна \"Хагибис\". Това съобщи в неделя японската обществена телевизия.Отбелязва се, че над 100 души са получили наранявания с различна тежест. Понастоящем спасителните служби на Япония, подпомагани от части на Силите за самоотбрана, продължават да спасяват хора от райони на Япония, където тайфунът Хагибис причини наводнения. По-конкретно, изключително трудна ситуация се е развила в префектура Нагано, където огромни територии са наводнени поради разливането на река Шинано.Тайфунът \"Хагибис\" удари континента на Япония в събота. Местните власти обявиха максимално ниво на заплаха в 12 префектури в централната част на страната, включително в Токио. В момента това предупреждение е премахнато, авиационната и железопътната връзка постепенно се възстановяват, а магистралите се отварят.", "date": "2019.10.13", "title": "Осем са жертвите на тайфуна \"Хагибис\""}
{"url": "https://news.bg/education/rumen-radev-ban-se-gordee-s-uchenite-si.html", "text": "\"Нашите предци създадоха Българското книжовно дружество, водени от благородната кауза да основат \"едно средоточие на българските интелектуални сили\", което да изведе народа ни по пътя на \"истинната цивилизация и напредък\". Тази морална сила и далновидност на българската интелигенция от онова време - да основе своето дружество още преди да има българска държава, да постави науката в основата на пътя към свободата и прогреса, е здравият генетичен код на БАН. Това заяви държавният глава Румен Радев, който присъства на тържествения концерт-спектакъл \"150 години Българска академия на науките\". По думите на президента Академията и днес може да се гордее със своите научни институти и учени, които са национален капитал, призван да отваря вратите на България към света.По случай 150-годишнината на БАН Румен Радев поздрави учените и връчи почетния знак на държавният глава на председателя на Академията академик Юлиан Ревалски. Отличието е за цялостния принос на институцията за развитието на науката и активната ѝ дейност, за развитие на всички области на живота, както и за изключителната ѝ роля за запазването на материалното и нематериално културно историческо наследство на България.В изказването си Румен Радев посочи, че съвременната наука изисква все повече ресурси и младите български учени избират нерядко чужди институти, научни центрове и лаборатории, където да реализират своя потенциал и научен принос. А там, където няма силно образование, където не се развива водеща наука и то добре финансирана, не може да има и силна икономика, икономика на високата добавена стойност и висок догонващ устойчив темп на икономическо развитие.По думите на държавния глава устойчивото развитие изисква днес равномерно разпределение на образователната и научна инфраструктура. \"Независимо от количеството на еврофондовете ние никога няма да постигнем икономическо и социално сближаване между Северна и Южна, между Източна и Западна Европа, ако качественото образование и водещата наука са съсредоточени в тесни географски граници\", допълни президентът.Днес, век и половина след учредяването на БАН, България продължава да се нуждае от своята Академия. От един модерен, дързък, отворен към света център и двигател на духовен и материален напредък, посочи още Румен Радев. \"Нуждаем се от вас - нашите интелектуални апостоли и визионери, които да работите така, че нашето общество да се развива, а нашите граждани да живеят по-добре и то с национално самочувствие\", подчерта още президентът в приветственото си слово по случай тържественото отбелязване на 150-годишнината на Българската академия на науките.", "date": "2019.10.13", "title": "Румен Радев: БАН се гордее с учените си"}
{"url": "https://news.bg/int-politics/tramp-pentagonat-ne-tryabva-da-ostava-v-siriya.html", "text": "Американските войски не трябва да остават в Сирия, за да гарантират сигурността на турско-сирийската граница, те трябва да напуснат. Това обяви в събота президентът на САЩ Доналд Тръмп, изказвайки се на конференция на консервативни политици във Вашингтон.\"Сега има тази зона на 30 км дълбочина по протежение на турската граница. Кюрдите напускат и това е добре, нека имат свои граници. Но не мисля, че нашите войници трябва да са там още 50 години, за да охраняват , когато не можем да гарантираме сигурността на собствената си граница \", каза той, очевидно предполагайки криза с нелегалните мигранти по южните граници на Съединените щати.\"Ние победихме \" Ислямска държава \". Ние си свършихме работата. Трябва да се върнем у дома\", добави Тръмп.Държавният глава подчерта, че не всеки споделя своите възгледи, но смята позицията си за правилна. \"Що се отнася до Турция и кюрдите, мога да говоря за това дълго време, защото разбирам тази ситуация, според мен, по-добра от повечето\", каза Тръмп.\"В Сирия трябваше да останем 30 дни и в крайна сметка бяхме там 10 години. Тези войни никога не свършват. Трябва да върнем войниците си у дома от тези безкрайни войни\", каза президентът. \"Понякога трябва да знаете за какво се борим. Не можем да останем там завинаги. Трябва да върнем прекрасните си герои у дома, времето дойде\", подчерта американският лидер.Американският президент каза още, че американската администрация незабавно ще наложи сурови икономически санкции на Турция, ако Анкара наруши задълженията си за защита на членове на религиозните малцинства в Сирия.\"Разясних на Турция, че ако те не изпълнят задълженията си, включително защитата на представители на религиозните малцинства и наблюдението на терористите от Ислямска държава, заловена от нас , веднага ще наложим много строги икономически санкции \", каза Тръмп.Той подчерта, че САЩ възнамеряват да продължат да се противопоставят на Ислямска държава, но няма да останат в Сирия дълго време. \"Всяка военна операция, когато изпращаме американски млади хора да се бият, трябва да има ясни цели, да отговаря на жизненоважни национални интересикойто предвижда завършването на конфликта. Ние не искаме да бъдем във война в региона в продължение на 19 години,\" каза президентът на Съединените щати.Държавният глава се съсредоточи върху факта, че администрацията му отпусна общо над 500 милиона долара за подкрепа на представители на религиозните малцинства в Сирия и Ирак.", "date": "2019.10.13", "title": "Тръмп: Пентагонът не трябва да остава в Сирия"}
{"url": "https://news.bg/disasters/hotel-se-sruti-v-nyu-orlians.html", "text": "Най-малко един човек е загинал, а няколко са били ранени, след като хотел се срути в Ню Орлиънс.За това съобщиха във \"Фейсбук\" от градската служба за спешна медицинска помощ.Според получената информация срутването е станало между шестия и осмия етаж на сградата.Според получените данни в резултат на инцидента е загинал един човек. Освен това са ранени още 18 души.Както стана известно, в момента спасителите търсят трима души, които се считат за изчезнали.Хотелът е бил в процес на строеж.", "date": "2019.10.13", "title": "Хотел се срути в Ню Орлиънс"}
{"url": "https://news.bg/health/nyamalo-vazmozhnost-za-uvelichavane-na-zaplatite-na-meditsinskite-sestri.html", "text": "На този етап няма как да бъдат удовлетворени исканията на медицинските сестри за стартова заплата от 900-950 лв. Това заяви пред БНР д-р Васислав Петров - председател на Сдружението на областните болници.По думите му средствата в много от областните болници не достигат за повишаване на заплатите в такива размери.За повече за догодина д-р Петров отбеляза, че никой не казва, че разпределението ще бъде примерно 10% увеличение на всички клинични пътеки. Тепърва ще се договарят Лекарският съюз и Здравната каса коя пътека с колко ще бъде увеличена.\"Ние можем да направим анализи и да видим какво ще бъде повишаването на средствата, които ние ще получаваме от НЗОК и оттам да направим анализ какви увеличения на заплатите на сестри и лекари можем да направим\", уточни председателят на общинските болници.Той отбеляза още, че 3 месеца ще дават високи заплати на всички, а след това болниците ще изпаднат в несъстоятелност, ще бъдат блокирани сметките им от всички длъжници и тогава сестрите и лекарите няма да могат да получат никакви заплати.От своя страна председателят на Сдружението на общинските болници д-р Неделчо Тотев подчерта, че и при тях нещата не са по-различни. По думите му сестрите са получили всичко, което са имали възможност да им дадат.От 1 юли НЗОК увеличи цените на някои от клиничните пътеки, припомни д-р Петров. Според него това увеличението е добре, но болниците трябва да ги заработят.Веселина Ганчева, представител на Асоциацията на медицинските сестри, отбелязва, че медицинските сестри са се все по-малко, работят все повече и за по-малко пари. Тя подчерта, че продължават да настояват за адекватно остойностяване на труда им.Според нея цялата система трябва да се смени, тъй като в момента една сестра работи на мястото на три.\"Докато има лимити и клинични пътеки, здравеопасна е системата в България\", допълни още Ганчева.Председателят на Асоциацията на професионалистите по медицински грижи Милка Василева пък поясни, че в следващите 3 години една четвърт от сега съществуващия персонал няма да съществува.\"Около 15 хил. сестри ще се грижат за 6,5 млн. българи\", изтъкна тя.Припомняме, на  Бойко Борисов събра здравния министър Кирил Ананиев и шефа на НЗОК да обяснят за 50-те милиона лева за заплати на медиците. На срещата е присъствал и финансовият министър Владислав Горанов. Тогава стана ясно, че обещаните 50 млн. лева не са стигнали до медицинските сестри.На 11 септември 2019 г. десетки протестиращи медицински сестри се събраха пред парламента с искания за достойно заплащане. Те Протестите на медсестрите продължават от месеци. На 1 март пред сградата на Министерството на здравеопазването. Това се случи въпреки .Фелдшерите също с искане да имат правото да създадат самостоятелна професионална съсловна организация., според които в България има сериозен недостиг на медицински сестри. Средната възраст на медицинските сестри у нас 52 години, показва , общинските болници и заведенията, в които държавата участва с 50% и повече.Здравният министър поиска .Според бившия министър на здравеопазването Мирослав Ненков проблемът със .", "date": "2019.10.13", "title": "Нямало възможност за увеличаване на заплатите на медицинските сестри"}
{"url": "https://news.bg/politics/ne-se-nalagat-spetsialni-merki-po-granitsata-uveryava-karakachanov.html", "text": "\"По границите на България ситуацията е спокойна, няма раздвижване\". Това заяви пред БНР вицепремиерът и министър на отбраната Красимир Каракачанов.По думите му не е необходимо да се планират по-специални мерки в следващите дни, защото няма движение на големи групи нелегални емигранти към българската граница.\"Гранична полиция контролира ситуацията. Има готовност, при необходимост, да се включи и подразделение на армията\", уточни Каракачанов.Той отбеляза, че с огнестрелно оръжие няма да се стреля. По думите му има други средства, които могат да бъдат използвани при евентуално нахлуване на мигрантски маси, както се действа при безредици - водни струи, газ и др.Каракачанов определи думите на турския президент Ердоган към ЕС като \"заплахи\" с цел искане на повече пари.\"Едната цел е още пари - той получи над 6 млрд. евро до момента, а претендира за 32 милиарда. Второ нещо е - търси мека позиция по отношение на действията му в Сирия\", подчерта Каракачанов.Вицепремиерът изтъкна още, че има обмен на информация, свързана с нелегалната миграция, между българските и турските служби.Според него при голяма бежанска вълна България ще бъде отново \"на топа на устата\" и трябва да са подготвени мерките, за да не се стига дотам.\"Най-малко е подходящо България да играе ролята на инициатор на санкции или остри позиции, това не е в наш интерес\", категоричен бе Каракачанов. Според него дипломацията е необходима, но е важно да се охранява сигурно границата на страната от нелегални потоци от хора.По отношение на позицията на страната ни към Македония, той заяви, че не искаме да им налагаме идентичност, а да спрат да фалшифицират историята.Припомняме, че вчера, 12 октомври прмеиерът заяви, че ще настоява Бюрксел . По-рано пък бившият ни консул в Одрин Георги Димов заяви, чеСпоред бившият заместник-министър на външните работи Милен КеремедчиевПремиерът Бойко Борисов коментира готовността на правителството да посрещне нова вълна с оглед на военната операция, която Турция започна в Сирия като заяви, че Президентът Румен Радев пък ", "date": "2019.10.13", "title": "Не се налагат специални мерки по границата, уверява Каракачанов"}
{"url": "https://news.bg/society/voenni-unishtozhiha-nevzriven-boepripas.html", "text": "5 военнослужещи от Сухопътните войски и 2 специализирани автомобила участваха в унищожаването на невзривен боеприпас, съобщиха от Министерството на отбраната.Специализиран екип от Центъра за подготовка на специалисти в Сливен е транспортирал и унищожил силно корозирал изстрел за ПГ-9. Той е открит в землището на село Горно Александрово, община Сливен.Боеприпасът е транспортиран до Учебен полигон \"Ново село\", където е унищожен.", "date": "2019.10.13", "title": "Военни унищожиха невзривен боеприпас"}
{"url": "https://news.bg/crime/mladezh-blasna-i-ubi-59-godishen-velosipedist.html", "text": "Велосипедист на 59 години загина при катастрофа на пътя Кюстендил - Дупница, съобщи БНР, позовавайки се на полицията.Инцидентът е станал при село Пиперков чифлик, община Кюстендил.  Велосипедистът е бил блъснат от лек автомобил, управляван от 20-годишен младеж. Мъжът е загинал на място.По случая е образувано досъдебно производство.", "date": "2019.10.13", "title": "Младеж блъсна и уби 59-годишен велосипедист"}
{"url": "https://news.bg/int-politics/putin-otseche-opitite-za-izravnyavane-s-yadreniya-potentsial-na-rusiya-sa-bezpolezni.html", "text": "Опитите за изравняване със стратегическия ядрен потенциал на Русия чрез разполагане на системи за противоракетна отбрана в непосредствена близост до нейните граници са обречени на неуспех. Това обяви руският президент Владимир Путин, цитиран от руските медии.\"Това е много близо до нашите граници. И това, разбира се, представлява заплаха за нас, защото това е опит за изравняване на нашия стратегически ядрен потенциал. Той е обречен на провал, този опит. Това вече е очевидно. Мисля, че за експертите това вече е очевидно\", коментирал Путин в интервю за \"Ал Арабия\" и арабските версии на Sky News и RT, говорейки за разполагането на системи за противоракетна отбрана в страните от НАТО в близост до руските граници.Той отбелязал, че вече никой не се съмнява, че \"НАТО е просто инструмент на външната политика на САЩ\" и \"трикът\" се състоял в това, че след като страните се присъединят към НАТО, тях след това \"почти никой не ги пита, когато там се разполагат определени видове оръжия\".Ето защо, според Путин, в Румъния са се появили елементи от система за противоракетна отбрана, която скоро е планирано да бъде разположена и в Полша.\"Ние смятаме, че това е деструктивна активност. Тя нагнетява обстановката и нищо добро няма в това\", изтъкнал още руският държавен глава.", "date": "2019.10.13", "title": "Путин отсече: Опитите за изравняване с ядрения потенциал на Русия са безполезни"}
{"url": "https://news.bg/world/nyt-za-6-mesetsa-ruskite-voenni-sa-atakuvali-54-bolnitsi-v-siriya.html", "text": "Руската военна авиация е бомбардирала четири болници в северозападната част на Сирия през месец май, съобщи в. \"The New York Times\". Данните са от комуникацията между руските военни, данните за полетите и от свидетелски показания. На сайта на вестника са снимки и видео от атаките.Според информацията на \"The New York Times\", бомбардировките са извършени на 5 и 6 май в провинция Идлиб. Регионът е под контрола на сирийската опозиция.В публикацията се посочва, че с действията си руските военни целят да унищожат центровете на съпротивата срещу режима на Башар Асад.Посочва се, че към момента на въздушните удари една от болниците е била евакуирана, но в другите са загинали хора.Бомбардираните болници са фигурирали в списък със здравни заведения, който е предаден в ООН, за да се предотвратят атаките срещу тях. В публикацията се казва още, че информацията от списъка е достъпна за руските военни.По данни на ООН, от края на април до средата на септември руските и сирийските правителствени войски са нападнали 54 болници на територията, контролирана от опозицията.Нападението срещу болници се смята за военно престъпление. От външното министерство на Русия са отказали коментар по разследването на \"The New York Times\", като са отбелязали, че руските военни нанасят удари по старателно проверени цели. По-рано Москва нееднократно отричаше, че има нещо общо с атаките срещу граждански обекти.", "date": "2019.10.13", "title": "NYT: За 6 месеца руските военни са атакували 54 болници в Сирия"}
{"url": "https://news.bg/bulgaria/tri-pozhara-goryat-kray-istoricheskata-krepost-trapezitsa.html", "text": "Три пожара горят около историческата крепост Трапезица във Велико Търново, предаде БНТ.Пламъците са избухнали около 21 ч. тази вечер. Огънят е обхванал площ около 10 декара в трудно достъпна местност, което затруднява работата на пожарната.В гасенето се включват и екипи от съседните общини.Във Фейсбук бяха разпространени снимки с горящия Гарга баир. В коментарите се появиха опасения, че пожарът е умишлен, а причината е да се разчистят терени, тъй като има апетити за застрояване.", "date": "2019.10.13", "title": "Три пожара горят край историческата крепост Трапезица"}
{"url": "https://news.bg/disasters/zhertvite-na-tayfuna-hagibis-veche-sa-35.html", "text": "Жертвите на тайфуна \"Хагибис\" вече са най-малко 35, съобщи агенция Kyodo. Други 17 души се смятат за безследно изчезнали. Ранените са около 180. \"Хагибис\" е най-мощният тайфун за последните 60 години.Днес японските власти засилиха мерките за подпомагане на оцелелите в засегнатите райони. Рекордните количества валежи доведоха до наводнения в жилищни райони.Ден след като \"Хагибис\" порази Токио и други градове в централните, източните и североизточните райони на Япония, около 27 000 хиляди души от подразделенията за самозащита бяха насочени към пострадалите региони.Над половин милион души бяха евакуирани.С приближаването на тайфуна към японския архипелаг  че \"Хагибис\" може да се окаже най-мощният от 1958 г. досега. Тогава стихията отне живота на повече от 1200 души.", "date": "2019.10.13", "title": "Жертвите на тайфуна \"Хагибис\" вече са 35"}
{"url": "https://news.bg/world/gratskata-tsarkva-prizna-nezavisimostta-na-ukrainskata.html", "text": "Светият синод на гръцката православна църква призна самостоятелността на новата Православна църква на Украйна, която получи томос за автокефалия от Вселенската патриаршия.Вселенският патриарх Вартоломей, по време на днешната празнична литургия поздрави украинската църква с нейното признаване от Еладската църква (официалното название на гръцката православна църква - б.р.), предаде агенция \"Укринформ\".Руската православна църква, която претендира за лидерство в православния свят, заплаши гръцката с \"последици\" заради признаването на независимостта на украинското православие.Заместник-председателят на отдела за външни връзки на Московската патриаршия Николай Балашов заяви пред агенция \"Новости\", въпреки Еладската църква е признала украинската, въпреки \"предложенията на няколко митрополити да се въздържи от вземане на решение\".Главата на украинското православие митрополит Епифаний благодари на гръцката страна за жеста на признание.\"Благодарен съм на моя брат в Христа, главата на Светия синод на Църквата на Гърция Блаженейшия Архиепископ Атински и на цяла Елада Иероним и на братята-архиереи, които днес (вчера - б.р.) на заседание на Събора на Иерарсите подкрепиха позицията и последваха каноничното и историческо решение на Вселенската патриаршия, което дава възможност за пълноценно взаимодействие между нашите две Поместни Автокефални Църки във всички сфери.\" - си казва в обръщението на митрополит Епифаний.Главата Православната църква на Украйна изразява надежда, че в близкото бъдеще ще може лично да посети Атина.Припомняме, на 5 януари тази година Вселенският патриарх Вартоломей на Православната църква на Украйна, учредена на Обединителен събор в Киев на 15 декември 2018 г. Дотогава украинското православие беше под върховенството на Московската патриаршия.", "date": "2019.10.13", "title": "Гръцката църква призна независимостта на украинската"}
{"url": "https://news.bg/world/kyurdite-se-sporazumyaha-s-damask-za-obshti-deystviya-sreshtu-turskoto-nastaplenie.html", "text": "Сирийската армия започна предислоциране на части към северните райони на страната, където Турция провежда операция срещу кюрдите, предаде Би Би Си.Сирийските демократични сили, в които преобладават кюрдските формирования, заявиха, че са постигнали споразумение с Дамаск, по силата на което войските на Асад ще се разположат по границата с Турция. До решението се е стигнало след като американските военни започнаха да се изтеглят от контролираната от кюрдите територия по разпореждане на президента Доналд Тръмп.В досегашните военни действия кюрдите не са влизали в сражения с армията на Асад.Междувременно турският президент Реджеп Таип Ердоган заяви, че Турция е за запазване на териториалната цялост на Сирия и Турция започна за да изтласка кюрдите от съседните на нея северни райони на Сирия. Анкара смята, че сирийските кюрди са свързани с Кюрдската работническа партия, която повече от 30 години води въоръжена борба за независимост. В Турция партията е обявена за терористична организация.За прехвърлянето на сили на сирийската армия към Северна Сирия първа съобщи агенция САНА. Според публикацията, целта е \"противопоставяне на турската агресия\".Според лидери на кюрдската опозиция, силите на Асад ще бъдат разположени по границата с Турция, за да отблъснат \"турската агресия\".Припомняме, преди започването на турската операция президентът на САЩ Доналд Тръмп взе решение от региона, изоставяйки кюрдите, които бяха съюзници на Вашингтон. Решението му предизвика бурни реакции на недоволство както сред демократите, така и сред републиканците, а кюрдите го определиха като \"нож в гърба\".На 12 октомври един от кюрдските генерали - Мазлум Кобани Абди, се обърна към САЩ, като заяви, че ако американските военни се изтеглят, кюрдите ще се опитат да се споразумеят с Русия.Днес агенция \"Ройтерс\" съобщи, че кюрдски лидери са се срещнали с представители на Асад в базата \"Хмеймим\", където е базирана руската авиация.", "date": "2019.10.13", "title": " Кюрдите се споразумяха с Дамаск за общи действия срещу турското настъпление "}
