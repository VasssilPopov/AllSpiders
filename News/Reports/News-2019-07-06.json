{"url": "https://news.bg/culture/balgaro-gratski-film-specheli-golyamata-nagrada-v-karlovi-vari.html", "text": "Българо-гръцкият филм \"Бащата\" спечели голямата награда на филмовия фестивал в Карлови Вари, Чехия, предаде БНТ. Режисьори на филма са Кристина Грозева и Петър Вълчанов.Кинотворбата разказва историята на мъж, който губи жена си и се опитва да се свърже с нея с помощта на медиум, въпреки несъгласието на сина си. Филмът беше отличен с наградата \"Кристален глобус\".Американските актриси Джулиан Муур и Патриша Кларксън бяха наградени за \"изключителните си заслуги към световното кино\" на 54-ото издание на фестивала.Организаторите на събитието, което започна на 28 юни обявиха, че са участвали 177 филма, а за прожекциите са били продадени повече 139 000 билета.", "date": "2019.07.06", "title": "Българо-гръцки филм спечели голямата награда в Карлови Вари"}
{"url": "https://news.bg/politics/partiyata-na-mareshki-varna-v-byudzheta-655-938-lv-naddadena-darzhavna-subsidiya.html", "text": "\"Воля\" е върнала държавната субсидия за партията, наддадена от Министерството на финансите, обявиха от формацията на Веселин Марешки.Това е станало веднага след като получили официалното писмо за това от финансовото министерство.Срокът, отпуснат от ведомството за връщане на наддадената субсидия, беше 31 декември 2020 година. Така партията на Марешки върнала в държавния бюджет 655 938 лева. Преводът е бил направен вчера.Припомняме, че покрай дебатите за намаляване на държавната субсидия за партиите стана ясно, че партиите в продължение на години са получавали по-голяма субсидия от установените от закона 11 лева на получен глас по време на парламентарни избори. Беше изчислено, че по неясни причини всъщност получаваната субсидия е била малко повече от 13 лева на глас. Сега партиите трябва да върнат тази разлика, която е над 11 лева. Депутатите от \"Воля\" гласуваха държавната субсидия за политическите партии да стане от 11 лева на 1 лев.\"С тези изменения в Закона за държавния бюджет ще излязат на светло всички \"дарения\", които бизнесът даваше на партиите в куфарчета, в чантички и по всякакъв друг начин. С промените ще се следи дали се лобира за една или друга фирма, относно спечелването на обществени поръчки например\", коментира Марешки.Той каза още, че ако президентът наложи вето върху тези поправки, щял да срещне отпора на \"Воля\".", "date": "2019.07.06", "title": "Партията на Марешки върна в бюджета 655 938 лв. наддадена държавна субсидия"}
{"url": "https://news.bg/politics/privikvame-poslanika-na-sarbiya-zaradi-napadki-na-dachich-po-adres-na-borisov.html", "text": "По разпореждане на вицепремиера и министър на външните работи Екатерина Захариева посланикът на Сърбия у нас ще бъде извикан в понеделник в Министерството на външните работи (МВнР).Повод за привикването са груби нападки на сръбския първи вицепремиер и външен министър Ивица Дачич във връзка с вчерашни думи на премиера Бойко Борисов в Познан.По време на пресконференцията на правителствените ръководители на Германия, Полша, България и Северна Македония Борисов беше попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово.Българският премиер отговори: \"По отношение на Върховния представител - когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.\"Пред сръбската държавната телевизия Дачич настоя \"Борисов да зачита позицията на ЕС относно независимостта на Косово и да не дава уроци на новия еврокомисар по външната политика Жозеп Борел\".Според Дачич позицията на ЕС била, че Косово не е независимо. Това обаче не е вярно, защото 23 от общо 28 държави от ЕС вече са признали независимостта на Косово.\"Какво е това безобразие, на какво прилича. Писна ми от всичко това. А да не говоря и за това, че само преди няколко месеца \", коментира с изключително недипломатичен тон Ивица Дачич.От МВнР уточняват, че по време на разговора със сръбския посланик щяла да бъде припомнена подкрепата до момента на България за европейската интеграция на Сърбия. От българска страна щял да бъде повдигнат въпросът как такива изказвания от партньорите ни в Белград се отразяват на добрите българо-сръбски отношения.", "date": "2019.07.06", "title": "Привикваме посланика на Сърбия заради нападки на Дачич по адрес на Борисов"}
{"url": "https://news.bg/int-politics/poroshenko-ulichen-v-izteglyaneto-na-34-mln-dolara-v-broy.html", "text": "Бившият президент на Украйна Петро Порошенко е изтеглил 34 млн. долара в брой от банковите си сметки. Това обяви в профила си във \"Фейсбук\" бившият заместник-началник на президентската администрация на Виктор Янукович - Андрей Портнов.По думите му Порошенко е изтеглил сумата в периода между 17 май и 18 юни от Международната инвестиционна банка. Според Портнов теглото на парите е около 340 килограма в 100-доларови банкноти.Порошенко можел да укрие изтеглените пари или можел да ги използва за купуването на избиратели, твърди още Портнов и допълва, че в момента се водело разследване по този въпрос.След две седмици ще се проведат парламентарни избори в Украйна.По-рано Следствената служба на Украйна започна проверка срещу Порошенко по сигнал от Портнов. Проверява се дали бившият президент е извършил държавна измяна, когато е разпоредил преминаването на .Порошенко наследи на президентския пост проруски настроения Виктор Янукович, след като той беше свален от власт в началото на 2014 г. след събитията на Майдана, т. е. разкритието на приближения на Янукович Портнов, като заинтересована страна, не може да бъде взето като чиста монета. ", "date": "2019.07.06", "title": "Порошенко уличен в изтеглянето на 34 млн. долара в брой"}
{"url": "https://news.bg/world/v-turtsiya-otkriha-v-kola-radioaktivno-veshtestvo-izpolzvano-v-yadreni-boyni-glavi.html", "text": "Полицаи в турския вилает Болу са намерили в автомобил 18 грама от радиоактивното вещество калифорний, което се използва в производството на ядрени бойни глави. Това обявиха от местната администрация, цитирани от турските медии.Полицаите са спрели кола в Болу, близо до горския парк \"Ататюрк\".\"По време на претърсването бяха иззети 18,1 грама калифорний, който се използва в ядрени бойни глави и атомни електроцентрали. Това вещество, чиято стойност е 72 млн. долара, изисква специално разрешение за внос, транспортиране и съхранение\", се уточнява в изявлението на местната администрация.Отбелязва се, че в тази връзка са били арестувани петима души, като разследването е в ход.", "date": "2019.07.06", "title": "В Турция откриха в кола радиоактивно вещество, използвано в ядрени бойни глави"}
{"url": "https://news.bg/int-politics/zelenski-iska-chrez-tramp-da-razreshi-v-polza-na-ukrayna-spora-za-severen-potok-2.html", "text": "Президентът на Украйна Владимир Зеленски обяви, че възнамерява да обсъди проекта за газопровод \"Северен поток 2\" с американския се колега Доналд Тръмп по време на посещението си в САЩ.\"Това е единственият човек, който, сигурен съм, ще реши този въпрос в полза на Украйна\", коментира Зеленски, цитиран от телевизия \"112 Украина\".Същевременно украинският държавен глава добави, че нито германският канцлер Ангела Меркел, нито френският президент Еменюел Макрон нямало да се намесват активно срещу осъществяването на проекта, тъй като в противен случай местните бизнесмени щели да им окажат сериозен натиск.Както се отбелязва, датата на посещението на Зеленски в САЩ все още не е договорена.Миналия месец Тръмп предупреди европейските страни за възможни санкции срещу участниците в \"Северен поток 2\". В същото време американският държавен глава добави, че \"хората имат право да правят това, което искат\".Според Тръмп в опитите да попречат на проекта САЩ \"защитават\" Германия от Русия. Президентът също така подчерта, че Вашингтон разполага с достатъчно втечнен природен газ, за да удовлетвори европейското търсене на въглеводороди.Проектът \"Северен поток 2\" включва строителството на две тръби с общ капацитет от 55 млрд. куб. метра газ годишно от руското крайбрежие, по дъното на Балтийско море, до бреговете на Германия. Новият газопровод се предвижда да бъде построен в близост до съществуващия \"Северен поток\". Завършването на проекта е планирано за края на 2019 г.Освен САЩ и Украйна, против реализирането на проекта се обявяват Литва, Латвия, Полша, които наричат \"Северен поток 2\" политически мотивиран. Украйна се опасява от загубата на приходите си от транзита на руски газ, САЩ пък активно лобират в ЕС за своя втечнен природен газ. Австрия и Германия подкрепят проекта.", "date": "2019.07.06", "title": "Зеленски иска чрез Тръмп да разреши в полза на Украйна спора за \"Северен поток 2\" "}
{"url": "https://news.bg/regions/api-pomaga-za-remonta-na-glavniya-pat-sled-bedstvieto-vav-vetren.html", "text": "ОТ Агенция \"Пътна инфраструктура\" (АПИ) са изискали от Община Септември финансова обосновка за необходимите средства за ремонт на републиканската пътна мрежа на територията на град Ветрен след поройните дъждове през изминалото денонощие, които доведоха до обявяване на .АПИ и Община Септември били готови да предприемат съвместно незабавни действия по преодоляване на пораженията от бедствието, съобщиха от АПИ.Очаква се до понеделник да стане ясна стойността на щетите, нанесени по републиканските пътища в града, след което АПИ и Община Септември ще подпишат споразумителен протокол за съвместно финансиране на ремонтните дейности по републиканските участъци на територията на град Ветрен.На база подписания протокол АПИ и общината щели да предприемат необходимите строително-ремонтни работи за възстановяване на пътните настилки във възможно най-кратък срок.", "date": "2019.07.06", "title": "АПИ помага за ремонта на главния път след бедствието във Ветрен"}
{"url": "https://news.bg/int-politics/vtori-korab-na-turtsiya-zapochva-da-dupchi-za-neft-i-gaz-kray-kipar.html", "text": "Втори турски кораб ще започне сондаж за нефт и газ в спорния район край бреговете на Кипър през следващата седмица, обяви турски официален представител, като с това Турция засилва проучванията въпреки нарастващото напрежение с Европейския съюз, който нарече проучването на Анкара за въглеводороди \"незаконно\", съобщава \"Франс прес\".Откриването на огромни залежи от газ в Източното Средиземноморие предизвика надпревара за проучването за подводни ресурси и разпали спор между Турция и членката на ЕС Кипър, който също планира да увеличи сондажите си в района.Турция, която на 20 юни изпрати втори кораб за проучвателни дейности в източната част на Средиземно море, твърди, че действията ѝ са в съответствие с международното право.\"По волята на Аллах ще започнем първия сондаж в рамките на седмица\", коментира турският енергиен министър Фатих Донмез, цитиран от частната телевизия NTV.Корабът, наречен \"Явуз\", ще проучва край бреговете на полуостров Карпасия в Кипър, добави министърът.ЕС през миналия месец предупреди Турция, че сондажите ѝ са \"незаконни\", като заплаши със санкции, ако турските власти не се откажат от проекта.Ала Анкара настоява, че \"дупчи\" в континенталния си шелф.Първият сондажен кораб на Турция \"Фатих\" вече започна да търси газ и нефт във водите, смятани за част от изключителната икономическа зона на Кипър.Кипър издаде заповеди за ареста на членовете на екипажа на \"Фатих\", обвинявайки кораба в нарушаване на суверенната територия на републиката.", "date": "2019.07.06", "title": "Втори кораб на Турция започва да \"дупчи\" за нефт и газ край Кипър"}
{"url": "https://news.bg/int-politics/sasht-sas-strategiya-za-protivodeystvie-na-zlovrednoto-vliyanie-na-rusiya-v-evropa.html", "text": "Ръководителят на Американската агенция за международно развитие (USAID) Марк Грийн представи стратегия за \"противодействие на зловредното влияние на Кремъл\" в Европа, съобщи организацията на сайта си.Документът съдържа мерки за противодействие на влиянието на Русия в Европа, по-специално в Молдова и Украйна.Концепцията \"отговаря на предизвикателството на зловредното влияние на Кремъл чрез изграждане на икономическа и демократична устойчивост на страните, обект на атаки\" от страна на Русия.\"САЩ отдавна смятат, че силна, просперираща и свободна Европа е жизненоважна за американските стратегически интереси. Руското правителство и неговите проксита имат за цел да отслабят влиянието на САЩ в света и да ни разделят от нашите съюзници и партньори\", се изтъква в документа, публикуван на сайта на организацията.Основната цел, очертана в концепцията, е повишаване на устойчивостта на партньорите на САЩ. За да се постигне, документът очертава четири основни цели - енергийна и икономическа независимост, демокрация и правова държава, независимост на медиите.", "date": "2019.07.06", "title": "САЩ със стратегия за противодействие на зловредното влияние на Русия в Европа"}
{"url": "https://news.bg/crime/sadat-tsatsarov-nyama-pravo-da-krie-informatsiya-za-komandirovki-v-rusiya.html", "text": "Прокуратурата не може да укрива информация за това кога и на чии разноски български прокурори са били на командировки в Русия.Това постанови Административният съд в София във връзка с мълчалив отказ на държавното обвинение да отговори на запитване на \"Дневник\" по процедурата за достъп до обществена информация.В заявлението си журналистите искат данни за посещенията на български обвинители в Русия през периода 2012 -2019 година - дати, участници, тема и на чии разноски е била командировката. Заявлението е изпратено на 12 март. В установения от закона 14-дневен срок не е получен отговор от държавното обвинение, което представлява мълчалив отказ. При запитване, от информационния център на прокуратурата са заявявали, че заявлението е в правната дирекция, но оттам няма движение. Подобно питане е отправено и от редакцията на \"Капитал\" в началото на годината, но то също е посрещнато с мълчалив отказ.На сайта на държавното обвинение липсва информация за това кога български прокурори са били на посещение в Русия. Подобни данни няма и на сайта на Висшия съдебен съвет (ВСС).Интернет страницата на руската прокуратура обаче показва, че през май тази година заместник-главният прокурор Иван Гешев е бил в Русия и е водил делегация с български обвинители. Темата на визитата, според съобщението на Москва, е била противодействие на финансирането на тероризма.В края на 2014 година руския генерален прокурор Юрий Чайка и Сотир Цацаров подписаха програма за сътрудничество. От нея става известно, че само за 2015 и 2016 г. е имало поне четири посещения - две на български прокурори в Москва и две на руски прокурори в София.Юрий Чайка беше на посещение в България през септември 2017 г., а Цацаров му гостува през пролетта на същата година.Посещението на Чайка  че той е представител на авторитарен режим и породи въпроси за смисъла на подобно споразумение с прокуратурата на държава, погазваща законността. Според световния , Русия е в групата държави с авторитарни режими и заема 144-о място от общо 167 страни.Решението на Административния съд, с което се отменя мълчаливият отказ, е окончателно. Съдия Антоанета Аргирова отбелязва, че \"информацията относно професионалната дейност на прокурорите в България, включително данните във връзка с техни служебни посещения в чужбина, представляват обществена информация.\" Тя допълва, че става дума за данни, свързани с работата на прокурорите, а дейността на съдебната власт като цяло е обект на повишено обществено внимание.\"При анализа на законовите разпоредби относно реализацията на обществените отношения, свързани с правото на достъп до обществена информация се налага изводът, че задълженият субект по чл. 3 от ЗДОИ дължи мотивирано писмено произнасяне\", отбелязва още съдия Аргирова.Единствената реакция от страна на прокуратурата във връзка с поисканата информация идва едва след образуването на делото. В писмен отговор на жалбата на \"Дневник\" се твърди, че исканата информация не е предоставена, защото такава не се съхранява.По този повод съдът отбелязва, че \"писменият отговор по жалбата не представлява изпълнение на задължението му за произнасяне с изричен писмен акт по заявлението за достъп до обществена информация\". \"Дължимият писмен акт не може да бъде заместен с писменото становище на ответника по жалбата до съда. Това становище е специално създадено за нуждите на процеса, не е нито официален документ, нито е част от административната преписка по заявлението за достъп до обществена информация , изпратена от ответника на съда.\" - гласи становището на съда.Освен това се посочва, че \"ако писменият отговор по жалбата представляваше допустима форма на произнасяне по заявление за достъп до обществена информация... то предложените в него мотиви са общи и бланкетни\". Посочено е само \"не е налична справка и не се води нарочен регистър, който да съдържа информация по посочените от заявителя критерии\".\"Липсва посочване на реда за извършване на посещения от български прокурори в чужбина /без значение коя е страната на посещение / Русия, в случая или друга държава/, актовете, с които това се разрешава и компетентният да ги издаде орган; начина и срока на съхраняване на тези актове. Едва ли органът твърди, че служебните пътувания на прокурори в чужбина са ставали без да са издавани изискуемите от нормативните актове документи.\" - пише съдия Аргирова.", "date": "2019.07.06", "title": "Съдът: Цацаров няма право да крие информация за командировки в Русия"}
{"url": "https://news.bg/int-politics/izborite-v-gartsiya-kray-za-tsipras.html", "text": "\"В неделя сутрин изборните урни още са празни\", обича да казва премиерът Алексис Ципрас. С това той иска да окуражи привържениците си да гласуват - независимо какво сочат анкетите на социологическите агенции.А избирателите на управляващата в Гърция лява партия Сириза има защо да са обезкуражени: консервативната Нова демокрация води убедително във всички социологически допитвания. Последните анкети от сряда (3 юли) дори сочат, че консерваторите са увеличили преднината си на повече от 13%. Очаква се, че лидерът на опозицията Кириакос Мицотакис ще стане министър-председател на страната. Ако всичко се развива според неговите планове, той дори би могъл да състави и самостоятелно правителство. \"Борим се за всеки глас и искаме да съставим силно правителство, за да може Мицотакис бързо да изпълни своите предизборни обещания\", казва пред ДВ Константинос Киранакис, кандидат-депутат на консерваторите в Атина.Но и Сириза не губи надежда: \"Вярвам, че ние ще спечелим парламентарните избори, просто ми се иска да вярвам в това\", казва Костас Арванитис, наскоро избран за евродепутат от Сириза. \"Социологическите допитвания не винаги се оказват верни, а правенето на прогнози е трудно\", казва той и добавя шеговито: \"Та нима някой е допускал, че Ливърпул ще победи Барселона във втория мач от Шампионската Лига с 4:0?\"Когато обаче става дума за политиката на Сириза той бързо губи всякакво чувство за хумор: \"Нашата партия свърши работата докрай и сложи точка на политиката на икономии в Гърция, ние изринахме Авгиевите обори\", казва бившият журналист убедено.Голямата заслуга на правителството на Ципрас била, че МВФ вече не проверява финансите на Гърция. А това, че бившият шеф на социалистите Йоргос Папандреу повикал експертите на МВФ в Гърция веднага след избухването на дълговата криза, било \"истинско престъпление\".Когато беше в опозиция, лидерът на Сириза Алексис Ципрас клеймеше международните кредитори и настояваше за сериозно опрощаване на гръцките дългове. След като пое властта през 2015 обаче, настъпи ерата на икономическия реализъм. Но колкото повече наближава изборният ден, толкова по-силно гърците си припомнят едновремешния бунтар Ципрас, който сега предлага собствено обяснение за това, че Гърция в крайна сметка се подчини на международните кредитори - въпреки резултата от референдума през 2015: \"Бяхме наивни да вярваме, че Европа ще зачете решенията на гръцкия народ\", каза той тези дни пред телевизия Skai. С което иска да каже, че виновни са другите, а не те.Ципрас не спира да предупреждава, че евентуална смяна на правителството няма да е от полза за страната. Ако шефът на консерваторите Мицотакис стане премиер, Гърция щяла да се върне към политиката на строги икономии, а успешните наченки на реформи от последните години щели да бъдат поставени под въпрос.Опозиционният водач Киранакис обаче отхвърля всякаква вина на своята партия: \"Последното консервативно правителство беше и първото, което успя да овладее огромния дефицит на страната и да я тласне отново към икономически ръст\", казва той. Според него, Ципрас е водел колеблив и непоследователен курс, в резултат на което били натрупани нови задължения за над 30 милиарда евро.В това време Ципрас неуморно се бори на два фронта: срещу консерваторите, но и срещу социалистите, които дълго време бяха почти маргинална сила, но сега се надяват да постигнат двуцифрен резултат.Дори Ципрас да загуби изборите в неделя, той иска да постигне поне една минимална цел: Сириза да се утвърди като основна политическа сила вляво от центъра. Това навярно няма да е особено трудно, макар социалистическият кандидат Константинос Ботопулос неуморно да твърди, че неговото лявоцентристко Движение за промяна (КINAL) е единствената социалдемократическа алтернатива в Гърция. \"Сириза не е нито социалдемократическа, нито лява партия\", казва Ботопулос.", "date": "2019.07.06", "title": "Изборите в Гърция – край за Ципрас?"}
{"url": "https://news.bg/world/vzriv-izbuhna-v-targovski-tsentar-vav-florida.html", "text": "Мощен взрив избухна в търговски център край град Форд Лодърдейл във Флорида, предаде ABC News.Съобщава се за около 20 пострадали. Към момента липсва информация за загинали хора.На мястото незабавно са пристигнали полиция и пожарни екипи.Съобщава се, че едното от крилата на центъра \"The Fountains\" е изцяло разрушено.Инцидентът е станал малко преди 11:30 ч. местно време. Не е известно каква е причината за взрива. Появи се информация, че става дума за избухване на газ, но тя не е потвърдена.", "date": "2019.07.06", "title": "Взрив избухна в търговски център във Флорида "}
{"url": "https://news.bg/bulgaria/lokhiyd-martin-paketat-za-f-16-vklyuchva-vsichko-neobhodimo-za-boesposobnostta-na-balgarskite-vvs.html", "text": "Сделката за самолетите Ф-16 Блок 70 за българските ВВС ще включва обучение за пилоти и наземни екипи, логистика, помощно оборудване и оръжия за всички оперативни нужди, съобщават от компанията-производител Локхийд Мартин.България ще придобие най-усъвършенстваните изтребители от четвърто поколение, съществуващи в наши дни, с вградени технологии, разработени за петото поколение изтребители Ф-35 Мълния II и Ф-22 Раптор.Новите самолети ще гарантират националната сигурност на страната и ще осигурят дългосрочно развитие на боеспособността на българските военновъздушни сили, подчертават от компанията.Няма да се наложи България да осигурява каквито и да било допълнителни оръжия чрез отделни договори с трети страни или лицензи за интегрирането и използването им от чужди правителства, което би довело до допълнителни разходи и несигурност.В споразумението няма абсолютно никакви скрити разходи, подчертават от Локхийд Мартин с изявление, публикувано на .Изявлението идва след упреците на президента Радев, че страната ни може да получи самолети с орязана боеспособност. Припомняме, офертата за самолетите \"Грипен\", предпочетени Радев, не включваше оръжия, оборудване, обучение или други допълнителни придобивки. Тя предполагаше отделно да се преговаря с трети страни за постигането на боеспособност и съвместимост с НАТО.България получава \"боеспособно, ниско-рисково и ценово ефективно решение за нуждите на националната сигурност на България и НАТО\", се казва в публикацията.\"Макар, че е под името на Ф-16, най-новото поколение изтребител Блок 70 е напълно нов и различен самолет - част от цялостния пакет, който ще осигури на България един от най-усъвършенстваните и боеспособни изтребители в НАТО в Европа. Снабден със съвременна екипировка от оръжия, които са включени в цената, той ще осигури много повече възможности от обикновен еър полисинг.\" - посочват от компанията.Днес в Европа на въоръжение са над 700 самолета Ф-16. Гърция също потвърди, че ще модернизира 84 от своите изтребители Ф-16 от по-старо поколение до Ф-16V - конфигурация, подобна на новия Блок 70, за който преговаря България.\"Дългосрочните партньорски взаимоотношения с Локхийд Мартин ще донесат много ползи на българската икономика и индустрия. Като глобален технологичен лидер, Локхийд Мартин помага на хората да се чувстват защитени като разрешава комплексни предизвикателства, подкрепя и прилага научни открития и осигурява иновативни решения.\" - допълват производителите, като подчертават, че новите Ф-16 ще осигурят оперативна съвместимост с НАТО за десетилетия напред.Новият завод на Локхийд Мартин, разположен в Грийнвил, Южна Каролина, скоро ще започне производството на Ф-16 Блок 70 за Бахрейн и Словакия. Там ще бъдат произведени и изтребителите за България.", "date": "2019.07.06", "title": "Локхийд Мартин: Пакетът за Ф-16 включва всичко необходимо за боеспособността на българските ВВС"}
{"url": "https://news.bg/world/v-libiya-zadarzhaha-dvama-rusnatsi-za-opit-da-vliyayat-na-izborite.html", "text": "Либийските спецслужби задържаха двама руснаци по подозрение, че се опитват да влияят на предстоящите избори в страната, предаде агенция Bloomberg с позоваване на документи, с които разполага.Цитира се писмо на прокуратурата, подчинена на Триполи - международно признатите власти на страната. В него се казва, че руснаците са се опитвали да организират среща с участието на Сейф ал Ислам - сина на бившия либийски диктатор Моамар Кадафи и вероятен кандидат за президент на Либия.По думите на източник на Bloomberg, руснаците два пъти са се срещали със Сейф ал Ислам през периода между март и май. Задържаните са признали, че са участвали в кампания за оказване на влияние върху изборите в Мадагаскар.В писмото на прокуратурата се съобщава, че в компютрите и флаш картите, конфискувани от руснаците, са намерени данни, показващи, че те са замесени в кампании по манипулиране на изборите в редица африкански страни.Наред с двамата руснаци са задържани и трима либийци, включително син на бивш външен министър от правителството на Кадафи.Bloomberg не посочва имената на руснаците, но според руския \"Фонд за защита на националните ценности\" става дума за неговия служител Максим Шугалей и преводача му. От фонда твърдят, че Шугалей е ръководел в Либия \"изследователска група\", която се занимавала със социологически проучвания.Изданието \"Проект\" посочва, че Шугалей е политтехнолог, близък до  който от своя страна е известен като човек от обкръжението на руския президент Владимир Путин. Според публикацията, либийските спецслужби са следили трима руснаци, но единият от тях е успял да напусне страната.Изданието информира, че свързани с Пригожин политтехнолози работят най-малко в 20 страни, за да осигуряват победи на желаните от Москва кандидати.", "date": "2019.07.06", "title": "В Либия задържаха двама руснаци за опит да влияят на изборите"}
{"url": "https://news.bg/world/pogrebaha-moryatsite-zaginali-v-barentsovo-more.html", "text": "В Санкт Петербург погребаха загиналите на подводница в Баренцово море руски военни, предаде агенция \"Интерфакс\". 14-те моряци бяха положени в Серафимовското гробище в руския град. Там е погребан и екипажът на подводницата \"Курск\", която аварира през 2000 г., също в Баренцово море.Траурната церемония е била \"закрита\", а достъпът до мястото е бил ограничен.На панихидата са присъствали руският заместник-министър на отбраната Андрей Картаполов и командването на Западния военен окръг на руските ВМС.Преди това руските медии съобщиха, че датата и мястото на погребението няма да се обявяват официално.Припомняме моряците загинаха на 1 юли при пожар на секретен дълбоководен апарат, изпълняващ мисия в Баренцово море. Седмина от тях са капитани първи ранг. Събирането на толкова висши военни на малък апарат, който официално се занимава с научни изследвания, породи множество въпроси. Властите отказаха информация по темата.Основната официална версия е, че е имало възпламеняване в акумулаторния отсек. Властите не назоваха името на подводницата, но в руските медии се появиха множество публикации, че става дума за апарата АС-31, известен с името \"Лошарик\" - един от най-секретните проекти на руския флот, специализиран в диверсионни действия, включително саботиране на подводни кабели.Смята се, че той е шпионирал интернет връзките и дори е подготвян за атака срещу глобалната мрежа при евентуален конфликт със Запада.Според информация на \"Свободна Европа\", апаратът АС-31 е проектиран така, че да може да се спуска по-дълбоко от обикновените руски бойни подводници и да може да се движи под друга, по-голяма подводница, без да бъде забелязан.Подобни плавателни съдове представляват интерес за НАТО, особено след като руски подводници бяха засечени в близост до американската акватория. Разузнавателните служби на САЩ публично изказваха предположения, че руският флот може да търси начин да прекъсне подводните оптични кабели, които поддържат комуникациите между бреговете на Атлантическия океан. Обсъжда се и вероятността от атака срещу съоръжения на НАТО за следене на подводници.През 2018 г. САЩ обвиниха Москва, че се опитва да локализира и прекъсне подводните кабели и наложиха икономически санкции за компаниите, които доставят екипировка за подводни операции на Федералната служба за сигурност.Пожарът на подводницата отново повдига този въпрос. Не е ясно с какво точно е правила тя. Фактът, че на борда ѝ е имало толкова високопоставени военни обаче е необичаен за обикновена изследователска операция, отбелязва Сара Рейнсфорд, кореспондент на Би Би Си в Москва.За много руснаци инцидентът напомня на , при което загинаха 118 моряци през 2000 г. Първоначално той беше скрит от обществото, а самият президент Владимир Путин не прекъсна почивката си, с което си навлече гнева на руските граждани. Трагедията се случи в Баренцово море по време на най-големите след разпадането на СССР военноморски учения на Русия, напомня \"Свободна Европа\".", "date": "2019.07.06", "title": "Погребаха моряците, загинали в Баренцово море"}
{"url": "https://news.bg/society/zapali-se-pokriv-na-pitsariya-v-sofiya.html", "text": "Запали покрив на пицария на бул. \"Черни връх\" в София. За това алармираха граждани от фейсбук групата \"Забелязано в София\". От МВР уточниха за news.bg, че се е запалила пристройка на покрива на заведението. Сигналът е подаден около 11:10, като след това максимално бързо огънят е потушен. Няма пострадали, а служителите са били изведени от заведението. ", "date": "2019.07.06", "title": "Запали се покрив на пицария в София "}
{"url": "https://news.bg/disasters/bomba-ot-vtorata-svetovna-voyna-otlaga-poleti-na-letishteto-vav-frankfurt.html", "text": "Пътниците, използващи летището в германския град Франкфурт, трябва да се подготвят за евентуални отлагания на полети, като някои маршрути ще бъдат променени, докато инженери обезвреждат бомба от Втората световна война. Това съобщиха от компанията концесионер на летището \"Фрапорт\", цитирани от \"Ройтерс\".На пътниците се препоръчва да се консултират с авиокомпаниите си и да проверяват сайта и мобилното приложение на летището преди планирани пътувания от и за летището за информация за отлагания и закъснения на полети.От \"Фрапорт\" уточниха, че степента на нарушаване на нормалната работа на летището ще зависи и от времето, което определя каква гъвкавост има то за отклоняване на полетите.Очаква се проблемите около летището да засегнат и обществения транспорт.Около 16 500 души, живеещи в радиус от километър от мястото, където е открита бомбата, близо до централата на Европейската централна банка в източната част на града, ще бъдат евакуирани, докато инженерите обезвредят 500-килограмовата бомба, посочиха от местната полиция.Летището във Франкфурт, през което преминават около 68 млн. пътници годишно, се намира на около 14 км източно от мястото на бомбата.Бомбата е била открита на строителна площадка, което е често срещано явление в градове в Германия, които са били подложени на продължителни бомбардировки от съюзниците, сражаващи се срещу нацистката диктатура на Хитлер.", "date": "2019.07.06", "title": "Бомба от Втората световна война отлага полети на летището във Франкфурт"}
{"url": "https://news.bg/regions/kola-blasna-i-ubi-peshehodets-v-ruse.html", "text": "Кола блъсна и уби 47-годишен пешеходец в Русе, съобщи БНР. При пресичането на булеварда мъжът е блъснат от лек автомобил, управляван от 25-годишен водач.На мястото на инцидента е извършен оглед. Пробата за алкохол на шофьора е отрицателна.При друг инцидент отново в Русе 47-годишен шофьор е излязъл с колата си извън пътното платно. С него имало и 5-годишно дете. И двамата са отведени в болница.Мъжът е с пукнати прешлени, а детето е с охлузвания.Алкохолната проба на шофьора е положителна, дрегерът отчел един промил.", "date": "2019.07.06", "title": "Кола блъсна и уби пешеходец в Русе"}
{"url": "https://news.bg/disasters/na-potanaliya-v-cherno-more-ruski-kater-imalo-55-pri-vmestimost-12-dushi.html", "text": "На потъналия вчера катер в Черно море е имало 55 души при капацитет от 12 души. Това съобщиха от пресслужбата на Южното следствено управление на транспорта към руското следствие, цитирани от руските медии.Туристическият катер \"Атол\" вчера се преобърна на около 100 метра от брега в района на село Джубга в Краснодарския край на Русия. Загинаха двама души - жени от Мордовия и Белгород. Пострадаха още няколко души.Капитанът на катера е избягал от мястото на произшествието, но по-късно е бил арестуван в Джубга. Възбудено е наказателно производство по случая.Сега следователите разпитват собственика на плавателния съд и разговарят с пострадалите, а също така уточняват броя на хората, които са се намирали на лодката. На мястото на катастрофата работят следователи.", "date": "2019.07.06", "title": "На потъналия в Черно море руски катер имало 55 при вместимост 12 души"}
{"url": "https://news.bg/regions/moshtna-burya-se-razvihri-v-kavarnenskoto-selo-balgarevo.html", "text": "Мощна буря удари каварненското село Българево. За кратко край брега се е извил ураганен вятър, придружен с дъжд, съобщи Нова телевизия.Изпотрошени са чадъри и маси на заведения. По думи на очевидци бурята е изплашила десетки туристи.Няма данни за пострадали хора, нанесени са само материални щети.", "date": "2019.07.06", "title": "Мощна буря се развихри в каварненското село Българево"}
{"url": "https://news.bg/int-politics/severna-koreya-obvini-avstraliyski-student-v-shpionazh.html", "text": "Северна Корея обяви, че австралийският студент, който беше арестуван в продължение на няколко дни, преди да бъде освободен, бил \"шпионирал\" за медии.29-годишният Алек Сигли беше обявен за изчезнал в края на юни, но беше освободен в четвъртък, след като шведски официални представители в Пхенян се срещнаха с правителството на Северна Корея.NK News, един от сайтовете, който е публикувал негови текстове, отхвърли твърденията на Пхенян, че е шпионирал за тях. От сайта посочиха, че неговите писания представляват само \"аполитичен поглед върху живота в Пхенян\".Сигли, който владее отлично корейски език, е живял в Пхенян, докато е следвал магистърска степен в университета \"Ким Ир Сен\" и е управлявал туристически бизнес.Сигли не е коментирал защо е бил задържан. След освобождаването си той е отлетял за Япония, където живее съпругата му.Днес държавната новинарска агенция на Северна Корея обяви, че Сигли \"многократно е предавал информация, включително снимки и анализи, които е събирал, докато е пътувал до всяко кътче на Пхенян, използвайки статута си на международен студент\".Той бил правил това \"по искане на медии, противници на Северна Корея, като NK news\", добавя севернокорейската държавна агенция.Правителството на Северна Корея решило да го депортира по хуманитарни причини, след като \"честно призна, че е шпионирал... и многократно е молил за нашата прошка за нарушаване на нашия суверенитет\".Северно Корея често обвинява чужденци, задържани в страната, за шпионаж или \"враждебни действия\", отбелязва Би Би Си.В изявление на сайта NK News, който е специализиран в новини и анализи за Северна Корея, се посочва, че приветства \"решението на КНДР да освободи Сигли по хуманитарни причини\".От сайта допълват, че са публикували шест статии от Сигли, които показват \"портрети от обикновения всекидневен живот в столицата\".\"Шестте статии, публикувани от Алек, представят пълната степен на работата му с нас, а представата, че тези текстове, подписани прозрачно с неговото име и публикувани между януари и април 2019 г., са \"противодържавни\", в същността си е погрешно представяне, което ние отхвърляме\", подчертават от сайта.Сидли е публикувал есе, озаглавено: \"От Пърт до Пхенян: моят живот като австралийски студент в Университета \"Ким Ир Сен\", както и статии за севернокорейската мода, приложения и ресторанти.", "date": "2019.07.06", "title": "Северна Корея обвини австралийски студент в \"шпионаж\""}
{"url": "https://news.bg/int-politics/velikobritaniya-tryabvalo-da-e-uplashena-ot-reaktsiyata-na-iran-za-zadarzhaniya-tanker.html", "text": "Ирански религиозен учен предупреди Великобритания за отмъщение от страна на Техеран за  от британски морски пехотинци в Гибралтар, съобщава полуофициалната новинарска агенция \"Фарс\".\"Открито заявявам, че Великобритания трябва да се страхува от ответните мерки на Иран във връзка с незаконното задържане на иранския петролен танкер\", подчерта духовникът Мохамед Али Мусави Джазайери, който е член на влиятелния духовен орган Събранието на експертите.Британски морски пехотинци задържаха в четвъртък супертанкера Grace 1 заради опит да достави петрол в Сирия в нарушение на санкциите на Европейския съюз, драматична стъпка, която предизвика гнева на Техеран и може да ескалира конфронтацията му със Запада. ", "date": "2019.07.06", "title": "Великобритания трябвало да е \"уплашена\" от реакцията на Иран за задържания танкер"}
{"url": "https://news.bg/world/sasht-maduro-potapkva-grazhdanskite-prava.html", "text": "Държавният департамент на САЩ публикува изявление, в което осъжда \"\" от \"нелегитимното\" правителство на венецуелския президент Никола Мадуро и призовава всички страни да признаят опозиционния лидер и самопровъзгласилия се временно президент Хуан Гуайдо за легитимен лидер на южноамериканската страна.\"Съединените щати остават дълбоко обезпокоени от грубите нарушения на човешките права и нарушения, . \"Никоя диктатура не трае вечно.Венецуела скоро ще бъде свободна, а отговорните за злоупотреби и нарушения на правата на човека във Венецуела ще бъдат отговорни\", се казва в позицията на САЩ.По-рано Русия отново изрази подкрепата си за Мадуро и обвини САЩ, че се опитват да дестабилизират Венецуела, като \"повлияят на ситуацията във вътрешната политика\" в страната.", "date": "2019.07.06", "title": "САЩ: Мадуро потъпква гражданските права"}
{"url": "https://news.bg/world/kanada-v-plen-na-adskata-zhega.html", "text": "Горещо време се установи в провинциите на Източна Канада, съобщи Националната метеорологична служба.Предупреждение за адска жега беше издадено за провинциите Квебек, Нова Скотия, Онтарио и Ню Брансуик.В тези региони властите регистрираха над 40 градуса по Целзий.Горещата вълна ще продължи и през уикенда.", "date": "2019.07.06", "title": "Канада в плен на адската жега"}
{"url": "https://news.bg/int-economics/cherni-oblatsi-za-gratskiya-turizam.html", "text": "Черни облаци за гръцкия туризъм. След 5 силни години се отчита спад на туристите, сочат данните от летищата и хотелиерите.Гръцките медии съобщават, че спадът е най-осезаем в Крит, тъй като летищата отчитат намаление на туристите със 7,2% в Ираклион през май и 5,6% в Хания. Всички останали управлявани от Фрапорт Гърция регионални летища отбелязаха спад средно с 1,5% в сравнение с година по-рано.Само преди четири седмици проучване на Института за изследвания и прогнози в туризма (ITEP), проведено сред собствениците на хотели, показа, че 43% от хотелиерите очакват 16% спад в заетостта през това лято. Един от всеки шест хотелиера (16%) вижда, че цените им падат средно с 13% спрямо лятото на 2018 година.През първото тримесечие на годината 45% от хотелите, които работят целогодишно, отчитат средно намаление на заетостта от 24% на годишна база, а 31% от собствениците очакват 20% спад през годината, заедно с 13% спад в цените. Средната заетост в страната е намаляла със 7.4% през януари-март.Основните причини за  могат да бъдат намерени в икономическия спад, наблюдаван в много страни, от които Гърция традиционно привлича посетители, както и в специалния случай с Великобритания и очакваното ѝ излизане от Европейския съюз. Островът е вторият най-голям пазар за гръцки хотели. Трябва също да се отбележи, че този спад през 2019 г. идва след пет поредни години на рекордни данни за посетителите и приходите за гръцкия туризъм.", "date": "2019.07.06", "title": "Черни облаци за гръцкия туризъм"}
{"url": "https://news.bg/weather/slantse-v-sabota-6.html", "text": "Днес ще бъде слънчево. Временни увеличения на облачността ще има над Източна България и на отделни места там ще превали. Ще духа слаб до умерен северозападен вятър. По-топло с максимални температури между 29° и 34°.Това съобщиха от НИМХ.Над планините ще е предимно слънчево. Около и след обяд над масивите от Източна България ще се развие купеста облачност и на отделни места там краткотрайно ще превали. Вятърът ще е до умерен от север-северозапад. Максималната температура на височина 1200 метра ще е около 24°, на 2000 метра - около 16°.Над Черноморието ще е предимно слънчево, с временни увеличения на облачността. На отделни места след обяд е възможно краткотрайно да превали. Преди обяд вятърът ще е слаб от северозапад, а около и след пладне ще духа бриз. Максимална температура на въздуха 28-31°, температурата на морската вода е 25-27°. Вълнението на морето ще е 2 бала.", "date": "2019.07.06", "title": "Слънце в събота"}
{"url": "https://news.bg/news-voice/da-razlaem-kuchetata-ili-da-slozhim-namordnitsi-na-deputatite.html", "text": "Кучешките проблеми на кучешкия ни живот в кучешката ни държава. Един закон, неразбран или недомислен, разбуни общественото мнение. Кое куче е агресивно, кога хапе, кой го боли (май депутатите)? Въпросът за намордника нажежи парламентарните страсти. И пак скечове по темата, пак закачки и смях в залата и извън нея.Странно е как се пишат и правят закони, а след това се дебатират яростно, без законотворците да са наясно с отглеждането на домашен любимец. И какви са реалните грижи на стопаните в бита с животни в градски условия! Намордникът и каишката ли са проблемът?Факт е, че има зловещи инциденти с нахапани хора, деца, но от къде идва проблемът? Кучето е огледало на стопанина си. Ако умишлено се приучава животното да е зло, то ще стане такова. Да, има особени породи, родени да се бият до смърт. Но да ги избием ли?В един от случаите с нападение на домашно куче над дете се оказа, че животинчето е тормозено, държано гладно с дни. Животното ли е виновно за агресията си или безотговорният стопанин? Санкции трябва да има, трябва да се възпитаме, ние стопаните, в отговорност към другите, към нашия любимец и другите животни, в толерантност и в още куп други качества, които ни липсват сякаш.Да отглеждаш животно не е мода. То е много повече дори от задължение. И сега действащите разпоредби нареждат да се разхождат кучетата с каишки, има ясни текстове за намордниците. И големият въпрос е защо това не се спазва? Защо няма санкционирани? Поправяме закони, които не се спазват. Колкото и да се увеличи глобата за безотговорните стопани, нищо няма да се промени, ако няма кой да ги глоби.И как ще се събере глобата? Няма респект от закона. Защото наред с дилемата за намордника и каишката този път депутатите се сетиха ,че някой трябва да следи за спазването на закона. Роди се идеята полицаите да бъдат и блюстители на намордниците. Има логика, но зоополицията (която не сме я видели) ли ще ходи по площадки и градинки, или кварталната патрулка? Или ще раздуем допълнително щата на МВР с отдел \"Контрол над намордниците\"?Защото се оказа, че общинска администрация , която да следи кой как си гледа кучето, няма. А и да изкараш чиновника от удобния стол в кабинета и да го захвърлиш в движение из парковете... май няма да има много доволни от тази ситуация.Обичам животните, но много често не обичам стопаните им, особено тези, които се чувстват господари на всичко и мисъл елементарна за другия не им минава през главата. В крайния софийски квартал, в който живея, имаме чудесни градинки, имаме няколко нови площадки за кучета, за малки и за големи породи, имаме си чудесно спортно игрище с няколко баскетболни и волейболни зони, зона за футбол и зона за най-малките (не е предизборна реклама за местните избори). Извън игрището има зона около нея, където стопаните могат да си разходят животните, да седнат на някоя пейка, а кучетата на воля да тичат в зелените треви. Звучи почти нереално, нали? И на този фон има едни мили стопани, които решават, че кучешките площадки са твърде далеч - 400-500 метра е много разстояние, явно. Затова пък им е по-лесно да влязат в спортната площадка (или в двора на училището), където деца от различни възрасти играят, тичат и се забавляват и именно там да изходят кучетата си. Ако това не е простотия , здраве му кажи! И кой е виновен - кученцето, че следва вярно стъпките на стопанина си или собственикът, който го мързи (или по негови си тъпи причини) да отиде до кучешката площадка или извън игрището да изходи животинката? Как да не те е яд на такива? Да, ще го правят, няма да се съобразяват с елементарни обществени норми (камо ли със закона), все пак няма кой да ги постави на място. Глоби за такива има разписани в закона, но на практика никой не ги налага.И сега със закона ще е така. Импотентен дебат, ялов закон. Нека не забравяме и за изродите, които мъчат животните, които ги влачат с колите си и пускат гордо клипчета в социалните мрежи и още куп гадости, които видяхме през годините по темата с насилието над животните. Уж законът пази животните от такива, но не на практика - не.Да не изкривяваме едни обществени отношения със законодателни недомислици! Защото не в санкцията е заровено кучето, то ще си лае, керванът от законодателни глупости ще си върви, а депутатите с кучета и без кучета ще спорят за намордника и каишката. А зрителят ще махне за пореден път нефелно с ръка и с насмешка ще сложи по един намордник и каишка на депутата.", "date": "2019.07.06", "title": "Да разлаем кучетата или да сложим намордници на депутатите?"}
{"url": "https://news.bg/society/samneniya-za-chuma-po-svinete-i-v-belene.html", "text": "Прасета измират в Белене и околните села. За това алармираха читатели на News.bg.Стопаните смятат, че чумната зараза е стигнала и до тях. Те обаче не смеят да алармират властите. Някои са започнали да колят животните си. Други гледат с хумор на тази ситуация и се шегуват, че беленчани зимата ще ядат чумави суджуци. Трети обаче се притесняват, че ще им евтанизират животните и не вярват на уверенията на властта, че ще има компенсации за тези с умъртвени животни.Африканската чума по свинете се причинява от ДНК вирус.Боледуват домашни и много видове диви прасета в Африка, Европа и Америка.Заразяването става посредством пряк контакт с болни прасета и заразени помещения, някои видове кърлежи, консумация на заразена храна и др.Припомняме, че вчера бе открито  В същия район бяха Вчера от БАБХ се оплакаха, че Ресорният министър . Тя успокои, че за здравето на хората няма опасност.Преди 2 дни започна ", "date": "2019.07.06", "title": "Съмнения за чума по свинете и в Белене"}
{"url": "https://news.bg/politics/mareshki-zamislya-shouto-na-vesko.html", "text": "Замислям се да направя свое шоу. Все още обмислям дали да се казва \"Шоуто на Веско\" или \"Шоуто на Марешки\".Това заяви зам.-председателят на НС и лидер на \"Воля\" Веселин Марешки пред БНТ.По думите му имал интерес в часовия диапазон от 22:30 до 23:30.\"Интересен ми е медийният бизнес и ако успея да намеря добър екип, бих се захванал с всяко предизвикателство\", подчерта Марешки.За партийните субсидии лидерът на Воля заяви, че след като политическата класа се е захванала с тях, трябва да помисли и за първия въпрос в референдума - мажоритарните избори. Изборите трябва да бъдат мажоритарни, категоричен е Веселин Марешки. По думите му дори инициаторите на референдума не смеят да говорят за мажоритарните избори.В тази връзка той отбеляза, че това не означава непременно, че ГЕРБ ще спечели, защото всичко зависи от порочността на системата.Според с решението партийната субсидия да бъде 1 лв. се изсветлява финансирането на партиите от различни фирми, тъй като до този момент пари са се давали под масата или в куфарчета.\"Всяка фирма, която дарява на партия ще може да бъде проверявана\", посочи лидерът на Воля.На въпрос дали, ако президентът наложи вето на субсидиите от Воля ще го подкрепят, той поясни, че не вярва президентът да се противопостави на волята на гражданите, но ако го направи ще срещне отпор от партия Воля.Според него основният проблем не са надвзетите пари от партиите, а по-скоро разпределението на гласовете, които са дадени за други формации.Марешки потвърди и, че вчера са върнали надвзетите пари.По отношение на това дали е възможно той да се кандидатира за кмет на София, лидерът на Воля подчерта, че до сега пътят му вървял нагоре и не искам да прави стъпка надолу.\"Зам.-председател на Народното събрание е сред първите 4 позиции в държавата, а кмет на София за мен ще е стъпка надолу\", поясни той.Според него единственият шанс Мая Манолова да стане кмет е по начина, по който е станала омбудсман.\"Трябва да се договори с Бойко Борисов и да бъде негов кандидат\", смята Марешки. Той отбеляза още, че Фандъкова има силите да кмет още един мандат кмет на София, тъй като е издигната от най-голямата политическа партия в страната.По повод закупуването на изтребителите Марешки заяви, че не 1 млрд. лв., а 2 милиарда са скрити в тази сделка.По думите му сделката ще е я има и то максимално висока цена. Това обаче според него обрича държавата на нищета и безвремие.\"Само с част от тези пари лекарствата на българите могат да станат безплатни\", категоричен е той. В таз връзка той запита, дали ако някой няма какво да яде, ще иска да си купи най-скъпата система.Той е на мнение, че приоритети на народа стоят на първо място.", "date": "2019.07.06", "title": "Марешки замисля \"Шоуто на Веско\""}
{"url": "https://news.bg/society/mvnr-nyama-postradali-balgari-pri-zemetreseniyata-v-kaliforniya.html", "text": "Няма данни за пострадали български граждани при земетресението с магнитуд 7,1, което беше регистрирано Калифорния. Това съобщават от Министерството на външните работи.По-рано днес BBC съобщи, че земетресение с магнитут от 7,1 е разтърсило Калифорния. Епицентърът му е бил близо до град Риджкрест, на около 240 км североизточно от Лос Анджелис.Съобщава се за избухнали пожари, изтичания на газ, прекъсвания на електроснабдяването, а службите за спешна помощ отговарят на обаждания в целия щат.Засега няма информации за сериозно ранени хора, но щетите са по-големи в сравнение с предишното земетресение отпреди ден.От българското външно ведомство отбелязват, че в генералното ни консулство в Лос Анджелис е сформиран кризисен щаб, който отговаря денонощно на спешната телефонна линия на мисията.От МВнР съветват всички български граждани, които живеят в Южна Калифорния, да следят за сеизмичната обстановка и да се съобразяват с всички разпоредби на местните власти, свързани с евентуални евакуации и предпазни мерки.Припомняме, че първият трус, който удари Калифорния преди ден", "date": "2019.07.06", "title": "МВнР: Няма пострадали българи при земетресенията в Калифорния"}
{"url": "https://news.bg/world/katarskiyat-emir-se-sreshta-s-tramp-vav-vashington.html", "text": "Правителственият емир на Катар шейх Тамим бин Хамад ал-Тани ще се срещне с американския президент Доналд Тръмп във Вашингтон на 9 юли, предаде \"Ройтерс\".Поводът за срещата е обсъждане на последните регионални и международни събития.Белият дом пояснява, че през юни визитата ще бъде свързана с икономическите и сигурните връзки, както и с проблемите на борбата с тероризма.Саудитска Арабия, Обединените арабски емирства, Бахрейн и Египет са прекъснали връзките си с Катар през 2017 г. в един от най-тежките дипломатически спорове в региона от години.Те обвиняват Доха в подкрепа на ислямистките бунтовници и Иран, обвинения, които тя отрича.", "date": "2019.07.06", "title": "Катарският емир се срещa с Тръмп във Вашингтон"}
{"url": "https://news.bg/society/2-km-opashka-se-izvi-na-gkpp-kulata.html", "text": "Опашка от 2 километра се образува на ГКПП \"Кулата\", съобщи Нова телевизия.Всички гюшета на пункта работят на пълен капацитет. Въпреки това автомобилите изчакват по около 30 минути. Проверките продължават около половин минута.Вчера стана ясно, че  Кулата, за да се избегне образуването на километрични опашки.Те помагат при обработването на документите и при проверката на преминаващите границата. Движението се осъществява в пет ленти.При възможност трасетата ще бъдат разделяни на такива за европейски граждани, при които проверките са по-бързи и за граждани на трети страни.След 10 часа тежкотоварният трафик ще бъде спрян и всички гишета ще работят за леки автомобили. Мобилни екипи ще проверяват автобусите още преди да стигнат до границата, за да се избегне образуването на колони.Органите на реда призовават пътуващите да се запасят с храна и вода.Близо 600 хил. автомобила се отправиха от България към Гърция през последната една седмица.От Гранична полиция съобщават, че трафикът се е увеличил с 25% спрямо миналата година, което е създало и предпоставките за задръстванията.Очаква се интензивният трафик да продължи през целия ден като опашките ще се разделят на две - за европейски граждани и граждани на третия свят.Директорът на Регионална дирекция \"Гранична полиция\" ст. комисар Стоян Мандаджиев уверява, че е създадена добра организация на пункта.", "date": "2019.07.06", "title": "2 км опашка се изви на ГКПП \"Кулата\""}
{"url": "https://news.bg/world/uvolniha-shefa-na-tsentralnata-banka-v-turtsiya.html", "text": "Уволниха управителя на централната банка в Турция, заради задълбочителите се политически различия между правителството и банката в условията на икономически спад, нестабилност на валутата на лирата и високата инфлация, предаде \"Ройтерс\". Мурат Четинкая управлявал банката от април 2016 г. Той е отстранен от поста и  за негов заместник е назначен Мурат Уйсал.Не е посочена официална причина за уволнението, но през последните седмици пазарите спекулираха, че Четинкая може да бъде изтласкан от правителството заради нежеланието му да намалява лихвите.Централната банка е била подложена на натиск от президента Ердоган да понижи лихвените проценти, за да съживи икономиката, която се свлече в рецесия по-рано тази година.Турската икономика се сви рязко за второто тримесечие на тази година, като наказателна валутна криза, а покачващата се инфлация и лихвени проценти оказаха тежък удар върху общата продукция.По думите на анонимен правителствен служител, цитиран от \"Ройтерс\", Ердоган е бил недоволен от лихвения процент, като решението на банката през юни да запази лихвените проценти допълнително е оказало влияние върху проблема с шефа на банката Четинкая.Други два правителствени източника съобщават на Ройтерс, че различията между правителството и губернатора за провеждането на паричната политика са се задълбочили през последните няколко месеца.Ердоган, чийто зет е министърът на финансите, многократно са критикували централната банка, че поддържа високи темпове.Според запознати със случая служители президентът и финансовият министър са поискали оставката на Четинкая, но е напомнил за независимостта на банката и отказал да подаде оставка.В изявление от централната банка заявяват, че тя ще продължи да работи независимо и че новият губернатор ще се фокусира върху поддържането на ценова стабилност като основна цел.", "date": "2019.07.06", "title": "Уволниха шефа на централната банка в Турция"}
{"url": "https://news.bg/regions/kola-se-obarna-po-tavan-na-kragovo-v-blagoevgrad.html", "text": "Лек автомобил се обърна по таван на кръговото кръстовище в Благоевград, съобщи БНР.Инцидентът е станал между булевардите \"Васил Левски\" и \"Св. Димитър Солунски\". От ОД МВР - Благоевград информират, че няма пострадали при инцидента. Нанесени са само материални щети.Движението в района е било затруднено, но вече е възстановено.", "date": "2019.07.06", "title": "Кола се обърна по таван на кръгово в Благоевград"}
{"url": "https://news.bg/politics/jotova-prognozira-che-subsidiyata-ot-1-lv-nyama-da-izdarzhi-dalgo.html", "text": "Субсидия от 1 лев на глас няма да издържи дълго. Това заяви пред bTV вицепрезидентът Илияна Йотова.Припомняме, че намаляването на партийните субсидии от 11 лв. на 1 лев на глас по предложение на правителството беше гласувано и По думите на Йотова в този ход има елемент на наказателна акция. Тя не е притеснена за БСП, защото партията е оцелявала и в по-тежки времена.Когато се използват средства служебно да се отстрани един противник, това води до по-голяма мобилизация, подчерта вицепрезидентът.Тя обясни, че тъй като законът, с който се променя размерът на субсидията, е приет преди ден, все още няма решение дали президентът ще наложи вето, уточни Йотова.Според вицепрезидента няма да е проблем, ако бизнеса финансира партиите, но трябва да е абсолютно прозрачно.Илияна Йотова не е учудена от избраните и номинирани личности за високите постове в Европейския съюз. По думите ѝ заявка за това, че един елитарен кръг в съюза ще реши за високите постове в ЕС е дадена още преди евроизборите.С тези хора на високите постове в Евросъюза България скоро няма да влезем в Шенген и трудно ще се случи присъединяване на нови държави от западните балкани към ЕС, прогнозира още Йотова.", "date": "2019.07.06", "title": "Йотова прогнозира, че субсидията от 1 лв. няма да издържи дълго"}
{"url": "https://news.bg/politics/ivaylo-kalfin-borisov-e-povelitelyat-na-kalinkite.html", "text": "Бойко Борисов е повелителят на калинките - има всякакви хора, които се появяват на постове, само, защото са послушни пред него.Това заяви Ивайло Калфин от АБВ в отговор на въпрос защо беше пропусната възможността България да вземе поста на върховен представител на ЕС по външната политика и сигурността, за който По думите му премиерът не обича да подкрепя и даже пречи на хора извън тесния му политически кръг, на които не може да влияе.\"Кристалина Георгиева не е в този кръг, надали пряко може да ѝ се влияе\", уточни Калфин.Относно  той поясни, че по-скоро става въпрос за липса на достатъчно подкрепа за кандидатурата на Станишев в ПЕС.За размяната на комплименти между Борисов и Станишев и реакцията на БСП Калфин подчерта, че това е поредната буря в чаша вода.\"Борисов нищо не е направил за Станишев. Станишев може би има някакви лични причини да му благодари за нещо, а пак бюрото на БСП реши на това нищо да направи още едно по-голямо нищо\", допълни Ивайло Калфин.", "date": "2019.07.06", "title": "Ивайло Калфин: Борисов е повелителят на калинките"}
{"url": "https://news.bg/politics/debatat-za-partiynite-subsidii-konyunkturen-i-s-politicheska-okraska.html", "text": "Когато тръгне да се променя моделът на финансиране на политическите партии, това трябва да се случва след широк обществен дебат.Това заяви лидерът на \"Движение България на гражданите\" (ДБГ) Димитър Делчев по време на дискусия за финансирането на политическите партии.За нас темата за финансирането на политическите партии е от основополагащо значение, подчерта той.По думите му финансирането било кръвоносната система на политическата ни система. Затова са нужни множество обсъждания по темата. За 15 години темата за финансирането на партиите се е развил в някаква посока. Без дебат законът бил все едно да гасиш огън с бензин. Затова според Димитър Делчев е наложително вето.ДБГ предлага регресивна скала за субсидиране на партия. До 150 000 лева партията ще получава по 10 лева на глас. С всеки 100 000 лева субсидията да пада с 1 лев, предлагат още от ДБГ.Партиите трябва да станат по-прозрачни и да си върнат доверието, според лидера на ДБГ.Ваня Нушева от Прозрачност без граници смята, че се налага продължаване на дискусията. По тази тема трябва да има консенсус, отсече тя. Не трябвало с лека ръка да се отхвърлят постиженията на родното законодателство. Приетите промени позволяват финансиране от хазартни фирми.Според Нушева трябва да има ограничения за даренията от бизнеса. Сега се прави връщане с около 15 години назад в регламентирането на финансирането за партиите.Конюнктурен и с политическа окраска бил дебатът за субсидията, според Първан Симеонов. И политиците не били убедени в решението си. Той дори прогнозира, че след месеци може и да преосмислят позицията си.Партиите са част от функционирането на демокрацията, изтъкна Симеонов. Той е на мнение, че малките ще бъдат най-ударени от мярката.Доста повече бла-бла трябваше да има по темата, анализира той. Трябваше да има ревизия на партийната субсидия, но не и в такива крайни размери, убеден е Първан Симеонов.По думите му се е легитимирала остта ГЕРБ-ДПС, но и влизането на големия бизнес през парадния вход. Трябва да се озаптява връзката на капитала с партиите. Това искат и хората.Нашата политика прекалено много се сраства с големите пари, изтъкна Симеонов.", "date": "2019.07.06", "title": "Дебатът за партийните субсидии - конюнктурен и с политическа окраска"}
{"url": "https://news.bg/world/dvama-voenni-zaginaha-pri-vzriv-na-tsisterna-vav-voenna-baza-v-azerbaydzhan.html", "text": "Двама войници загинаха, а един е ранен, след експлозия във военна база в Азербайджан, предаде \"Ройтерс\"Избухнало е снаряжение, уточняват руските медии, позовавайки се на Министерството на отбраната на Азербайджан.\"В една от военните бази стана злополука тази сутрин. В резултат на експлозия на цистерна, двама войници загинаха\", се казва в съобщението на министерството.", "date": "2019.07.06", "title": "Двама военни загинаха при взрив на цистерна във военна база в Азербайджан"}
{"url": "https://news.bg/press/ochakvame-5-8-spad-v-turizma-za-lyatoto-kmetove-na-gerb-treperyat-za-postovete-si.html", "text": "Прогнозата е за спад на туристите по нашето Черноморие в рамките на 5-8%, в цялата страна - от 3 до 6 на сто. Това заяви министърката на туризма Николина Ангелкова в парламента след приемането на промени в Закона за концесиите на първо гласуване. С тях плажовете се дават на концесия по Закона за устройство на Черноморското крайбрежие вместо по този за концесиите.Министърката допълни, че промените в Закона за концесиите са много важни, защото плажовете у нас, отдадени на концесия до 2020 г. и с изтичащи договори, са 39. \"Ако не се промени досегашният ред, ще следва да се отдават при много тежки условия\", акцентира тя. С промените плажовете ще се отдават на концесия по специалния ред на Закона за Черноморското крайбрежие, както е било до края на миналата година, а не както досега според Закона за концесиите. Тя обърна внимание, че е много важно да се осигури стопанисването им.Вълненията в ГЕРБ са сериозни ден преди Националното събрание на управляващата партия, което ще се проведе на 7 юли (неделя). Причината - очакванията за чистки.Ръководствата на ГЕРБ са изправени на нокти, защото се очаква част от местните шефове да се разделят с постовете си. Още след евровота през май лидерът на партията и премиер Бойко Борисов предупреди от Брюксел, че някои структури ще бъдат реформировани, а в други \"ще изчисти всичко до корен\".Тогава за пример бяха дадени структурите в Добрич и Плевен, където резултатите на евровота се оказаха срамни. Същото е и положението в Ямбол. На тези места БСП имат повече гласове от ГЕРБ. От конгреса в неделя се очакват чистки и по още една линия - тази на Цветан Цветанов.Тежките камиони ще заплащат двойно по-малко от първоначално предложените от управляващите пътни такси. Автобусните превози по редовни линии ще бъдат извън обхвата на новата тол система и няма и да заплащат винетки, са обсъждали днес регионалното министерство и превозвачите по време на първото заседание на Консултативния съвет за обхвата и цените на тол системата.На 1 юли, на Бойко Борисов и още 27 европейски премиери изобщо не им беше нито до Юрая Хийп, нито до вечния им хит. Изнервени и уморени след 10-часово безплодно заседание, всеки от лидерите на Стария континент посрещна изгрева в тежки мисли дали ще могат да запеят заедно не \"Джулай морнинг\", а \"Одата на радостта\". А притесненията им се удвоиха ден по-късно, когато музикалните виртуози свириха симфонията на Бетховен в Европарламента, а едни от депутатите се обърнаха с гръб, а други - общо не си направиха труда да станат от креслата си.Макар че сработи компромисен вариант и лидерите си стиснаха ръцете за най-важните постовете, решението няма как да радва Борисов. То отново разпали прикритите страхове за Европа на две скорости, в която източните страни могат да блокират нечия чужда кандидатура, но не и да се преборят за своя.Емил Кошлуков беше избран за генерален директор на БНТ. За него гласуваха трима от петимата членове на СЕМ. Двама от членовете на СЕМ гласуваха за Сашо Йовков.Досега Кошлуков беше временно изпълняващ длъжността генерален директор на БНТ след отстраняването на Константин Каменаров.Десет месеца след първия неуспешен опит за започване на здравна реформа управляваното от Кирил Ананиев министерство ще пробва пак. Сега се мисли за пълна демонополизация на здравната каса, която да се конкурира с частни здравни фондове, съобщи bTV.Окончателните предложения на здравното министерство ще станат ясни на 15 юли, но наличната към момента информация повдига въпроса дали преминаването към новия здравен модел ще е безпроблемно и приложимо на практика.Консециите на плажовете по българското Ченоморие да отпаднат и общините да стопанисват плажната ивица. Това предложение направи депутатът от БСП Атанас Костадинов по време на дебатите по промените в Закона за концесиите.Ако не променим радикално принципа на стопанисване и управление на изключително държавна собственост, България ще изчезне от картата на туризма, предупреди социалистът. Според него не може да се предоставят в изключителна държавна собственост частни права за дълъг период от време, при положение, че инвестицията не е толкова голяма. Едно е да има концесия за природни богатства и добив на петрол, друго е да се твърди, че трябва концесионер за чадъри и шезлонги. България вече губи конкурентни предимства, категоричен е Костадинов. Той подчерта, че само на час път със самолет и на два часа с кола има райски кътчета, където няма бележка за 11.50 лв. за бутилка минерална вода.", "date": "2019.07.06", "title": "Очакваме 5-8% спад в туризма за лятото, Кметове на ГЕРБ треперят за постовете си"}
{"url": "https://news.bg/bulgaria/dazd-reagira-adekvatno-v-podkrepa-na-detsata-ot-knezha.html", "text": "Държавната агенция за закрила на детето организира кризисна интервенция и изпрати екип незабавно в същия ден на място в Слънчев бряг. Екип от опитни психолози своевременно се отзовават и помагат на 19 деца да преодолеят травмата. Това съобщиха от Държавната агенция за закрила на детето.Двама експерти в областта на психологията оказват навременна помощ на децата, част от групата, в която е било загиналото след удавяне 16-годишното момче в курортния комплекс. Психологическата подкрепа е с цел децата да се справят с преживяването на загубата на техния приятел.Към Държавната агенция е създаден постоянен кризисен екип, който може да реагира при нужда в цялата страна. Екипът се състои от 40 психолози и психиатри, специалисти, които са компетентни да реагират и провеждат кризисни интервенции при настъпване на критични събития, в които има пострадали деца, смъртни случаи или деца са свидетели на такива събития.Екипът на ДАЗД изразява своите съболезнования и съчувствие към мъката на близките на загиналото дете.", "date": "2019.07.06", "title": "ДАЗД реагира адекватно в подкрепа на децата от Кнежа"}
{"url": "https://news.bg/world/adska-zhega-v-alyaska.html", "text": "Аляска регистрира рекордно висока температура за цялата история на наблюденията на климата. За това съобщи Националната метеорологична служба на САЩ.Температурата в най-големия град на Аляска се е повишила до 32,2 ° C.Пояснява се, че максималната стойност в Аляска е записана за последен път през 1969 година. Тогава температурният рекорд е само 29,4 ° С.Според прогнозите на времето високата температура от 32 градуса ще се задържи и през уикенда.", "date": "2019.07.06", "title": "Адска жега в Аляска"}
{"url": "https://news.bg/world/nova-zvezda-sred-demokratite-za-beliya-dom.html", "text": "Калифорнийският сенатор Камала Харис, която е кандидат за президент на Демократическата партия на изборите в САЩ през 2020 г., получи около 12 млн. долара дарения за кампанията през второто тримесечие на тази година. Това разкри вестник \"Ню Йорк таймс\".Поддръжниците ѝ даряват средно по 39 долара, а онлайн цифрата е 24 долара. Сенаторът разкри, че е събрала повече от 2 милиона долара един ден след първите телевизионни дебати на кандидатите за президент от Демократическата партия от миналата седмица.Харис в събирането на дарения е зад основните съперници. Бившият вицепрезидент на САЩ Джоузеф Байдън събра над 21,5 милиона долара за повече от два месеца, кметът на Саут Бенд (Индиана) Пит Буттедадж за последното тримесечие - 24,8 милиона долара, а сенаторът от Върмонт Бърни Сандърс - 18 милиона долара. Байдън започна да събира дарения след официалното влизане в президентската надпревара на 25 април.Харис, Байдън, Сандърс, Буттеджад и още 16 членове на Демократическата партия на САЩ в Маями, Флорида, на 26-27 юни. Националният комитет на Демократическата партия планира да проведе общо  в рамките на първичните избори. Вторият ще се проведе на 30 и 31 юли в Детройт (Мичиган), третият ще се проведе на 12 и 13 септември, мястото на провеждане не е уточнено. Четвъртият - през октомври на текущата година, петият - през ноември, шестият - през декември, останалите шест - от януари до април 2020 година.Петдесет и девети президентски избори ще се проведат на 3 ноември 2020 г.", "date": "2019.07.06", "title": "Нова звезда сред демократите за Белия дом"}
{"url": "https://news.bg/world/dzhonsan-da-se-gotvim-za-brekzit-bez-sdelka.html", "text": "Кандидатът за лидер на Консервативната партия Борис Джонсън заяви в петък, че Обединеното кралство  за напускането на Великобритания на Европейския съюз до 31 октомври. Освен това правителството ще подготви всеки сектор на икономиката за потенциалния Брекзит, съобщи АП.\"Хората изглежда забравят, че британското правителство се готви за сценарий без сделка от три години и вече е свършена огромна работа по този въпрос\", подчерта Борис Джонсън.Той каза още, че всяка британска партия, която казва, че чист Brexit е невъзможен до края на октомври \"Джонсън добави, че Обединеното кралство наистина не се опитва да се измъкне по начина, по който хората са упълномощили правителството, и че депутатите от двете страни виждат, че ако не изпълнят резултатите от референдума, те се сблъскват с \"електорално изчезване\".", "date": "2019.07.06", "title": "Джонсън: Да се готвим за Брекзит без сделка"}
{"url": "https://news.bg/int-politics/na-10-yuli-maae-se-sabira-za-iran.html", "text": "Международната агенция за атомна енергия (МААЕ) заяви в петък, че ще проведе специално заседание за Иран на 10 юли. Това съобщи АП.Агенцията на ООН отбеляза, че срещата е поискана от САЩ в отговор на доклада на МААЕ от по-рано тази седмица, който потвърди, че  определен от Съвместния цялостен план за действие (JCPOA), известен още като иранската ядрена сделка, от 2015 г.По-рано иранският президент Хасан Рухани отбеляза, че Иран ще увеличи обогатяването си на уран и  от 7 юли, след като европейските подписали ядрени споразумения не успяха да направят достатъчно, за да спасят ядрената сделка след изтеглянето на САЩ от него миналата година.Въпреки това той отбеляза, че  си от обогатен уран, ако други страни по споразумението спазят задълженията си по ядреното споразумение.", "date": "2019.07.06", "title": "На 10 юли МААЕ се събира за Иран"}
{"url": "https://news.bg/disasters/zemni-trusove-lyulyaha-kamchatka.html", "text": "Земетресение с магнитуд 5,2 по Рихтер е било регистрирано тази нощ край бреговете на Камчатка. Трусът не е усетено в близки селища, съобщи ТАСС.Агенцията се позовава на пресслужбата на регионалното поделение на руското министерство на извънредните ситуации. Общо четири са били трусовете.Всички земетресения са на дълбочина 10 км. Епицентърът на първия от тях е разположен на 173 км северозападно от с. Николски на алеутския общински район, като неговата величина е 4.5 по Рихтер. Епицентърът на втория трус с магнитуд 4,3, се намира на 115 км северозападно от с. Николски.Третото земетресение се е случило на 168 км северозападно от село Николски, а неговата величина е 4,4 по Рихтер. Четвъртото, с магнитуд 4.9, е записана на 158 км северозападно от село Николски.", "date": "2019.07.06", "title": "Земни трусове люляха Камчатка"}
{"url": "https://news.bg/world/dzhef-bezos-ofitsialno-e-ergen.html", "text": "Изпълнителният директор на Amazon Джеф Безос и съпругата му Макензи , съобщава Bloomberg.Необходимите документи са подписани от съдия в окръг Кинг (Вашингтон). Това се случило на 5 юли.Макензи Безос влезе в класацията на най-богатите хора в света след развода си от Джеф Безос. Тя заема 22-ро място в класацията на милиардерите Bloomberg.Нейното лично богатство се оценява на 36,6 млрд. долара, а", "date": "2019.07.06", "title": "Джеф Безос официално е ерген"}
{"url": "https://news.bg/disasters/na-krit-izdirvat-amerikanski-uchen.html", "text": "Полицията на Крит издирва американски учен, съобщават гръцките медии.Става дума за 59-годишната Сюзън Ийтън, която молекулярен биолог в института \"Макс Планк\". Тя е изчезнала във вторник край пристанището Ханя.Колеги на Сюзън Ийтън заявили пред полицията, че ученият е била лектор на научна конференция, която се е провела на острова.Обявена е награда от €50 000 за информация, която да доведе до откриването на учения.Разположеният в германския град Дрезден институт \"Макс Планк\" е водещ научен център в света.", "date": "2019.07.06", "title": "На Крит издирват американски учен"}
{"url": "https://news.bg/politics/bsp-se-zhalva-na-evroinstitutsiite-i-sasht-za-promyanata-v-partiynite-subsidii.html", "text": "Председателят на БСП Корнелия Нинова изпрати писмо до Европейската комисия, ОССЕ, ПАСЕ, Групата на Прогресивния алианс на социалистите и демократите в ЕП, ПЕС и посланиците на държавите от ЕС и САЩ в България във връзка с промяната във финансирането на политическите партии. Това съобщават от пресцентъра на партията. \"Тези промени засягат базови принципи на функционирането на политическите партии, прозрачното им финансиране и необвързването им с корпоративни и лобистки интереси. Измененията се правят внезапно, без подготовка и обсъждане, три месеца преди местните избори, което лишава опозицията от ресурс за равнопоставено участие в изборния процес\", пише в писмото.Според лидера на червените Корнелия Нинова приетото предложение е далеч от адекватното му решение, като за докзателство тя посочва думите на министър-председателя Бойко Борисов, казани при внасянето на законопроекта в Народното събрание: \"Ще стане накрая като ... в много страни милиардерите и олигарсите да са и премиери - няма да мине много време и партиите ще станат собственост на бизнесмените.\"Нинова подчертава, че намаляването на партийните субсидии и допускането на финансиране от юридически лица променя условията на функциониране на демократичната политическа система в България.По думите ѝ политическите партии ще бъдат задължени да изпълняват услуги на своите донори.От БСП припомнят, че са потърсили диалог по темата с парламентарно представените партии, но до такъв не се е стигнало.Според тях драстичното намаляване на субсидиите противоречи на европейските демократични практики, които гарантират политическия плурализъм.От левицата изразяват надежда европейските институции да излязат с позиция по този въпрос. ", "date": "2019.07.06", "title": "БСП се жалва на евроинституциите и САЩ за промяната в партийните субсидии"}
{"url": "https://news.bg/society/puskat-nova-avtobusna-liniya-ot-stolichniya-zoopark-do-liftova-stantsiya-vitoshko-lale.html", "text": "Пускат нова автобусна линия №166 с маршрут от зоопарка до лифтова станция \"Витошко лале 1 и 2 \", съобщават от Столична община.Тази промяна ще важи до 28 октомври.Автобусна линия № 93 се разделя на две линии. № 93 остава със запазен маршрут от зоопарка до лифтова станция \"Драгалевци\", а автобусна линия № 166 ще се движи от зоопарка до лифтова станция \"Витошко лале\".Автобусите от линията ще спират на всички съществуващи автобусни спирки по маршрута и на крайна и начална спирка в района на лифтова станция \"Витошко лале\".Работното време на автобусна линия № 166 ще бъде с начален час 08:05 часа и краен час - 15:05 часа; начална спирка \"Витошко лале\": начален час - 09:10 часа и краен час - 16:10 часа.От 28 октомври автобусната линия № 93 ще възстанови редовната си експлоатация.", "date": "2019.07.06", "title": "Пускат нова автобусна линия от столичния зоопарк до лифтова станция “Витошко лале“"}
{"url": "https://news.bg/regions/bedstvenoto-polozhenie-vav-vetren-ostava.html", "text": "Бедственото положение във Ветрен остава в сила след като при вчерашната буря беше подкопан асфалта по главната улица на град Ветрен, съобщи БНТ.Участъкът вече се разчиства. Пороят не е причинил щети по къщите, няма и пострадали хора.Заради състоянието на пътя обаче от община Септември То ще остане в сила докато от регионалното министерство не реагират на сигналите за недовършената инфраструктура в града.Според кмета на Ветрен това е трябвало да направят от Агенция \"Пътна инфраструктура\", тъй като подкопаната от дъжда улица е част от републиканската пътна мрежа.В града няма цялостно изградена канализация.", "date": "2019.07.06", "title": "Бедственото положение във Ветрен остава"}
{"url": "https://news.bg/society/stroitel-se-oplakva-za-spryan-stroezh-sled-izdadeno-razreshitelno-ot-obshtina-burgas.html", "text": "ОУ \"Любен Каравелов\".Граждани са се обърнали към него с искане да построи жилищна сграда, като са му предоставили необходимите документи, че имотът е тяхна собственост. Предоставили му и издадена виза за проектиране от общината, даваща им право, след одобрение на проекта, да застроят терена.Съгласно приетия от Община Бургас подробен устройствен план в имота се предвиждало да бъде изградена сграда, която от страната на училището да завършва с калканна стена, с оглед предвиденото в плана бъдещо изграждане на подобна сграда в двора на училището.Богов обяснява, че през ноември миналата година е заградил имота с ограда, поставил е и всички нужни табели за строеж. Тогава никой не е възразил срещу строежа.При започването му е установено, че част от оградата на училището е изградена вътре в парцела, без за това да има каквото и да и разрешение от собствениците на имота.В тази връзка строителят обяснява, че в случая оградата е станала тяхна собственост и те са имали право да се разпореждат с нея както намерят за добре. Преди започване на строителството обаче са провели среща с директора на училището и на нея са се съгласили да демонтират оградата за тяхна сметка и да я възстановят до 15 юни, която я монтират по границата на парцела.Два дни след започване на строежа родители са протестирали, че се затварят прозорците на сграда, пригодена за почасов учебен център, която съгласно предвижданията на подробния устройствен план трябвало да бъде прилепена към калкана на жилищната сграда.По думите на Николай Богов е бил и несправедливо обвинен, че е навлязъл в територията на училището. Той отбелязва, че тези действия са били в резултат от сигнала до общината, подаден от директора на училището Анета Димова.Поради тези протести, община Бургас му е забранила да строи и е поискала да се отчужди имота. Според него най-големият абсурд в този казус е, че веднъж общината е одобрила всички строителни проекти, след това е дала разрешение за строеж, което не е оспорвано от РДНСК и е влязло в сила, а впоследствие е направила опит да си оттегли разрешението за строеж и там да не се строи.Строителят обяснява още, че в момента се водят преговори с община Бургас и кмета Димитър Николов да бъде предоставен друг парцел.Припомняме, че на 14 май бургазлии . ", "date": "2019.07.06", "title": "Строител се оплаква за спрян строеж след издадено разрешително от община Бургас "}
